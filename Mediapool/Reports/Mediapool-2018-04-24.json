{"url": "http://www.mediapool.bg/tramp-izchetka-parhot-ot-kostyuma-na-markon-news278342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп увеличи списъка от прояви на дипломатическа симпатия, като прибави към него изчеткването на пърхот от костюма на госта, в случая френския президент Еманюел Макрон, предаде Франс прес, цитирана от БТА.\r\n\t \r\n\tТръмп направи изненадващия жест точно преди двамата лидери да позират за фотографите в Овалния кабинет на Белия дом.\r\n\t \r\n\tСамият Макрон изглежда се посмути от тази проява на загриженост.\r\n\t \r\n\t\"Имаме много привилегировани отношения, даже сега ще махна този пърхот\", каза Тръмп докато изчеткваше с ръка рамото на черния костюм на Макрон.\r\n\t \r\n\t\"Трябва да го направим безупречен, сега е безупречен\", добави президентът на САЩ.", "date": "2018.04.24", "title": "Тръмп изчетка пърхот от костюма на Маркон"}
{"url": "http://www.mediapool.bg/sadat-otmeni-registratsiyata-na-firmite-za-pogrebalni-uslugi-v-sofiya-news278328.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзискването фирмите за погребални и каменоделски услуги в София да се регистрират в общината беше отменено от Административни съд-София.\r\n\tРегистрационният режим беше въведен с текстове от Наредбата за гробищните паркове и погребално-обредната дейност, приета от Столичния общински съвет през лятото на миналата година.\r\n\tСпоред него фирмите с предмет на дейност погребални и каменоделски услуги трябва да подават заявления в общината. С тях те трябва да докажат, че имат нужната техника (катафалки, каменообработваща техника), разрешения, помещения, включително изисквания към тях, когато става въпрос за каменоделски услуги, както и списък с имената на работниците и документи за квалификация на каменоделците. Според отменените от съда текстове специална комисия, назначена от кмета, преглежда документите и вписва фирмите в специален регистър.\r\n\tТези разпоредби бяха атакувани от Софийската градска прокуратура, която се занимала със случая по сигнал на граждански организации. Според обвинението, чиито доводи е приел и съда, тези изисквания в наредбата въвеждат регистрационен режим, а това противоречи на Закона за ограничаване на административното регулиране и административния контрол върху стопанската дейност, уточняват от прокуратурата.\r\n\tРешението на съда може да се обжалва.", "date": "2018.04.24", "title": "Съдът отмени регистрацията на фирмите за погребални услуги в София"}
{"url": "http://www.mediapool.bg/nivite-poskapnali-sas-sto-leva-za-dekar-prez-2017-g-news278325.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦените на нивите са се повишили със сто лева за декар през 2017 г. до 870 лв., сочат данните на Националния статистически институт, обявени във вторник. Увеличили са се и размерите на рентите за отдаване под наем на земеделска земя\r\n\tТака през миналата година средната цена на декар земеделска земя е достига 872 лв., което е ръст от 14.6% спрямо 2016 г. Поскъпването при нивите е с 13 на сто, но на постоянно затревените площи се регистрира спад от 9 лв. или 3.4 процента до 262 лв./дка.\r\n\t \r\n\t \r\n\tНай-висока e цената на земеделската земя в Североизточния район - 1401 лв. за декар. Най-големият скок в стойността с 83.4 процента е отчетен в Югозападния район, въпреки който обаче цената е едва 406 лв./дка. Поевтиняване с 13 на сто има в Северния централен район, където цената е паднала до 779 лв.\r\n\tПовишение, макар и по-малко, е регистрирано и в изплащането на рента за отдавана под наем или аренда земя. Средната й цена за страната е стигнала 46 лв./дка, което е с 4.5 на сто повече спрямо 2016 г. Увеличението на рентата при нивите е с 6.8%, а на постоянно затревените площи - с 6.7%\r\n\tСпоред статистиката най-висока през 2017 г. е била цената за декар на аренда или под наем земеделска земя в Североизточния район - 67 лева. Най-ниска – 27 лв., е била в Югозападния регион.\r\n\tНаблюдението за цената на земеделската земя и рентата в селското стопанство е проведено сред 2246 земеделски стопанства, специализирани дружества за инвестиции в земеделска земя и агенции за недвижими имоти, съгласно методика на Евростат.", "date": "2018.04.24", "title": "Нивите поскъпнали със сто лева за декар през 2017 г."}
{"url": "http://www.mediapool.bg/uchebni-kabineti-po-prirodni-nauki-shte-se-modernizirat-s-2-mln-leva-news278324.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЗа модернизация на кабинети по природни науки в училищата през тази година са предвидени 2 млн. лева от бюджета. Това каза министърът на образованието и науката Красимир Вълчев. Според него това е начин за подобряване на обучението по тези предмети.\r\n\tВълчев присъства на отриването на център по природни науки \"Еврика\" в 51-о училище \"Елисавета Багряна\" в София. Той обаче не е направен основно с привлечени средства - 200 000 лева от Фондация \"Америка за България\" и 100 000 лева от дарения на родители и приятели на училището. Използвани са и 100 000 лева от бюджета на училището.\r\n\tРаботата по създаването на центъра продължила 2 години. Сега той включва високотехнологични кабинети по химия, биология, физика, математика и география, както и лаборатории към тях. Те са оборудвани със смарт екрани, модулни чинове, а в лабораториите има ново поколение микроскопи и апаратура.\r\n\tВ тези кабинети учениците могат да ползват таблети, компютри и телефоните си като част от учебния процес. Дъските в тях са две, за да може уроците да се водят от различни места. Обучението става по модела на обърнатата класна стая - децата сами обобщават обобщават информацията по съответния предмет, работейки на групи, обясни директорът на училището Асен Александров.\r\n\tЦентърът по природни науки ще се ползва от учениците в гимназиалните класове, но и от децата от трети и четвърти клас.\r\n\tСъс средствата от училищното настоятелство са изцяло обновени трите фоайета пред кабинетите и са превърнати в импровизирани кътчета за отдих на учениците.\r\n\t\r\n\tТе са със специални акустични тавани. Книгите за библиотеките там също са дарени от родители и приятели.\r\n\tДосега шест столични училища поучиха възможност да модернизират кабинети, участвайки и със собствено финансиране в проекта, а вече към тях се добавят и 51-о и 18-о училище, каза кметът на София Йорданка Фандъкова, която също присъства на откриването.", "date": "2018.04.24", "title": "Учебни кабинети по природни науки ще се модернизират с 2 млн. лева"}
{"url": "http://www.mediapool.bg/bulgaria-iznasya-vse-poveche-stoki-s-po-visoka-dobavena-stoinost-news278323.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа трета поредна година горивата не са стока №1 в българския износ. Лидерската позиция през 2017 г. отново е в сектор електроника и електротехника, плътно следван от машиностроителната продукция. Следователно, България изнася все повече продукти с по-висока добавена стойност, става ясно от анализ на Българската стопанска камара (БСК).\r\n\tБизнес организацията подчертава, че намаляващата роля на износа на нефтопродукти е положителна промяна. За периода от 2007 г. до 2017 г. общият износ на България нараства почти двойно, докато износът на нефтопродукти намалява с 5% в стойностно изражение и с 6% в количествено, посочва Веселин Илиев от БСК.\r\n\tДвата основни нефтопродукта в експортната листа на страната са горива и масла.\r\n\tСпоред БСК от данните се вижда, че няма права пропорционалност между стойностния обем на износа на горива и средната международна цена. При износа на масла не се наблюдава връзка с цените. До 2014 г. износът на масла например е в минимални обеми.\r\n\tЗа този период стокообменът трайно надхвърля по стойност брутния вътрешен продукт (БВП), с изключение на кризисните 2009 и 2010 г.\r\n\tСъотношението на износа към БВП плавно нараства от около 42% през 2007 г. до 53% през 2017 г.\r\n\tВъпреки благоприятното развитие на износа ръстът на данък печалба, който фирмите заплащат от операциите си на вътрешния и външния пазар, видимо изостава, смятат от камарата.\r\n\tСпоред камарата проблем има и с митата. За периода 2007 до 2017 г. вносът от страни извън ЕС е нараснал с 4%, а събраните мита и такси остават в същите рамки. Както е известно, през този период практически няма промяна в размера на митата.\r\n\tСъотношението на вноса към БВП бележи обратна на износа тенденция и плавно намалява от около 68% през 2007 г. до 60% през 2017 г.\r\n\tНа този фон по-задълбочено изследване е необходимо, за да се обясни промяната на съотношението между вноса и събраните ДДС и акцизи, смятат от камарата.\r\n\tОттам посочват, че събраният ДДС бележи ръст 41%, което e повече от ръста на вноса, но по-малко от ръста на БВП, който е 55%. Акцизите, чиято ставка непрекъснато расте и основата се разширява, също растат по-малко от БВП – с 50%.\r\n\t\"Като цяло, износът се утвърждава като важен двигател на растежа. Колебанията на цените на нефта и горивата не влияят съществено върху общия обем на износа, тъй като България изнася все повече продукти с по-висока добавена стойност\", обобщава Веселин Илиев. Според него няма логично обяснение защо събираемостта на митата изостава драстично от вноса, както и защо събираемостта на ДДС и акцизи изостава от ръста на БВП.", "date": "2018.04.24", "title": "България изнася все повече стоки с по-висока добавена стойност"}
{"url": "http://www.mediapool.bg/arhitekturnata-gildiya-u-nas-se-podmladyava-i-feminizira-news278330.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрхитектурната гилдия у нас се подмладява и феминизира. Средната възраст на българския архитект е около 30 години, а над половината са жени. Интериорните проекти изпреварват в предпочитанията образователните и културни сгради. Това показва проучване на Асоциацията на архитектите в България (ААБ), направено сред 773-ма упражняващи професията.\r\n\tЕдна от новите организации в бранша си поставя за цел да чисти имиджа на архитекта, който у нас се свързва с презастрояването на градовете и курортите.\r\n\tМисията на организацията е да популяризира приноса и ролята на архитектите, урбанистите и дизайнерите в създаването на естетична и устойчива среда.\r\n\t\"Да си архитект е престижно, но и много отговорно. Хората с това нелеко призвание често са неразбрани от широката общественост, защото мислят различно и виждат заобикалящата ни среда по различен начин. Въпреки това създават реалност, която може да отговори на почти всички високи очаквания. За нас от ААБ беше важно да изследваме именно тяхната мотивация, която е предпоставка за добре свършената работа. С това ние заявяваме своята позиция и ангажимент към архитектите в България\", заявява арх. Анета Маркова, председател на Управителния съвет на ААБ.\r\n\t\r\n\tПроучването за нагласите и мотивацията на архитектите за професионална реализация показва, че като цяло гилдията се подмладява – тенденция, която се наблюдава и в Европа. Средната възраст на практикуващите професията у нас е под 30 години – 50.6 на сто са с опит по-малко от 5 години, а една четвърт са между 30 и 35 години.\r\n\tНад половината (56.3%) от архитектите у нас са жени. За сравнение в Европа това е по-скоро мъжка професия – над 63%, показва изследването на Eвропейския съвет на архитектите.\n\n\r\n\tПовече от половината архитекти у нас смятат, че секторът е силно конкурентен. Интересните проекти, екипната работа, креативността и възможността за развитие са нещата, които ги мотивират да работят.\r\n\tБлизо 79 на сто от анкетираните предпочитат да работят по жилищните проекти.\r\n\tИнтересен също е фактът, че интериорните проекти изпреварват в предпочитанията образователните и културни сгради. Желанието за работа по интериорни проекти в София е много по-изразено от това в страната с близо 17.8% разлика.\r\n\t\r\n\tОпазване на културното наследство и образованието са области, които привличат повече интереса на архитектите в провинцията, отколкото на тези в столицата.\r\n\tМодерното работно място също е важен фактор за реализацията на архитекта.\r\n\tСледващият проект, по който Асоциацията на архитектите у нас работи, е издаването на книгата на Джейн Джейкъбс - \"Смъртта и животът на големите американски градове\", която променя светогледа за градоустройството.\r\n\tДруги големи организации на архитектурната гилдия у нас са Съюзът на архитектите в България, създаден по времето на социализма, и Камарата на архитектите в България, членуването в която е задължително за упражняване на професията у нас. Двете организации през последните години обаче не развиват активна обществена дейност.", "date": "2018.04.24", "title": "Архитектурната гилдия у нас се подмладява и феминизира"}
{"url": "http://www.mediapool.bg/minyori-protestiraha-zaradi-otkazano-poskapvane-na-vaglishtata-news278320.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботещи в държавните мини \"Марица Изток\" излязоха на планирано протестно шествие в София във вторник в знак на недоволство, че енергийният министър Теменужка Петкова им отказа искано поскъпване на въглищата с 15 на сто.\r\n\tНяколкостотин души пристигнаха в столицата от Раднево и Стара Загора, за да участват в \"протестен поход за спасяване на българския въгледобив\", свикан от синдикатите КНСБ и КТ \"Подкрепа\".\r\n\tПеткова слезе при протестиращите пред сградата на енергийното министерство миньори и ги увери, че правителството взема всички мерки за защита на родния въгледобив. След разговор с президента на КТ \"Подкрепа\" Димитър Манолов и представители на демонстрантите Петкова съобщи пред журналисти, че идната седмица ще посети мините, за да се запознае на място с представените й проблеми.\r\n\t\r\n\tВ защита на отказа си да вдигне цената на въглищата от \"Марица Изток\" тя отбеляза, че дружеството е с увеличени приходи с 56 млн. лв. и печалба от 7 млн. лв. през миналата година. \"Колегите получават редовно своите трудови възнаграждения, своите социални добавки. Климатът е добър”, посочи министърката.\n\n\r\n\t\"Ние правим всичко необходимо, но разбира се колегите са в правото си да искат и допълнителни неща, свързани с други инвестиции, а такава възможност те виждат с увеличаването на цената на въглищата. За всички трябва да е ясно, че това е изходна суровина за електроенергетиката и такова увеличение би се отразило неблагоприятно на централите в Маришкия басейн, тъй като те са като скачени съдове”, допълни тя.\r\n\tЦената на въглищата от държавните мини се образува по силата на договори с топлоелектрическите централи и заложени в тях формули с различни компоненти и условия за актуализацията им. Въпреки това в миналото министри на енергетиката са я променяли извънредно. Трайчо Трайков от първия кабинет на ГЕРБ намали увеличена преди това от Петър Димитров от кабинета на Станишев цена. Драгомир Стойнев от правителството на Орешарски отново повишава стойността на продукцията от \"Мини Марица Изток\".\r\n\t\r\n\tМиналия петък сегашният енергиен министър обясни, че ако одобри исканото поскъпване, това ще доведе до повишаване цената на тока с 2 процента. Преди ден шефовете на двете т. нар. американски централи \"Ей И Ес Гълъбово\" и \"КонтурГлобал Марица Изток 3\" Иван Цанов и Красимир Ненов коментираха, че повишаването на цените на въглищата ще бъде реално понесено от НЕК.\r\n\tСпоред миньорите от държавното дружество обаче, ако не им се вдигнат цените, не могат да си изпълняват инвестиционната програма и да се модернизират и са обречени на фалит. Тяхната теза се оспорва от Асоциацията на индустриалния капитал в България, според която пари в мината има, но те се разхищават и ръководството на фирмата не предприема нищо срещу това.\r\n\t\"Протестът е, за да кажем ясно и точно, че към този момент няма алтернатива въгледобивът в \"Марица Изток\" и произвежданата електроенергия от него. Затова смятаме, че трябва да положим максимални усилия той да може да бъде запазен за по-дълъг период. Искам да кажа един факт - ако не се увеличи цената на въглищата, \"Мини Марица-изток\" има опасност да спре, или евентуално по-лошия вариант - да се случат свлачища, които биха довели до спирането на мините\", коментира председателят на миньорската федерация на \"Подкрепа\" Владимир Топалов, цитиран от БНР.\r\n\t\r\n\t\"В момента един тон въглища натурален е 17.50 лв. Ние искаме той да стане 18.50 лв., от 1 октомври да го увеличим с още 1 лев. Само за сравнение един тон пясък, който е от реката струва 22 лева”, аргументира се Топалов.\r\n\tСпоред него това поскъпване няма да доведе до повишаване цената на тока, както твърди Петкова.\r\n\tПрезидентът на КТ \"Подкрепа” Димитър Манолов допълни, че синдикатите влизат на преговори с мир. \"Мини Марица Изток” продава въглища около себестойността си, малко отгоре, малко отдолу и по този начин субсидират енергетиката така да се каже по веригата нататък. Проблемът би бил по-малък ако балансите излизаха, ама те не излизат, защото в мини \"Марица Изток” се работи с изключително остаряла техника, в много лоши условия на труд”, каза Манолов.\r\n\tСпоред него държавата трябва спешно да се намеси и да субсидира работата на въгледобивните предприятия, за да не се допуска колапс в енергетиката. Манолов добави, че проблемите на мините не трябва да се решават за сметка на топлоелектрическите централи, а да се търси комплексен подход. Той заяви, че ще продължат да се противопоставят на водената политика от държавата, ако не бъдат чути и не бъдат изпълнени исканията им.\r\n\t\r\n\tСпоред АИКБ исканото поскъпване на въглищата за нас е несъстоятелно и напълно неприемливо. Бизнес организацията смята, че недостигът на средства в дружеството може да бъде компенсиран с мерки за оптимизация на управлението и на производствения процес в рудниците. \"Недостигът на средства е поради тяхното разхищаване, а не поради ниската цена на въглищата\", посочва се в позиция на асоциацията.\r\n\t\"За никого не е тайна, а най-малко за самите миньори и за техните синдикати, че рудниците са \"обраснали“ с недопустимо многолюдна администрация, както и че те имат редица напълно несвойствени за тях разходи, налагащи се по всякакви съображения, но не и поради производствена необходимост\", допълва се в нея.\r\n\tАИКБ призова \"работещите в рудниците и здравомислещите синдикалисти да обърнат негодуванието си срещу несвойствените разходи и разсипничеството, а защо не и срещу кражбите в рудниците, срещу които всеки негодува\".\r\n\t\"Увеличаването на изкупната цена на въглищата ще доведе единствено до повишаване на цената на електроенергията и за промишлени, и за битови нужди, което пък незабавно ще доведе до спадането на конкурентоспособността на цели отрасли, където от години българските предприятия се съревновават в глобален план. В тези отрасли всяко нарастване на себестойността води до загуба на конкурентоспособност и на пазарен дял. Нека не проваляме български производители и техните работници поради нежеланието си да подредим собствения си двор\", пише още в позицията на интдустриалците.", "date": "2018.04.24", "title": "Миньори протестираха заради отказано поскъпване на въглищата"}
{"url": "http://www.mediapool.bg/da-gi-doizmachim-i-varnem-obratno-balgarskata-strategiya-s-bezhantsite-news278327.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът на Европа е научил от първа ръка за повечето незаконни практики на българските власти спрямо търсещите убежище чужденци и мигранти. Това става ясно от доклада на специалния представител на генералния секретар на Съвета на Европа по миграцията и бежанците Томаш Бочек, който бе на мисия в страната през ноември миналата година.\r\n\tИдеята за мисията се е родила по време на неговото посещение в Сърбия през юни 2017 г. Бочек се е срещнал с няколко мигранти, които са се оплакали, че са били зле третирани по време на престоя им в България. Той решил да дойде на място и да провери, защото България е един от основните бежански маршрути към Западна Европа. Това, което Бочек вижда и чува, не говори никак добре за страната, а той подробно го описва в доклада си.\r\n\tБългарските власти дават информация на търсещите убежище в брошури, написани на български, английски и арабски. Бочек отчита, че тази система е неадекватна, защото някои са неграмотни, а значителна част от хората четат и говорят фарси (основно от Иран) и пущу (Афганистан, Пакистан). ООН и български неправителствени организации са положили усилия да помогнат на някои от хората с преводачи. Томаш Бочек отбелязва, че това е работа на държавата, а не на неправителствения сектор.\r\n\tЧесто задържаните за незаконно влизане в страната не са получавали навреме необходимата правна защита. Причината е, че Националното бюро по правна помощ няма достатъчен бюджет, а много от адвокатите не са обучени в тази материя. Представителят на Съвета на Европа все пак казва, че бюрото се е захванало с някои \"окуражаващи\" проекти.\r\n\tДържавната агенция за бежанците е информирала екипа от Съвета на Европа, че на сирийците винаги се дава защита в България. Причината е, че там се води война. Афганистанците и иракчаните обаче не влизат в тази графа. Резултатът е, че България предоставя защита на под 1% от афганистанците, които са я поискали. Как се постига това? Понякога българските власти по време на на интервютата просто не записват разказите на хората за заплахите в родните им страни. Така те просто не се вземат предвид, а отсрещната страна няма как да реагира, защото може и да не разбере за този трик. Други обаче са разбрали и са разказали на представителите на Съвета на Европа.\n\n\r\n\t\r\n\tБългарският закон подлага на риск от автоматично задържане под стража за един месец хора, които не бива да бъдат задържани, пише Томаш Бочек. Те не бива да бъдат задържани, защото имат легитимна причина да търсят убежище. Въпреки това автоматичните арести се случват. Причината е, че властите не могат да идентифицират бързо тези хора. Причината пак е липсата на преводачи, липсата на правна помощ и самия закон.\r\n\tПри посещението на Томаш Бочек в лагера от затворен тип в Любимец е имало 171 души от Афганистан, Ирак и Пакистан. Част от тях са разказали, че са били държани в полицейските арести между 1 и 30 дни, въпреки че всеки престой по-дълъг от 24 часа е незаконен. Някои от търсещите убежище са казали, че стоят вече десети месец в лагера, което също е незаконно. Мисията на Съвета на Европа установява, че преместването на хората от лагерите от закрит тип се бави пак заради невъзможността на властите да комуникират с чужденците заради липса на преводачи. Често мигрантите остават неинформирани за правата си да кандидатстват за убежище. Част от задържаните дори нямат заповед за задържане в лагера.\r\n\tВ българския закон не се правят никакви уточнения за начина, по който се задържат децата на бежанците, а това ги излага на огромен риск. България вече е осъждана пред Европейския съд по правата на човека за условията по задържането на три деца. Към страната вече има отправени препоръки от Съвета на Европа да реформира своето законодателство.\r\n\t\r\n\tНа този фон МВР е уверило мисията на Съвета на Европа, че България се е справила с ловците на бежанци по турската граница и като цяло тази практика е в миналото. Томаш Бочек изразява вярата си, че прокуратурата ще разследва и всички смъртни случаи на мигранти на българска територия.\r\n\tБочек е поставил въпрос за практиката на гранична полиция да изблъсква хора обратно към Турция, както и за физическото насилие, оказвано върху мигрантите. Той е получил информация за тези случаи от ООН, самите бежанци и неправителствени организация. Отговорът на МВР е, че всичко е разследвано, но нито един полицай не е бил намерен за виновен.\r\n\tТомаш Бочек пише, че в момента цялата процедура по установяване на бежанците в риск лежи върху подкрепата на неправителствените организация. Той допълва, че би приветствал изпълнението на намеренията на Държавната агенция за бежанците да осигури 24-часово присъствие на социални работници в лагерите. Съветът на Европа предлага на България безплатно да обучи хора на международно право по защита правата на човека, за да се подобри системата.\r\n\tБочек критикува българските общини заради пълния им отказ да се включат в програмите за интеграция на бежанците. Той обяснява и причината за това: \"Публичното отношение към мигрантите и бежанците (в България) е като цяло негативно, а антимигрантската реторика в политическия дискурс е засилва, особено около избори\".\r\n\t\r\n\tВ доклада се признава, че България е положила \"значителни усилия\" да се справи с предизвикателствата за посрещане на мигрантския натиск. Другият успех са положените усилия за изпращане на част от децата на училище.\r\n\tВъпреки тези успехи като цяло докладът е силно критичен. София се призовава да предприеме мерки, за да изгради устойчива система за предоставяне на международна защита за тези, които имат нужда от нея. Мисията на Съвета на Европа установява, че част от практиките на България по посрещане на бежанците \"повдигат въпроси относно самата същност на правото да се търси убежище\".\r\n\tСпоред Томаш Бочек всички установени проблеми повдигат въпроса дали България не нарушава ключови принципи от Европейската конвенция за защита правата на човека – правото на живот и забраната на изтезанията.", "date": "2018.04.24", "title": "Да ги доизмъчим и върнем обратно – българската стратегия с бежанците"}
{"url": "http://www.mediapool.bg/nad-84-mln-lv-subsidii-poluchiha-tyutyunoproizvoditelite-news278332.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавен фонд \"Земеделие“ е превел 84 471 000 лева субсидии на 41 323 земеделски стопани по Схемата за преходна национална помощ за тютюн, необвързана с производството, съобщиха от ведомството във вторник.\r\n\tФинансовата подкрепа е изплатена в пълен размер за Кампания 2017 на производители, отглеждали сортовите групи \"Каба Кулак“, \"Бърлей“, \"Вирджиния“ и \"Басми“ през референтния период 2007-2009. Тяхната продукция трябва да е била изкупена и премирана по реда на Закона за тютюна и тютюневите изделия.\r\n\tСъгласно Европейски регламент от 2013 г., помощта е осигурена до края на 2020 г., като средствата всяка година намаляват с 5%.\r\n\tОт Асоциацията на тютюнопроизводителите НАТ-2010 в същото време напомниха на тютюнопроизводителите, че крайният срок за вписването в специализирания регистър за 2018 г. е 30 април (понеделник). 15 юни 2018 г. пък е крайният срок за подаване на декларация за участие в схемата на националната помощ за тази година.", "date": "2018.04.24", "title": "Над 84 млн. лв. субсидии получиха тютюнопроизводителите"}
{"url": "http://www.mediapool.bg/mladezhi-gerb-sa-haresali-debata-piyachkata-i-matskite-v-sofiya-bsp---ne-news278333.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Европейската младежка конференция е ярък пример за работата на българското правителство в сферата на младежкото включване и развитие\". Това се казва в декларацията на Младежи ГЕРБ за събитието от миналата седмица.\r\n\tКонференцията наистина е била \"ярък пример\" за работата на кабинета, ако се вярва на разказа на президента на Европейския младежки форум Луис Алварадо. Пред европейския сайт \"Юроактив\" той разказа, че Младежката конференция под егидата на Българското председателство е \"унищожила труда на няколко генерации европейски младежи и е показало пълно пренебрежение към младите хора изобщо\".\r\n\tАлварадо обяснява, че за първи път не са били платени билетите на участниците в конференцията, а те ще си чакат парите после. Той напомня, че България е взела пари от ЕС за нейното организиране. Неплатените билети са създали големи проблеми за хората в неравностойно социално положение, които са се чудили как да дойдат изобщо в София.\r\n\tМладежите не са били допуснати като говорители в нито един панел от дискусиите, допълва Алварадо. За сметка на това е имало твърд алкохол, сервиран още по време на конференцията, което е елиминирало част от по-неустойчивите участници от ранните дискусии на следващия ден. Българското председателство е организирало посещение в клуб с \"полуголи\" танцьорки за участниците след дискусията за равенството на половете.\r\n\tВицепредседателят на Българския младежки съвет Райчо Райчев потвърди твърденията на Алварадо. Той допълни, че българските организатори на конференцията са докарали доброволци, които да стават и аплодират премиера Борисов по време на речта му.\n\n\r\n\tМладежи ГЕРБ очаквано не споделят мнението на Алварадо и Райчев.\r\n\t\"Отчитайки нарастващото влияние на глобализационните процеси и разгръщането на все повече възможности, благодарение на навлизането на високите технологии във всекидневния живот на младия човек, България предприе кампания на задълбочен анализ на потребностите на младите и интегрирането им в политическия и обществен дневен ред на Европа\", се казва в тяхната вълнуваща позиция за конференцията.\r\n\tВ общи линии тезата на Младежи ГЕРБ е, че младите хора са участвали активно в дебатите, за което Алварадо и Райчев като цяло лъжат. ГЕРБ смятат, че цялата организацията е била чудесна. Те не отварят дума за твърдия алкохол, полуголите танцьорки, организираните аплаузи за Борисов и проблемите със самолетните билети.\r\n\tБСП също излезе с позиция. \"Единственият изход от тази ситуация е не да се пишат позиции в подкрепа на това мероприятие, а управляващите да имат достойнството да се извинят”, каза международният секретар на Младежката организация в БСП Николай Бериевски.\r\n\tСекретарят на Младежката организация Мина Кутева допълни, че младежите са можели да вземат думата по време на конференцията в София. \"Взехме думата, но не бяхме чути от управляващите\", каза тя. Зам-председателят на БСП Георги Свиленски изрази своето възмущение главно от това, че е имало доброволци, организирани да аплодират Борисов.\r\n\tОт прессъобщението обаче не се разбира защо младежите на БСП не са разказали за скандалната конференция в София, а това е трябвало да стори испанецът Луис Алварадо.\r\n\tИсторията даде шанс за позиция и на младежите от \"Движение България на гражданите\" (ДБГ).\r\n\t\"Начинът за рекламиране на България не е евтиният алкохол и полуголите жени, затова намираме идеята за парти на Министерството на младежта и спорта за изключително неуместна и представяща страната ни по най-лошия възможен начин. Очевидно министрите на Борисов смятат, че пресъздаването на Слънчев бряг пред чужденците е най-удачният начин на забавления\", казва ДБГ.", "date": "2018.04.24", "title": "Младежи ГЕРБ са харесали дебата, пиячката и мацките в София, БСП - не"}
{"url": "http://www.mediapool.bg/pensionnite-fondove-veche-vartyat-blizo-13-mlrd-lv-news278334.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧастните пенсионни фондове, за които наскоро се разбра, че ще плащат масово по около 30-50 лв. втора пенсия в периода 2021 – 2027 г., вече оперират с ресурс от 12.6 млрд. лв., става ясно от данните на Комисията за финансов надзор (КФН) за 2017 г.\r\n\tТова е сумата на акумулираните средства във втория стълб за последните 16 години, откакто той функционира. Средствата се равняват на  на държавата за пенсии от НОИ, който е около 10 млрд. лв. Прави впечатление обаче, че през 2017 г. парите в частните фондове са нараснали с нови 1.9 млрд. лв., което е \r\n\t2017 г. е била сравнително  от пенсионните фондове, става ясно от данните. За най-масовите фондове – универсалните, тя е  в сравнение с 4.1% през 2016 г.\r\n\tНай-висока доходност отчита компанията \"ДСК Родина“ - 8.62%, следвана от NN – 6.55%, \"Съгласие“ - 6.45%, \"Алианц“ - 6.35%, и \"Доверие“ - 6.24%.\r\n\tЗа 5-годишния период между 2013 г. и 2017 г. фондовете са увеличили средствата на осигурените лица с \r\n\tКФН представи и резултатите от управлението на средствата  (от юли 2004 г. до декември 2017 г.). Според тях средната номинална доходност на универсалните фондове за целия период е близо 73%. Реалната доходност за целия 12-годишен период е 7.75%, като се приспадне инфлацията от 60.54%, става ясно от данните. \r\n\tРазбивката по фондове показва, че  което означава, че почти е удвоила парите на хората, внесени през 2004 г. Реалната доходност за периода е положителна в размер на 21.41%. \"Доверие“ отчита 74.69% номинална доходност и 8.81% реална.\r\n\tЗа разлика от тях, номиналното нарастване на средствата на осигурените в \"Алианц“ е с 55.15%, а  което означава, че всеки лев, вложен през 2004 г. във въпросния фонд, е загубил от стойността си 3.36 стотинки заради инфлацията.\r\n\tВ частните пенсионни фондове у нас   което представлява нарастване със 115 047 души, или с 2.57%, спрямо края на 2016 г. От тях към 3.6 милиона правят задължителни вноски за втора пенсия, а над 600 000 души се осигуряват доброволно. Една част от партидите обаче са неактивни - на хора, които са направили по няколко вноски в живота си, след което са преустановили осигуряването си.\n\n\r\n\t във фондовете за втора пенсия (т. нар. универсални пенсионни фондове), а на хората между 55 и 59-годишна възраст – 3637 лв. Осигуряващите се в професионален фонд имат средно по 3704 лв., а в доброволен – 1698 лв.\r\n\tНа 10 април социалното министерство публикува концепцията си за \r\n\tОт изчисленията към нея става ясно, че вторият стълб на пенсионната система ще осигури  в периода 2021 г. - 2027 г. За 55% от тези хора въпросното плащане ще е около 30 лв.\r\n\tВпоследствие, шефката на най-голямото пенсионно дружество у нас - \"Доверие“, Даниела Петкова  и каза, че според техните изчисления първите  а на мъжете към 2024 г. - 95 лв. Причината за разминаването била, че социалното министерство работело с осреднени стойности, които включват и партидите на лица с вноски от по няколко месеца, които отдавна са напуснали България и осигурителната система и на практика няма да получават месечни пенсии.\r\n\tСпоред данните на КФН  у нас при универсалните фондове има компанията \"Доверие“ - 27% към края на 2017 г., следвана от \"Алианц“ - 20%, \"ДСК Родина“ - 14%, и \"Съгласие“ - 11%. която постъпва всеки месец по партидата на в частните универсални фондове, е била  през 2017 г., личи още от данните.\r\n\tХората, които са преместили партидите си през 2017 г., са 196 900 души, което е 4-5% от осигурените в универсални и професионални фондове. Общият размер на прехвърлените средства през годината от един в друг фонд е 510 млн. лв.", "date": "2018.04.24", "title": "Пенсионните фондове вече въртят близо 13 млрд. лв."}
{"url": "http://www.mediapool.bg/kanadskata-politsiya-razpitva-napadatelya-ubil-10-dushi-s-van-news278297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКанадската полиция разпита 25-годишния Алек Минаян, който в понеделник уби 10 човека и рани 15, атакувайки с ван в Торонто. Той е посещавал гимназиална програма за ученици със специални потребности, където съучениците му често го виждали да ходи из залите с наведена глава и стиснати ръце, предаде Ройтерс.\r\n\tМинасян е действал \"преднамерено\" и властите дават предмиство тезата, че става дума за изолиран акт, който не е насочен срещу \"националната сигурност\" на Канада, предаде Франс прес.\r\n\t\"Това действие категорично изглежда преднамерено\", заяви началникът на полицията в Торонто Марк Сандърс.\r\n\tИзвършителят е бил арестуван 26 минути след като е врязал бял ван, взет под наем, в тълпа хора в северната част на Торонто.\r\n\tПолицаят, който го арестува, получи висока оценка за това, че не е открил огън по време на напрегната размяна на реплики със заподозрения, който твърдеше, че е въоръжен и многократно сочеше на полицая към някакъв предмет.\n\n\r\n\tВидео, заснето от случаен минувач и излъчено по телевизия Си Би Си, показват как полицаят крещи на заподозрения \"залегни\", а той му отвръща: \"Убий ме\". Когато мъжът казва, че има оръжие, полицейският служител му казва: \"Не ме интересува. Залегни\".\r\n\tСлед това заподозреният е арестуван без да е произведен и един изстрел.\r\n\tТрагедията се разигра в момент, в който в града се провеждаше среща на министрите на външните работи и на обществената сигурност на страните от Г-7.\r\n\tКанадският министър на обществената сигурност Ралф Гудейл каза, че \"информациите, с които властите разполагат на този етап, показват, че случилото се по никакъв начин не е свързано с националната сигурност\".\r\n\tКанадският премиер Джъстин Трюдо каза, че е опечален от новината за \"трагичния и безсмислен атентат, станал в Торонто\". После от канцеларията му уточниха пред Франс прес, че понятието \"атентат\", изречено на френски от Трюдо, не е използвано, за да наведе на мисълта, че става дума за \"терористична връзка от естество, което да застрашава националната сигурност\".\r\n\tВодачът на вана бе бързо арестуван и бе идентифициран като Алек Минасян, на 25 години, роден в Ричмънд Хилс, което е северно предградие на Торонто.\r\n\tПолицията заяви, че Минасян не е бил известен на властите до този момент и мотивите за нападението са все още неясни.\r\n\tТой е посещавал училище за хора със специални нужди – термин, който в канадската образователна система се използва за хора с различни проблеми в обучението и поведението, както и с психични заболявания.\r\n\tХронологията на събитията от понеделник показва, че в 13:26 ч. местно време полицията получила обаждане на спешния си телефон за хора, пометени от превозно средство близо до улица \"Йънг\", една от най-оживените в Канада, намираща се в центъра на Торонто. Белият ван, врязал се в хората, се движел бързо, преминавайки от платното, върху тротоарите, където се разхождат под обедното слънце много хора. Колата изминала близо километър. В 13:52 ч. местно време, тоест 26 минути след първото обаждане, е арестуван мъж близо до вана, спрял на тротоара с ударена предна част.\r\n\tВ момента на задържането му нападателят е размахвал предмет с лявата си ръка, изправен срещу полицай, който го държал на мушка, показват кадри в социалните мрежи. После се оставил да бъде закопчан с белезници на земята от полицая. Мъжът не е бил въоръжен.\r\n\tОчевидци разказват за ужаса, който са изпитали при вида на бързодвижещия се ван.\r\n\tОчевидка разказва, че е видяла как жена е била запратена от връхлетялата я кола върху стъклена автобусна спирка.\r\n\tСлучилото се в Торонто напомня атентатите и инцидентите с врязали се в хора превозни средства, като тези в Ню Йорк, Барселона, Лондон, Ница, Париж, Берлин, Стокхолм и неотдавна Мюнстер.\r\n\tМинасян се яви в в съд в Торонто, който го обвини в убийство.\r\n\tСъученици описват Минасян като \"човек, който не е бил социален, но е бил абсолютно безвреден\".\r\n\tПонятието \"специални потребности\", каквото програма е посещавал Минасян, се използва в канадската образователна система за хора както с физически недъзи, така и с поведенчески и образователни затруднения.\r\n\tСтраницата във Фейсбук на Минасян сега е недостъпна. В блог пък се казва, че през септември 2013 г. той е започнал работа в технологичен център към колежа Сенека. До март 2014 г. Минасян поствал в блога информации за напредъка си по разработване на софтуер в колежа. В магазина за приложения на Гугъл има приложение за паркиране, разработено от човек на име Алек Минасян.\r\n\tНе е постъпвала информация или каквито и да било сигнали за пострадали български граждани при инцидента в Торонто, съобщи генералният консул на България в града Петър Крайчев..\r\n\tПоддържа се постоянен контакт с всички институции, представители на българската общност, централното управление на Министерството на външните работи и канадските власти.\r\n\tКрайчев обясни, че в Торонто живеят много българи, но не в този район, който е сред най-оживените квартали в града и се намира на 17 км от генералното консулство.\r\n\tТелефонът за връзка с властите в Торонто е 001 4168 921 738.", "date": "2018.04.24", "title": "Канадската полиция разпитва нападателя, убил 10 души с ван"}
{"url": "http://www.mediapool.bg/borisov-okurazhava-stranite-ot-zapadnite-balkani-da-pokazhat-volyata-si-za-razvitie-news278322.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖеланието на България е да използва откритата възможност покрай своето европредседателство, за да направи процеса на евроинтеграция на страните от Западните Балкани необратим. Затова сега е моментът страните от Западните Балкани да покажат волята си за развитие.\r\n\t \r\n\tТова е заявил премиерът Бойко Борисов по време на редовната годишна срещата на върха на Процеса за сътрудничество в Югоизточна Европа (ПСЮИЕ), цитиран във вторник от пресслужбата на кабинета.\r\n\t \r\n\tСрещата се провежда в Бърдо при Краню в Словения, която е ротационен председател на ПСЮИЕ. Годишните срещи на организацията бележат финала на всяко ротационно председателство.\r\n\t \n\n\r\n\tПроцесът за сътрудничество в Югоизточна Европа бе структуриран с активното участие на българската дипломация през 1996 г., когато на среща в нашата страна бе приета Софийската декларация за добросъседски отношения, стабилност, сигурност и сътрудничество на Балканите.\r\n\t \r\n\tОсвен България, в ПСЮИЕ участват Албания, Босна и Херцеговина, Гърция, Македония, Молдова, Румъния, Словения, Сърбия, Турция, Хърватия и Черна гора, а от 2014 г. - и Косово.\r\n\t \r\n\tНа сегашната среща техните лидери обсъждат задълбочаването на сътрудничеството между страните от региона, особено в областта на свързаността, сигурността, стабилността и икономическия прогрес, както и засилване на сътрудничеството с ЕС и другите международни организации и институции. Предстои да бъде избран нов генерален секретар на оперативния орган на Процеса - Съветът за регионално сътрудничество.\r\n\tЕвропейската перспектива на нашия регион няма алтернатива, а Процесът за сътрудничество в Югоизточна Европа остава водещ политически формат за открита и честна дискусия по важните за нас въпроси, подчертал министър-председателят.\r\n\t \r\n\tТой припомнил поетия през миналата година на срещата на ПСЮИЕ в Дубровник ангажимент въпросите на Западните Балкани да бъдат поставени високо в приоритетите на ЕС по време на българското председателство. По думите му изминалите четири месеца са направили темата актуална във всички държави членки, с нея са ангажирани както европейските институции, така и международни финансови организации. Постигнати са и договорености тя да остане във фокуса и на следващите председателства на Съвета на ЕС.\r\n\t \r\n\tЖеланието ни е да използваме откритата възможност, за да направим процеса на евроинтеграция на страните от Западните Балкани необратим. Очакваме срещата в София на 17 май да бъде знакова за европейската им перспектива, за задълбочаването на икономическата интеграция, регионалното сътрудничество и изграждането на така необходимата на нашите страни свързаност, посочил Борисов.\r\n\t \r\n\tТой отново изтъкнал ролята на регионалното сътрудничество и добросъседските отношения като ключови за напредъка в икономическата, политическата и сферата на сигурността. \"От нас ще зависи след това да използваме възможностите, които се отварят. Сега е моментът страните от Западните Балкани да покажат волята си за развитие\", подчертал Борисов.\r\n\t \r\n\tБългарският премиер приветствал Стратегията на ЕК за Западните Балкани и готовността за стартиране на преговорите за членство с Тирана и Скопие, но ясно подчертал, че европейската перспектива трябва да е за всички страни на Балканите.\r\n\t \r\n\t\"Няма друга възможност да постигнем общите цели и да предложим на нашите граждани сигурност и по-добри перспективи за развитие, освен да посрещнем предизвикателствата на променящия се свят заедно и обединени\", посочил премиерът и призовал за повече прагматизъм в отношенията между страните от ПСЮИЕ и ЕС.\r\n\t \r\n\tПреди началото на срещата той разговаря със словенския премиер Мирослав Церар, като акцентите били поставени върху управлението на мигрантската криза в ЕС и отношенията между държавите на Балканите.", "date": "2018.04.24", "title": "Борисов окуражава страните от Западните Балкани да покажат волята си за развитие"}
{"url": "http://www.mediapool.bg/demokratichna-bulgaria-iska-gerb-da-osadi-povedenieto-na-volen-siderov-news278326.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ да осъди сурово поведението на лидера на ″Атака″ Волен Сидеров и посещението му в Крим. Това поиска новото обединение ″Демократична България″.\r\n\t \r\n\tВ позиция, изпратена до медиите, коалицията съобщава, че ″протестира остро срещу мълчанието на премиера Борисов, на председателя на Народното събрание Цвета Караянчева и на председателя на парламентарната група на ПП ГЕРБ във връзка със скандалното посещение в Крим на Волен Сидеров и други депутати от „Атака“, между които заместник-председателят на парламента Явор Нотев″.\r\n\t \r\n\tНовата формация припомня, че ″става дума за украинска територия, окупирана от Русия и анексирана от нея. Анексията не е призната от ООН и е обект на санкции от страна на Европейския съюз и всички наши съюзници в НАТО″.\n\n\r\n\t \r\n\t″Настояваме Борисов и ГЕРБ да осъдят сурово поведението на Сидеров и компания като грубо нарушение на международното право и на политиката на Европейския съюз и НАТО към анексията на Крим″, искат трите партии в ″Демократична България″.\r\n\t \r\n\tДСБ, Да, България и Зелените съобщават още, че смятат намеренията на президента Радев да посети Русия за ″нецелесъобразни, особено след скандалното поведение на руския патриарх неотдавна у нас и в условията на продължаваща хибридна война на режима на Путин както срещу България, така и срещу много от нашите партньори в ЕС и НАТО″.\r\n\t \r\n\t″След снишаването на Борисов по повод случая Скрипал, България окончателно ще затвърди незавидния си образ на ″троянски кон“ на путинския режим в Свободния свят и ще увреди националните интереси на родината ни″, твърдят от коалицията.", "date": "2018.04.24", "title": "\"Демократична България\" иска ГЕРБ да осъди поведението на Волен Сидеров"}
{"url": "http://www.mediapool.bg/badeshteto-na-pushachite-news278202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tСпоред данни на Световната здравна организация употребата на тютюн е водещата причина за смърт от незаразни болести. Съответно над седем милиона души по света си отиват от този порок. Нарастващият международен натиск за налагане на политики за обществено здраве с фокус върху превенция на тютюнопушенето поставя големите тютюневи компании в трудна ситуация – поне тези на Запад. Те все повече трябва да се справят със забраните за пушене на обществени места и с изискванията да се поставят шокиращи изображения на цигарените опаковки.\r\n\tИ все пак, големите компании признават съвсем открито на своите уеб страници, че най-добрият избор за хората е да не започват да пушат. \"Филип Морис Интернешънъл\" (ФМИ) – производител на известни марки като Marlboro, L&M, и Chesterfield – вече променя позиционирането си, като призовава за смяна на парадигмата на употреба на тютюн. В станало доста популярно интервю на британското радио Би Би Си още в края на ноември 2016 г., главният изпълнителен директор на ФМИ Андре Каланцопулос обяви, че идва краят на конвенционалните горими цигари. Около новогодишните празници тютюневият гигант пусна рекламни карета в големите британски ежедневници, в които поема ангажимент да спре да продава цигари във Великобритания.\r\n\t\r\n\tФМИ вижда спасението за пушачите в новата технология с нагряване без горене. Тези иновативни системи за нагряване на тютюна го изпаряват до освобождаване на никотина; за разлика от конвенционалните цигари, при които се освобождават канцерогенни токсини, при тези системи не протича процес на горене. Именно така компанията представя своята система за нагряване на тютюн с марка IQOS, като вид нов продукт с намален риск (ПНР). ФМИ подчертават, че IQOS е фундаментално различна система от електронната цигара с никотин, при която потребителят вдишва пара, генерирана от никотинова течност.\n\n\r\n\tIQOS обаче не е единствената платформа на пазара за нагряване на тютюн. Конкурентите от \"Джапан Табако Интернешънъл\" и \"Бритиш Американ Табако\" (БАТ) също залагат на иновативни, бездимни алтернативи на конвенционалните горими цигари със своите продукти Ploom и iFuse.\r\n\tВ защита срещу аргументите, че тези нови изделия отварят вратата за пропушване и по-специално, че новите продукти с нагряване на тютюн може да са привлекателни за младежите и чрез тях те да се пристрастят към никотина, ФМИ отбелязват, че системата \"е предназначена само за пълнолетни пушачи, които в противен случай биха продължили да пушат.\"\r\n\tСпоред проучване на ФМИ, проведено в Япония – водещият пазар за системата IQOS в света – след пускането й на пазара, 97.3% от 1000 изследвани потребители на системата за нагряване на тютюн преди са пушили конвенционални горими цигари. ФМИ има дял от 11.9% от общия тютюнев пазар в Япония през третото тримесечие на 2017 г.\r\n\tИмайки предвид факта, че в света има около един милиард пушачи, ролята на тези нови алтернативи с нагряване на тютюн ще се изяснява в бъдеще. Пет години след пускането на IQOS, само 3.7 милиона пушачи са преминали на бездимната тютюнева алтернатива. В общи линии и ФМИ са наясно, че продуктите с намален риск все още не са се превърнали в пазарен хит.\r\n\t\r\n\tКакто обяснява д-р Александър Нусбаум, директор по научните и медицински въпроси във \"Филип Морис\", в интервю за Ärzte Zeitung, успехът на подхода за намаляване на вредата зависи от дизайна на предлагания продукт и от приемането му от пушачите – така че готовността на пушачите за преминаване към новите продукти е проблемният аспект.\r\n\tСлед отделянето си от американската корпорация Altria през 2008 г., ФМИ започва да прилага нова стратегия за свят без дим. Компанията инвестира над 3 млрд. долара в този пазарен сегмент. Оттам казват, че в световен мащаб вече имат 2350 издадени патенти и 3750 подадени заявления за патенти. Ангажирани са повече от 430 научни специалисти с цел да убедят медици и експерти по обществено здраве в предимствата и намаления риск при нагряване на тютюна. Научноизследователската и развойна дейност е концентрирана в два центъра в Сингапур и Швейцария.\r\n\tОт ФМИ заявяват, че за компанията е важно да провежда научноизследователската си дейност при спазване на най-високите стандарти на фармацевтичната индустрия и съгласно указанията на Агенцията по храни и лекарства (АХЛ) не само в медицинската и здравна сфера, но и като се прилагат добри лабораторни практики (ДЛП), добри клинични практики (ДКП) и приетите етични и научни стандарти за качество на лабораторни и клинични проучвания, подчертава Нусбаум по време на посещение на журналисти от Ärzte Zeitung в \"Куба\" - научноизследователския център в Нюшател, Швейцария.\r\n\tУчените и екипите извършват постоянно измервания на концентрациите на токсини в аерозола на бездимните платформи и осъществяват анализи на мутагенността и токсичността.\r\n\t\r\n\tПрез 2016 г. ФМИ публикува резултати от изследване, които показват намалени концентрации на токсични вещества в аерозола при системата IQOS. В сравнение с горимата цигара, цитотоксичността е намалена с 90%, а мутагенността – с 90% (Regul Toxicol and Pharmacol 2016, 81: стр. 27- стр. 47). ФМИ изследва 58 химически вещества – включително и 18-те, определени от АХЛ, и 15-те определени от Международната агенция за изследване на рака. На 15-тата Конференция за контрол на тютюна, проведена в Хайделберг, Германия, представители на Федералния институт за оценка на риска (Bundesinstitut für Risikobewertung) потвърдиха тези резултати – с уточнението, че изследванията не включват оценка на потенциала за намаляване на риска на изделията с нагряване на тютюн.\r\n\tКакто обяснява представителят на ФМИ Нусбаум, съществуват трудности в търсенето на старши изследователи, които да ръководят възможни бъдещи проучвания. \"Налице е готовност на учените да сътрудничат в проучвания относно ролята на продуктите с намален риск за намаляване на вредата, но професионалните организации понякога застават на пътя\", казва Нусбаум. Наред с много други аспекти, учените се притесняват за своята репутация и се страхуват, че ще имат проблеми, ако влязат в подобен тип сътрудничество с индустрията.\r\n\tНусбаум подчертава, че научните изследвания на ФМИ се осъществяват спрямо \"златния стандарт\", определен от Американския институт по медицина, а това е именно \"спиране на пушенето\", като резултатите за намалена вреда се сравняват с тези при продължаващо пушене на горими цигари.\r\n\tОт 2008 г. до сега Филип Морис Интернешънъл инвестира 3 млрд. долара в сегмента системи за нагряване на тютюн. Средствата са насочени основно към центровете за научни изследвания в Сингапур и Нюшател, Швейцария.", "date": "2018.04.24", "title": "Бъдещето на пушачите"}
{"url": "http://www.mediapool.bg/vsyaka-peta-finansova-institutsiya-planira-targoviya-s-kriptovaluti-news278331.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка пета финансова институция обмисля да започне търговия с криптовалути през идните 12 месеца, сочи проучване на \"Томсън Ройтерс\", която притежава агенция Ройтерс, обявено във вторник.\r\n\tСедемдесет процента от участниците в допитването, които изразяват желание да търгуват с криптовалути, като биткойна, посочват, че планират да започнат търговия през следващите три до шест месеца, сочи още проучването.\r\n\tАнкетата обхваща над 400 клиенти от платформите на \"Томсън Ройтерс\" (Thomson Reuters), включително големи мениджъри на активи, хедж фондове и отдели за търговски операции в най-големите банки.\r\n\tТърговският интерес към покупката и продажбата на дигиталните пари експлодира миналата година, след като цените на криптовалутите растяха и се прогнозираше увеличението да продължава, въпреки предупрежденията на регулаторните органи, че това е високо рисково вложение. В резултат банките започнаха да проучват интереса на клиентите и няколко хедж фонда пробваха търговия с виртуални валути.\r\n\tГолемите спадове на курсовете на криптовалутите тази година обаче насърчиха критиците им да отправят предупреждения, че пазарът е балон и инвеститорите трябва да бъдат предпазливи.\n\n\r\n\tТова е първото подобно проучване на Ройтерс и по тази причина не може да се измери как се е променило желанието на инвеститорите за търговия с криптовалути, посочва агенцията.", "date": "2018.04.24", "title": "Всяка пета финансова институция планира търговия с криптовалути"}
{"url": "http://www.mediapool.bg/dvata-universiteta-na-borisov-todor-zhivkov-i-tsarya-news278298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТодор Живков и Симеон Сакскобургготски били два университета за Бойко Борисов, защото от тях научил най-много. И бившият комунистически ръководител на България, и бившият цар и премиер поставяли на първо място на България, смята бившият им телохранител и настоящ министър-председател. От тях той се научил на \"много\" - включително на обноски: \"ако си гладен да не го показваш\", разказва Бойко Борисов пространно интервю по повод 20-годишнината на уеб портала  .\r\n\tПремиерът разказва как през 90-те охранявал бившия комунистически ръководител Живков и говорили за Косово много преди кризата през 1999 г. Борисов признава, че тогава нищо не знаел по тематa, освен поговорка \"Марко на Косово поле как е закъсал\".\r\n\tЖивков е смятал, че Борисов като негов бодигард е имал общо със структурите на държавата. \"Той ми каза \"виж там по веригата предай\". Какво Косово, на кой да предам по веригата?! Познаваше много добре ситуацията в света, защото толкова години бе управлявал. Познаваше не само СССР, Близкия изток, Либия, Иран, Сирия\", казва премиерът.\r\n\t\r\n\tБорисов обяснява и защо България не е изгонила руски дипломати в знак на солидарност с Великобритания след отравянето на бившия руски шпионин Сергей Скрипал в английското градче Солсбъри.\n\n\r\n\t\"Понеже аз съм доказал лоялността си многократно към НАТО и ЕС, си позволих да поискам повече доказателства и да не бъда един от дивите зайци, защото отдавна са ме преброили. Тук няма никакъв смисъл. Още когато обявихме военното крило на Хизбула за терористична организация, още тогава бяхме първите в света. Не сме чакали да го направим след атентата в Сарафово, никой друг не го направи. Така че и Тереза Мей, и всички останали знаят, че тестът за лоялност отдавна сме го минали. Освен това с отзоваването на нашия посланик в Москва дадохме пример за своята лоялност\", смята Борисов.\r\n\tВсъщност посланик Бойко Коцев не бе отзован, а върнат за консултации в София, които практически съвпаднаха с Великденските празници, след което Коцев се върна в Москва.\r\n\t\r\n\tБорисов посочва, че има много добър контакт с руския президент Владимир Путин. \"Много добър, работен, с доверие. Той знае, че първо гледам България, второ, ЕС и тогава всичко, което можем да направим с Русия, го правим. Хубавото на Путин е, че като му кажеш \"да\", е \"да\" и \"не\" -\"не\", твърди Борисов.\r\n\t\r\n\tВ интервюто премиерът разказва как е запазил диалога с турския президент Реджеп Тайип Ердоган и че посещението му в съседната ни държава броени дни след опита за преврат през лятото на 2016 г. се оказало от съществено значение.\r\n\t\"Никой не отиде след преврата при него и при откриването на моста, а за него това беше някаква гордост и аз вътрешно го разбирах. Това на нас все едно ни е метрото. Три метра в диаметър сме изградили прекрасно съоръжение за 100 години напред\", казва премиерът.\r\n\t\"Ердоган искаше да обядваме и да открием моста. Казах му: \"В Берлин имаме много работа. Не мога, в 7:00 часа трябва да съм в Берлин, имам среща с президента на \"Конрад Аденауер\", с канцлера Меркел, много работа имам там. В Германия не е като при нас тук, има дисциплина, секундата се цепи.\" Но той ми отвърна: \"Ще дойдеш с мен на моста, хората искат да те приветстват.\" Кой ще ме приветства, открий си моста. Не ме пусна. Казах му: \"Отивам, сядам една минута и тръгваме, обещаваш.\" Той каза: \"Обещавам и трасе ще имаш.\"\r\n\t\r\n\tБорисов споделя и някои тайни на собствената си дипломация.\r\n\tПо думите му той обяснил на Ердоган, че в Турция е с големия самолет -\"трябва да си кацна в София обратно, да сменя и да взема малкия самолет. Той ме пита: \"Защо ще сменяш големия с малкия?\" Отговорих му: \"Защото, като дойда тук, съм баш баканина (бел. ред. - премиер) и трябва да те респектирам, а в Германия ще искаме пари, ще искаме фондове, трябва да сме скромни.\" И той се засмя, шегувахме се. Отидохме на моста и той ми казва: \"Излизай на сцената хората да те приветстват.\" 100 000 души\".\r\n\t\"Слизам от сцената, качваме се в ескорта, тръгваме и изведнъж колите спряха. Цялата магистрала от моста назад превърната в паркинг за тези десетки хиляди хора, които са дошли на откриването, няма минаване. Вътре в колата са шофьор и турска охрана, който нещо ми говори. Аз му чукам отзад и му казвам да тръгва, но той ми казва \"не\". Поисках да се чуя с Ердоган, той вдигна рамене и ми заяви: \"Аз съм малък.\" Слизам, разфучах се. Обадиха му се на Ердоган. А целият мост - балони, хеликоптери отстрани летят, отдолу военни кораби, катери, охрана страховита. Дърпат оградите, балоните и нашият ескорт минава по моста, хората започват да викат и да пляскат - мислят, че откриваме моста. Минахме от другата страна и отидохме на аерогарата\", продължава Борисов.\r\n\tСлед това той разказал за срещата на Меркел, която му казала винаги \"трябва да държи един канал на диалог\".\r\n\t\r\n\tНай-голямата черна точка, която Борисов си отчита, е държавната администрация.\r\n\t\"Администрацията е огромна в държавата, като цяло, тя има своите правила и колкото и да се опитваш да й влияеш много е трудно, защото консервативно се променя. Особено жена, когато има на гишето, ще видиш характера й. Като се падне някоя кисела на гишето, хората псуват мен. Така е прието в България, за всеки проблем е виновна държавата\", отговаря Борисов на въпрос коя е най-голямата черна точка, която си поставя.\r\n\tПремиерът казва още, че никога не е разглеждал политиката като бизнес и за това е успешен.\r\n\tПарите също изобщо никога не са го интересували и това го знаел всеки, който го познава. \"Имам си къща в Банкя, която надали може да се каже, че е луксозна, но ми е удобна. Там съм се родил, там ще си умра, дето се вика\", казва министър-председателят.\r\n\tПо думите му \"властта при нас е в полза на хората\" и за това ГЕРБ не я държи на всяка цена: \"Два пъти досега ние отиваме и я връщаме на народа. Никога не съм казвал: \"Ето, идеални сме, върха на сладоледа сме\". Като видят, че не сме прави и сме сгрешили или че може да бъде направено по-добре, или когато дойдат съответните съсловни организации, дали са полицаи, учители, представители на университети, БАН, съответно се поправяме. Разбираме ги и затваряме проблема\".\r\n\t\r\n\tНа въпроса кой го съветва в критични ситуации и има ли близки хора, той отговаря: \"Не. Никога не съм имал нито съветник, нито пиар, нито каквото и да било. Всяко мое действие, може и да е грешно, но аз си го мотивирам и мисля, че е правилно. Ако ми докаже някой или видя, че съм сгрешил казвам - \"извинявайте, не е правилно, ще го направим по друг начин\". Никога не съм се инатил\".\r\n\tПремиерът казва, че работи добре с \"Обединени патриоти\" и не вижда причина да не изкара мандата си докрай. Предишните два мандата на правителството на ГЕРБ приключиха предсрочно след протести. Сега планът му е да си изкара мандата и твърди, че президентската институция никога не го е интересувала.", "date": "2018.04.24", "title": "Двата университета на Борисов: Тодор Живков и Царя"}
{"url": "http://www.mediapool.bg/kazusat-s-amnistiranata-ot-inspektorata-shefka-na-sas-veche-e-v-sadebniya-savet-news278335.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефката на Софийския апелативен съд Даниела Дончева все пак ще бъде предложена за наказание, но не от инспектората, който е установил нарушенията й, а от председателя на Върховния касационен съд. Във вторник Лозан Панов обяви, че ще внесе акта на инспектор Александър Мумджиев за действията на съдия Дончева във Висшия съдебен съвет (ВСС).\r\n\t \r\n\tПо закон Дончева можеда бъде предложена за наказание от съдебния инспекторат или от горестоящия началник в система. Над нея е само Лозан Панов.\r\n\t \r\n\tПреди ден съдебният инспекторат съобщи, че с гласуване съдебните инспектори са решили да амнистират съдия Дончева. Това се случи, въпреки че тя бе изловена в множество нарушения при разпределението на делата в едно от най-важните съдилища в държавата. Това е прецедент, който постави под сериозен въпрос изобщо принципа на функциониране на съдебния инспекторат. След този случай всеки съдебен шеф, изловен в нарушение, би могъл да постави въпроса защо е предлаган за наказание, а друг – не.\n\n\r\n\t \r\n\tИнспектор Александър Мумджиев уличи съдия Дончева, че незаконно е разпределила сама на себе си дело с материален интерес от 102 млн. лв, което засяга активи на фалиралата КТБ. Скандалът избухна през октомври м.г., когато съдия Милен Василев постави на видно място в съдийския коридор на САС свое писмо до Дончева, в което я заподозря в действия \"със силен корупционен мирис\".\r\n\t \r\n\tМилен Василев посочи, че шефката му е иззела неправомерно висящите дела, включително делото за активите на КТБ. Съдебният инспекторат започна проверка и констатира общо пет нарушения, извършени от председателката на апелативния съд. Друг сериозен гаф е утвърждаване на незаконни вътрешни правила за разпределение на делата, които допускат рокади на съдии и вземането на делата им.\r\n\t \r\n\tПрактиките в Софийския апелативен съд бяха проверени и от върховните съдии, които също установиха нарушения. Лозан Панов съобщава, че и докладът на ВКС ще бъде внесен във Висшия съдебен съвет.", "date": "2018.04.24", "title": "Казусът с \"амнистираната\" от инспектората шефка на САС вече е в съдебния съвет"}
{"url": "http://www.mediapool.bg/bivsh-amerikanski-kongresmen-tachi-i-haradinai-sa-mafioti-news278300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Косовският президент Хашим Тачи и премиерът на страната Рамуш Харадинай са мафиоти. Те не се интересуват от народа. Те се интересуват само от пари и от власт\". Това каза бившият американски конгресмен и дългогодишен албански лобист в САЩ Джоузеф Диогарди, предаде БГНЕС.\r\n\t\"Албанският елит смята, че всичко може да се купи с пари\", казва още Диогарди пред косовския портал \"Инсайдър\".\r\n\t\"Те се опитаха и мен да подкупят. Предложиха ми пари, за да могат след това да кажат, че имат и моята подкрепа\", казва още бившият конгресмен.\r\n\tТой обвини президента на Косово Хашим Тачи, че използвал средства от бюджета на страната за написването и промотирането на неговата автобиография.\r\n\tОт държавния бюджет на Косово са изплатени 2.3 млн. евро на американската компания \"Алисън бърд\", в която работи бившият сенатор и лобист Робърт Доул, твърди още Диогарди. Той и Том Лантос се считат за най-големите албански лобисти и борци за независимостта на Косово.\n\n\r\n\tДиогарди от години ръководи Американско-албанската лига във Вашингтон.", "date": "2018.04.24", "title": "Бивш американски конгресмен: Тачи и Харадинай са мафиоти"}
{"url": "http://www.mediapool.bg/nai-malko-18-dushi-zaginaha-pri-pozhar-v-karaoke-bar-v-kitai-news278301.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсемнайсет души са загинали, а петима са ранени тази сутрин в пожар, който избухна в караоке бар, намиращ се в триетажна сграда в Южен Китай, предаде ДПА, позовавайки се на местни официални представители.\r\n\t \r\n\tОгънят избухнал в 00.30 часа местно време в град Цинюан в южната провинция Гуандун, според службата за обществена сигурност в града, и е бил потушен в рамките на 30 минути.\r\n\t \r\n\tВластите подозират, че пожарът е бил запален умишлено. По случая е започнало разследване.\r\n\t \r\n\tПо-късно полицията арестува мъж, заподозрян, че е подпалил бара. Той се казва Лу Чунлу, и е на 32 години. След ареста му Лу направил признания и казал, че е бил пиян. Първо се скарал с някого в заведението. После подпалил караоке бара и се прибрал у дома си в съседно село.\n\n\r\n\t\r\n\tПолицията бе обявила награда от 200 000 юана (над 31 000 долара) за информация, която да доведе до ареста на предполагаемия извършител.", "date": "2018.04.24", "title": "Най-малко 18 души загинаха при пожар в караоке бар в Китай"}
{"url": "http://www.mediapool.bg/star-dzhip-izgorya-na-opashka-za-registratsiya-pred-kat-news278302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтар джип марка \"Land Rover Defender\" пламна, докато чакаше на опашката за регистрация в столичния КАТ, съобщи \"Клуб Z\".\r\n\tИнцидентът е станал около 9:30 часа във вторник. По това време каналите на Пътна полиция в КАТ са пълни с коли и граждани, дошли за регистрират превозните си средства.\r\n\tПожарната е дошла бързо след подадения сигнал, но не е успяла да спаси нищо от автомобила и той е изгорял напълно.", "date": "2018.04.24", "title": "Стар джип изгоря на опашка за регистрация пред КАТ"}
{"url": "http://www.mediapool.bg/zemetresenie-raztarsi-yugoiztochna-turtsiya-13-dushi-sa-raneni-news278304.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилно земетресение с магнитуд 5.4 по скалата на Рихтер е разлюляло тази нощ югоизточния турски окръг Адъяман. Най-малко 13 души са пострадали, съобщи телевизия \"Си Ен Ен-Тюрк\".\r\n\tОт Обсерваторията в Босфорския университет в Истанбул уточниха, че трусът е бил регистриран в 3.34 часа местно време. Епицентърът на земетресението е бил в района на град Самсат, а дълбочината му е била 14 км.\r\n\tПоследвали са 8 вторични труса с магнитуд до 2.7 по скалата на Рихтер. \r\n\tЗеметресението е усетено и в съседните провинции, като е предизвикало голяма паника сред населението. По първоначални данни 13 души са ранени.  \r\n\tПо данни на турската телевизия НТВ ранените при труса са 18.\n\n\r\n\tТурският премиер Бинали Йълдъръм заяви, че няма загинали при земетресението.\r\n\tНанесени са обаче големи материални щети на редица сгради.\r\n\tПравителството започна работа за оценяване на нанесените щети и необходимостта от оказване на помощ, заяви премиерът.", "date": "2018.04.24", "title": "Земетресение разтърси Югоизточна Турция, 13 души са ранени"}
{"url": "http://www.mediapool.bg/vseki-chetvarti-balgarin-se-interesuva-ot-rabotata-na-bivshata-ds-news278307.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо една четвърт от българите (24%) се интересува от работата на Комисията по досиетата и изследванията на документите на Държавна сигурност. Това показват данните от национално представително изследване на общественото мнение, проведено от \"Екзакта груп\". То беше представено от социолога Лидия Йорданова на конференция \"Документите на комунистическите тайни служби - реалност, образование и памет\" в София.\r\n\tПроучването показва, че за периода на работа на Комисията по досиетата процентът на хората, които се интересуват от досиетата расте. Интерес проявяват хора с различни политически пристрастия. Темата е най-интересна за мъже над 50 години, високо образовани, живеещи в градовете, предимно в София, сочи още изследването. \r\n\tВъпреки че дебатът трябва ли Комисията по досиетата да продължи да работи или да се закрие периодично се повдига в обществото, нагласите са за продължаване на нейната работа. Така смятат близо половината (49%) от анкетираните. На противното мнение са близо една четвърт (23%), каза Лидия Йорданова.\r\n\tЛюбопитен е политическият профил на анкетираните. Според проучването симпатизанти на партии от целия политически спектър подкрепят работата на Комисията по досиетата. По-голям е процентът на подкрепящите спрямо неподкрепящите дори сред поддръжниците на БСП. Сред левите 41 на сто са \"за\" продължаване на работата на Комисията по досиетата срещу 36% против.\r\n\tПовече от половината българи (56%) са на мнение, че резултатите от работата на Комисията по досиетата трябва да са публични и делът им расте в годините, отчете още Йорданова.\n\n\r\n\tОще по-висок е процентът (61%) на убедените, че лицата, участващи в избори или заемащи длъжности в институциите на страната и занимаващи се с публична работа трябва да бъдат проверявани за съпричастност към тоталитарните служби на комунистическия режим.\r\n\tДори сред симпатизантите на БСП и левите партии само 16 на сто заявяват, че тези проверки на публични личности за досие в бившите тайни служби на комунистическия режим са ненужни. Над една трета (36%) от тази социална група обаче подкрепят работата на Комисията по досиетата и отразяването й, става ясно още от изследването.\r\n\tСред хората, които смятат, че има нужда от промени в Закона за досиетата над една четвърт са на мнение, че трябва да се разшири обхватът на проверките.\r\n\tПовече от половината (59%) от анкетираните са на мнение, че комунистическият режим трябва да се изучава в училище. Това е заложено в програмата по история за 10 клас от следващата учебна година. Против са малко над една пета (22%), предимно хора над 60-годишна възраст, които живеят на село.\r\n\tПоловината от симпатизантите на БСП одобряват влизането на комунизма в учебниците по история, а над една трета (35%) са против.\r\n\tПо време на конференцията на Комисията по досиетата председателят й Евтим Костадинов, който на времето беше издигнат от квотата на БСП, раздаде награди на хора, помагали на комисията от създаването й през 2007 г. досега.\r\n\tПредседателят на парламентарната комисия по вътрешни работи Цветан Цветанов беше отличен за това, че докато е бил вътрешен министър е задвижил процеса на предаване на архивите на тоталитарните служби на Комисията по досиетата й. Цветанов похвали за свършеното заместника си по това време Веселин Вучков.\r\n\tГрамоти получиха и депутатите от десницата Мартин Димитров и Петър Славов. Двамата,  заедно с колегата си Методи Андреев, председател на едно от старите издания на Комисия по досиетата, което бе закрито с идването на власт на правителството на НДСВ и ДПС, направиха ключови промени в закона за досиетата. С тях се разшири обхватът на проверките за агентурно минало.\r\n\tОтличени бяха още преподаватели, журналисти и изследователи.", "date": "2018.04.24", "title": "Всеки четвърти българин се интересува от работата на бившата ДС"}
{"url": "http://www.mediapool.bg/litsa-mesta-be-otlichen-za-nai-dobar-film-na-tretiya-master-of-art-news278329.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокументалният филм \"Лица, места\" на 90-годишната вдъхновителка на френската Нова вълна Аньес Варда и и популярния 33-годишен френски фотограф и художник на графити Джей Ар спечели наградата за най-добър филм на фестивала. Третото издание на уникалния за България фестивал, посветен на документални филми за света на изкуството, стартира на 12 април и продължава до 30 април, но състезателната му част приключи в неделя с обявяването на наградите.\r\n\tАниес Варда е родена в Белгия през 1928 г. и започва връзката си с изкуствата през фотографията. Създала е 20 пълнометражни филма. Смятана е за единствената режисьорка във френската Нова вълна и името се свързва с известни творци като Годар, Трюфо, Рене, Рьомер, Шаброл, Ривет и Жак Деми – автор на \"Шербурските чадъри\" и неин дългогодишен съпруг.\r\n\tНай-новия си филм \"Лица,места\" тя прави с неочакван партньор - майстора на политическия и социалния (, Жи Ер, Джей Ар). Резултатът е впечатляващ – вълнуващо пътешествие на двамата творци \"насам-натам из Франция\" с бусче, срещи със случайни хора и снимките им, направени от Аниес Варда и Жиер, които оставят персонален отпечатък на местата, преобразявайки ги в арт пространства из различни провинциални кътчета.\r\n\t\"Лица, места\" бе отличен за най-добър филм сред 44 филма, включени в конкурсната програма.\r\n\tОбщо 77 заглавия от цял свят бяха представени по време на фестивала и всички те премиерни за Българи. За пръв път фестивалът се провежда в три града - София, Пловдив и Варна. Тази година в програмата бяха включени и две нови категории - \"Изкуство за деца\" и \"Кулинарно изкуство\".\n\n\r\n\t\"Лица, места\" е номиниран за \"Оскар\" и още няколко десетки награди, поради което победата му в третото издание на \"Master of Art\" бе донякъде очаквано.\r\n\tДругият очакван от публиката филм бе американско-френската продукция \"Животът като анимация\" на режисьора Роджър Рос Уилям, който дойде в България с куп спечелени отличия. Филмът, който е емоционален разказ за силата на изкуството, която понякога може за помага там, където медицината още не е открила начин, бе отличен и в \"Master of Art\" като най-добър в категорията \"Изкуство за деца\".\r\n\tБългарския филм \"Jam Session\" на Борислав Колев получи Наградата на публиката.\r\n\tНаградата за най-добър български документален филм бе връчена от Фондация \"Америка за България\" - на \"Дъга - история в картинки\". Филмът на режисьора Мария Николова е изследване на един културен феномен с помощта на анимация и с участието на актьора Леонид Йовчев.\r\n\tЗакривайки церемонията по обявяване на наградите, която се проведе в неделя в кино \"Люмиер Лидл\", основателят на фестивала Найо Тицин обяви и датите за четвъртото издание на фестивала през април 2019 г.\r\n\tЕто пълния списък на наградите във всички категории на третото издание на \"Master of Art\":\r\n\tНаграда за най-добър филм на фестивала - \"Master of Art\" Award –\r\n\t\r\n\tФранция (2017), 89 мин.\r\n\tРежисьори: Аньес Варда и Джей Ар\r\n\tПродуценти: Розали Варда и Чарлс Коен\r\n\t\r\n\tНаграда \"Америка за България\" за най-добър български документален филм, връчена от Фондация \"Америка за България\" - Master of Bulgarian Art Doc\r\n\t\r\n\tБългария (2016), 77 мин.\r\n\tРежисьор: Мария Николова\r\n\tПродуценти: Сотир Гелев, Пенко Гелев, Анимационно студио Гекон и студио Фор Хендс\r\n\tНаграда за Дебютен пълнометражен документален филм за изкуство - присъжда се от младежкото жури на фестивала.\r\n\t\r\n\tХоландия (2017), 67 мин.\r\n\tРежисьори: Стефан Каас и Рутгер Лем\r\n\tПродуценти: Катя Драайер, Франк Хьове, Balard Film, NTR, 2-Team productions\r\n\tНаграда на публиката - Audience Award;\r\n\t\r\n\tБългария (2018) 80 мин.\r\n\tРежисьор: Борислав Колев\r\n\tПродуцент: „Прожектор“ - Мария Ландова, Борислав Колев\r\n\tНаграда за най-добър късометражен филм на фестивала - Master of Short Art Award –\r\n\t\r\n\tИзраел (2017), 21 мин.\r\n\tРежисьор: Тамар Тал Анати\r\n\tПродуценти: Амит Гинцлер, Хадар Бакши Шмелцер, Arava Vineyards Production\r\n\tНаграда за най-добър документален филм за АРХИТЕКТУРА И ДИЗАЙН;\r\n\t\r\n\tДания (2017), 80 мин.\r\n\tРежисьор: Каспар Аструп Шрьодер\r\n\tПродуценти: Sonntag Pictures, Сара Стокман\r\n\t\r\n\tНаграда за най-добър документален филм за ИЗКУСТВО ЗА ДЕЦА;\r\n\t\r\n\tСАЩ, Франция (2016), 91 мин.\r\n\tРежисьор: Роджър Рос Уилямс\r\n\tПродуцент: Джули Голдман\r\n\t\r\n\tНаграда за най-добър документален филм за ИЗОБРАЗИТЕЛНО ИЗКУСТВО И ФОТОГРАФИЯ;\r\n\t\r\n\tШвейцария (2017) 76 мин.\r\n\tРежисьор: Мишел Роде\r\n\tПродуценти: On The Rodde Again Films, RTS Radio Télévision Suisse, Мишел Роде, Пиер-Ален Фрей\r\n\t\r\n\tНаграда за най-добър документален филм за КУЛИНАРНО ИЗКУСТВО;\r\n\t\r\n\tГермания (2017), 98 мин.\r\n\tРежисьор: Марике Шрьодер\r\n\tПродуценти: Марике Шрьодер, Thali Media, Кристоф Фисер, Хенинг Молфентер, Чарли Вьобкен, Studio Babelsberg\r\n\t\r\n\tНаграда за най-добър документален филм за ЛИТЕРАТУРА;\r\n\t\r\n\tХоландия (2017), 67 мин.\r\n\tРежисьори: Стефан Каас и Рутгер Лем\r\n\tПродуценти: Катя Драайер, Франк Хьове, Balard Film, NTR, 2-Team productions\r\n\t\r\n\tНаграда за най-добър документален филм за МУЗИКА И ТАНЦ;\r\n\t\r\n\tФранция (2017) 113 мин.\r\n\tРежисьор: Том Волф\r\n\tПродуценти: Емануел Льоперс, Гаел Лебланг, Еманюел Чейн, Тиери Бизо и Том Волф, Elephant Doc, Petit Dragon, Unbeldi Production\r\n\t\r\n\tНаграда за най-добър документален филм за СЪВРЕМЕННО ИЗКУСТВО, АРТ ИНСТАЛАЦИИ, ПРОТЕСТНО ИЗКУСТВО;\r\n\t\r\n\tВеликобритания (2016), 86 мин.\r\n\tРежисьор: Марджи Кинмонт\r\n\tПродуцент: „Фокстрот Филмс“\r\n\t\r\n\tЗа първи път в категорията ТЕАТЪР И КИНО се присъждат две награди:\r\n\tНаграда най-добър документален филм за ТЕАТЪР:\r\n\t\r\n\tНорвегия, Италия, Русия (2017), 84 мин.\r\n\tРежисьор: Томазо Мотола\r\n\tПродуцент: Гьорилд Маусет\r\n\tИ\r\n\tНаграда най-добър документален филм за КИНО:\r\n\t\r\n\tИзраел (2017), 57 мин.\r\n\tРежисьор: Нетали Браун\r\n\tПродуцент: Нетали Браун\r\n\tНаграда за най-добро видео в категория „Видео арт и арт реклама“ - Master of Video Art ;\r\n\t\r\n\tИран (2017) 15 мин.\r\n\tРежисьори Алиреза Кейманеш и Амир Поусти\r\n\t\r\n\tСПЕЦИАЛНА НАГРАДА НА ЖУРИТО\r\n\t\r\n\tDeveloper: Director: \r\n\t\r\n\t(AAA Games)\r\n\t\r\n\tDeveloper: Directors: \r\n\t(Indie Games)\r\n\t\r\n\tDeveloper: Directors: \r\n\t(VR Games)\r\n\t\r\n\tDeveloper: Directors: \r\n\t\r\n\t(AAA Games)\r\n\t\r\n\tDeveloper: Director: \r\n\t(Indie Games)\r\n\t\r\n\tDeveloper: Infinite Fall, Directors: Alec Holowka and Scott Benson\r\n\t(VR Games)\r\n\t\r\n\tDeveloper: Directors: \r\n\t\r\n\t(AAA Games)\r\n\t\r\n\tDevelopers: Director: \r\n\t(Indie Games)\r\n\t\r\n\tDeveloper: Director: \r\n\t(VR Games)\r\n\t\r\n\tDeveloper: Director: .", "date": "2018.04.24", "title": "\"Лица, места\" бе отличен за най-добър филм на третия \"Master of Art\""}
{"url": "http://www.mediapool.bg/nad-10-sluzhiteli-ot-dai-blagoevgrad-sa-zadarzhani-za-koruptsiya-news278305.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 10 служители от областния отдел на Изпълнителна агенция \"Автомобилна администрация\" (ИААИ) в Благоевград са задържани във вторник сутринта при акция на ГДБОП, ДАНС и Специализираната прокуратурата. \r\n\tАрестуваните се разследват за корупция. Те са получавали от 300 до 600 евро от транспортни фирми, за да не им съставят наказателни постановления за извършени нарушения. Това каза наблюдаващият прокурор от Специализираната прокуратура Петър Белчев.\r\n\tСпециализираната полицейска операция срещу организираната престъпна група от длъжностни лица с користна цел, каза Белчев.\r\n\tАкцията започна в 9 часа сутринта. Арестуваните се извеждаха един по един от службата им с белезници на ръцете. Те се водеха до автомобил. Всичко това беше снимано от местни медии, които се оказаха пред сградата по време на задържането на автомоблините инспектори.\r\n\tОперацията се е провела под ръководството на Специализираната прокуратура с участието на служители на ГДБОП и ДАНС. Тя е била ръководена от шефа на Спецпрокуратурата Иван Гешев.\r\n\tПроцесуално-следствените дейности продължават. \"След събиране на достатъчно доказателства ще преценим на кого да повдигнем обвинение\", каза наблюдаващият прокурор Петър Белчев.\r\n\tПо неофициална информация сред арестуваните е и началникът на ИААИ в Благоевград.", "date": "2018.04.24", "title": "Над 10 служители от ДАИ Благоевград са задържани за корупция"}
{"url": "http://www.mediapool.bg/hotel-v-sapareva-banya-e-obran-news278303.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрупен обир е бил извършен от хотел в Сапарева баня, съобщиха от Областната дирекция на МВР в Кюстендил.\r\n\tСигналът за кражбата е подаден в полицията в Дупница в понеделник.\r\n\tПо данни на заявителите, касата в хотела е разбита и са откраднати 20 000 лева.\r\n\tКражбата е извършена за времето от 10 часа на 21 април до 12 часа на 23 април.\r\n\tПо случая е образувано досъдебно производство. Извършителите се издирват.\n\n\r\n\tПо неофициална информация, ограбеният хотел е \"Германея\", който се намира на главната улица в Сапарева баня.", "date": "2018.04.24", "title": "Хотел в Сапарева баня е обран"}
{"url": "http://www.mediapool.bg/sadat-osvobodi-ot-aresta-zadarzhanata-za-katastrofata-na-trakiya-news278308.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският апелативен съд освободи Цвета Таскова срещу гаранция от 5000 лв. Тя бе задържана, след като предизвика катастрофата с автобус на магистрала \"Тракия\" на 13 април, при която загинаха шестима души, а  23-ма бяха ранени. Определението на съда е окончателно и не подлежи на обжалване.\r\n\tСъдията по делото Весислава Иванова прецени, че макар през 2009 г. Таскова да е глобена за шофиране след употреба на алкохол, постоянното ѝ задържане в момента би било твърде тежка мярка за неотклонение.\r\n\tСъдът постанови и забрана на обвиняемата да напуска страната, за да гарантира, че тя няма да се укрие от органите на досъдебното производство.\r\n\tОсновният мотив на съда да постанови пускането под гаранция беше, че разследването няма да приключи в срока, който по закон обвиняем може да бъде държан в ареста - два месеца.\r\n\tДо момента е установено със сигурност, че шофираният от Таскова автомобил \"Рено Меган\" е ударил при изпреварване автобуса на фирма \"Юнион Ивкони\" отстрани.\n\n\r\n\tНазначените автотехнически експертизи трябва да дадат отговор на въпроса защо се е стигнало до отклоняването на колата и дали само това е причинило излизането на автобуса в канавката.\r\n\tСъставът на апелативния съд прие, че има обосновано предположение Цвета Таскова да е съпричастна към предизвикването на катастрофата. Това става ясно от нейните показания, на спътника ѝ в колата, свидетелите от автобуса и техническата експертиза. Те са показали, че катастрофата е станала, тъй като Таскова е загубила контрол върху колата си.\r\n\tОбвинението е за престъпление по непредпазливост. Обвиняемата не е нарушила правилата за движение по пътищата, не е имало и агресивно поведение или хулиганство, аргументира се още съдът за налагане на по-леката мярка за неотклонение.\r\n\tСвидетели по делото описват Таскова в позитивна светлина, като порядъчен гражданин, спазвал законите. Според магистратите инцидентът е с изолиран характер.\r\n\tНа основание на тези аргументи съдебният състав прие, че постоянен арест би бил самоцелна, ненужна и непропорционална мярка за неотклонение спрямо Таскова.\r\n\tЦвета Таскова се яви с нов адвокат на обжалването на мярката – бившия градски прокурор на София Николай Кокинов. След заседанието той каза, че състоянието й не е добро \"като на всяко едно нормално човешко същество\".\r\n\t\"Всеки един шофьор рискува да стане причинител на катастрофа, никой не иска такова нещо, но на всеки може да се случи. Нещастна е, защото се е стигнало до един такъв тежък резултат. В крайна сметка толкова много загинали, пострадали, всеки един човек би се чувствал зле\", коментира Кокинов.", "date": "2018.04.24", "title": "Съдът освободи от ареста задържаната за катастрофата на \"Тракия\""}
{"url": "http://www.mediapool.bg/edinstvenata-intriga-s-obnovenata-kevr-e-shte-probie-li-evden-nikolov-news278309.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочти предрешено изглежда \"обновяването\" на около половината състав на Комисията за енергийно и водно регулиране (КЕВР). Единствената интрига е дали Обединените патриоти ще успеят да пробият с трети свой представител в органа или новоприсъстващата в парламента партия \"Воля\" ще вкара двама свои експерти извън сигурния й воден комисар. Това става ясно след изслушването във вторник в парламентарната енергийна комисия на петимата претенденти за четирите овакантени, както \r\n\tВ началото на април жребий реши, че от КЕВР трябва да си тръгнат Александър Йорданов от бившия \"Патриотичен фронт\" (сега \"Обединени патриоти\" – б. ред.), Ремзи Осман от ДПС, Георги Златев от БДЦ и Валентин Петков от Реформаторския блок. Още тогава стана ясно, че първите трима вероятно ще бъдат отново предложени за нов шестгодишен мандат, според правилата на процедурата за обновяване на една втора от комисията през три години. Точно така и стана и реално само Петков напуска поста. Йорданов и Златев бяха предложени от депутати от Обединените патриоти. Единствените нови претенденти са на \"Воля\" – Евден Николов и Пенка Трендафилова, която като единствен номиниран за воден комисар със сигурност влиза. Същото се отнася и за Ремзи Осман, който е единствена кандидатура за правен комисар.\r\n\tТака оттук насетне от гласуването на кандидатурите в пленарна зала в четвъртък зависи дали досегашният одитор в НЕК Евден Николов, предложен от \"Воля\" ще пробие за сметка на един от досегашните членове Йорданов и Златев. Доколкото нагласите на ГЕРБ, обявени от представителя й и председател на енергийната комисия в НС Делян Добрев, са да не допускат превес на комисарите от управляващата коалиция в КЕВР, изглежда, че \"Воля\" може да се уреди освен с воден и с енергиен комисар. Причината е, че ако Патриотите получат двете от \"свободните\" енергийни места, ще имат общо трима комисари, които ще са партийно мнозинство в независимия енергиен и воден регулатор.\r\n\tОт представянето на двете нови за комисията лица Евден Николов и Пенка Трендафилова стана ясно, че и двамата отговарят на изискванията за квалификация и стаж в съответната област.\r\n\tНиколов има зад гърба си дългогодишна работа като данъчен ревизор, като частен доставчик на въглища, после служител на НЕК и участвал в процедурите по формиране на смесеното дружество на държавната компания за една от т.нар. американски ТЕЦ \"Марица Изток 3\". В момента се занимава с одитите и контрола в НЕК.\r\n\tТрендафилова има две магистърски степени – икономика и организация на ВиК-отрасъла. Завършила е в Свищов. Била е главен счетоводител на профилакториум в \"Нефтохим\". От 2002 г. работи във ВиК Бургас.\r\n\tИзслушването на петимата претенденти се оказа формално. В кратки експозета те представиха концепциите си за работа в регулатора и не получиха нито един въпрос от страна на депутатите.   \r\n\tПредложенията от депутати Патриоти Александър Йорданов акцентира върху обективността и независимостта и на регулатора, но смята, че пълната му финансова независимост е невъзможна. \"Не трябва да има пряк интерес от налагане на санкции и глоби като начин за самоиздържане\", каза още той. По думите му в дейността си регулаторът трябва да дава приоритет на обществения интерес при балансиране на останалите интереси в енергетиката.\r\n\t\"Може да се разшири сътрудничеството с КЗК, АДФИ, министъра на енергетиката и комисиите в НС за представяне на анализи за трудностите при прилагането на законовите разпоредби, за да могат да се предприемат промени\", смята Йорданов\r\n\tДругият кандидат на Патриотите Евден Николов посочи, че КЕВР има добре разписани правомощия за вземането на безпристрастни и обективни решения. Той също смята, че в решенията си за цените на регулираните дружества, комисията трябва да осигурява финансовата им стабилност, но и да защитава обществения интерес и крайните потребители. \"КЕВР трябва да е добър арбитър в споровете между участниците на пазара помежду им и с потребителите на пазар. Вярвам, че с моя опит и компетентност бих допринесъл за отговорната работа на КЕВР\", допълни той..  \r\n\tПретендентът на \"Воля\" Георги Златев смята, че почтеността, последователността и прозрачността са най-важни за дейността на КЕВР. Като предизвикателство пред регулатора той посочи ускоряването на либерализацията на енергийния сектор и предстоящите решения на комисията за определяне размера на премиите за възобновяемите енергийни източници и прогнозните цени  по групи ВЕИ производители.\r\n\tСигурната водна комисарка Пенка Трендафилова от \"Воля\" смята, че водоснабдяването е недооценен отрасъл и пробремът пред ВиК-атата е как да покрият текущите си разходи, без това да се отразява драстично върху цените на услугата. \"Хубавото е, че предимно са държавни и общински дружества и печалбата не е основният им приоритет\", каза тя. Според нея предизвикателство е преобразуването на собствеността на водната инфрактурктура, за което опит се прави от 1998 г., но реално е започнал през 2016 г. \"Сега КЕВР все още не може да пристъпи към одобрение на бизнес планове и цени на ВиК, които нямат договори с водни асоциации, не са уредили прехвърлянето на собствеността си и др. КЕВР трябва освен да контролира и да подпомага ВиК операторите с изготвянето на бизнесплановете\", посочи още Трендафилова.\r\n\tОчевидно запазващият поста си Ремзи Осман от ДПС акцентира върху важността взетите решения на КЕВР да са юридически издържани и да се основават на правота. Според него регулаторът е постигнал независимостта си. \"Преодоляхме още първите месеци опитите за намеса на изпълнителната власт в дейността на КЕВР\", посочи той. Осман се похвали още, че в този мандат на КЕВР няма отменен от съда нормативен акт на комисията, \"което е признание за дейността на юристите\".\r\n\tКой от двамата претенденти на Патриотите или единият кандидат на \"Воля\" няма да получи достатъчно гласове в пленарна зала предстои да се види след два дни.", "date": "2018.04.24", "title": "Единствената интрига с \"обновената\" КЕВР е ще пробие ли Евден Николов"}
{"url": "http://www.mediapool.bg/kogato-grazhdanin-se-sprechka-s-mutri-news278310.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВероятно на мнозина се е случвало да се спречкат с мутри, но за по-сигурно са гледали да си затраят, за да не си навличат излишни неприятности. Не така е избрал да постъпи IT-специалистът Иво Мирчев, след като се сблъсква с частен кортеж и охрана на паркинг в крайпътно заведение до Велико Търново. Той подал сигнал на телефон 112, откъдето не последвала реакция, а полицията на дошла повече от 40 минути.\r\n\tСлед като Мирчев разказа подборно за случая във Фейсбук, качи снимки с лимузините и ден по-късно бе поканен да разкаже за преживелиците по бТВ, полицията във Велико Търново съобщи във вторник, че \"проверява сигнал за спор за паркиране в района на крайпътно заведение на околовръстния път на града\".\r\n\t\r\n\tПътувайки от София за Варна преди ден, той решава да спре в крайпътно заведение до Велико Търново, но се оказва, че на паркинга няма места - не заради множество автомобили, а защото две лимузини са заели общо пет места, а осем охранители са обградили заведението.\r\n\t \n\n\r\n\t\"Помолих съвсем възпитано да преместят едната лимузина, за да мога да паркирам, което очевидно развесели човека, когото помолих – един от охранителите. Каза ми по-добре да изчезвам, за да не стане по-лошо\", разказа Мирчев пред бТВ във вторник.\r\n\t \r\n\t\"Не смятам, че това е нормално, имаше хора, чужденци, деца – гледаха, питаха какво се случва\", добави той.\r\n\t \r\n\tМирчев подава сигнал на телефон 112, но за 40 минути полиция така и не идва.\r\n\t \r\n\t\"От областната дирекция уточниха, че на тел. 112 и в дежурната част на областната дирекция не е получаван сигнал за подобно нарушение\", се казва в отговор на МВР до бТВ.\r\n\t \r\n\tIT-специалистът обаче има записан разговора и предостави копие от него в студиото. От записа ясно се чува, че Мирчев съобщава за заплахите и му отговарят, че сигналът е предаден на полицията.\r\n\t \r\n\tМирчев добави, че след като е публикувал снимките във фейсбук профила си, са последвали коментари от типа: „Оставете ги тези в Търново, вижте какво става в моя град“.\r\n\t \r\n\tФактите са, че МВР не работи, не съдейства и въпреки че със сигурност в него има добри професионалисти, очевидно не се управлява добре, коментира той \r\n\t \r\n\tС наредба от 2016 година беше въведено изискване хората с лична охрана задължително да се регистрират в МВР. Към септември миналата година обаче едва 17 души бяха съобщили на полицията, че ги охраняват с оръжие, а общият брой на регистрираните с частна охрана е 23-ма. Частните кортежи пък се оказаха само 39, като повечето са в София.\r\n\t \r\n\tПовод за наредбата стана побоят срещу Васко Наумов и съпругата му на Околовръстното шосе на София. Те бяха нападнати от охранители на Ивайло Борисов-Ториното. Главният прокурор Сотир Цацаров тогава коментира, че в такива случаи държавата върви след събитията.", "date": "2018.04.24", "title": "Когато гражданин се спречка с мутри"}
{"url": "http://www.mediapool.bg/senatska-komisiya-odobri-nominatsiyata-na-maik-pompeio-za-darzhaven-sekretar-news278311.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНоминираният от американския президент Доналд Тръмп за държавен секретар Майк Помпейо получи одобрение с малка разлика от комисия в Сената и се очаква да бъде утвърден от целия Сенат в рамките на тази седмица, предаде Ройтерс.\r\n\t \r\n\tКомисията по международни отношения в Сената подкрепи назначаването на директора на ЦРУ за държавен секретар, след като сенаторът републиканец Ранд Пол, член на комисията, който първоначално се противопоставяше на номинацията, промени решението си.", "date": "2018.04.24", "title": "Сенатска комисия одобри номинацията на Майк Помпейо за държавен секретар"}
{"url": "http://www.mediapool.bg/stranite-ot-g-7-osadiha-bezotgovornoto-i-destabilizirashto-povedenie-na-rusiya-news278312.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтраните от групата на седемте най-развити индустриални държави /Г-7/ може да въведат нови санкции срещу Руската федерация заради ситуацията в Донбас, се посочва в съвместно изявление на външните министри на страните от Г-7 и върховния представител на ЕС по външната политика и сигурността Федерика Могерини, разпространено от външното министерство на Канада.\r\n\t \r\n\t\"Ние сме готови да предприемем допълнителни ограничителни мерки, ако действията на Русия изискват това\", се посочва в съобщението, публикувано след края на срещата на външните министри на страните от Г-7 в Торонто.\r\n\t \r\n\tСъщевременно министрите осъдиха \"безотговорното и дестабилизиращо поведение\" на Русия и призоваха Москва да помогне за решаване на конфликта в Сирия, предаде Ройтерс.\r\n\t \r\n\tАмериканските разузнавателни служби твърдят, че Русия се е намесвала в кампанията на президентските избори в САЩ през 2016 г., а Москва е обвинявана и за атаката с нервнопаралитично вещество срещу бивш руски шпиони във Великобритания, която Г-7 категорично осъди.\r\n\t \r\n\t\"Призоваваме Русия да прекрати това поведение, което е много вредно за перспективите за конструктивно сътрудничество\", подчертаха министрите в съвместно изявление.", "date": "2018.04.24", "title": "Страните от Г-7 осъдиха \"безотговорното и дестабилизиращо поведение\" на Русия"}
{"url": "http://www.mediapool.bg/feisbuk-shte-dava-vazmozhnost-na-potrebitelite-si-da-obzhalvat-iztriti-publikatsii-news278313.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКритикуван заради прекомерно усърдие в някои случаи при премахването на снимки, видеоклипове или текстове, които възприема като неприлични или насилствени, социалната мрежа Фейсбук обеща, че ще бъде възможно за потребителите да \"обжалват\" тези решения, предаде Франс прес.\r\n\t \r\n\t\"За първи път ние ви даваме правото да обжалвате нашите решения за постовете, така че да поискате второ мнение, ако мислите, че сме допуснали грешка\", обяснява пред Франс прес Шиобхан Кумиски, ръководителка на отдела по премахване на постове във Фейсбук.\r\n\t \r\n\tМеханизмът на обжалването ще бъде задействан през годината и ще засегне на първо време голотата, секса, призивите към омраза или подбуждане на насилие, казва Кумиски.\r\n\t \r\n\tДосега потребителите можеха да обжалват изтриването на профили или на страници, но не и на отделни постове.\r\n\t \r\n\tВ средата на март Фейсбук призна, че е допуснал грешка, след като временно цензурира реклама, представяща картината \"Свободата води народа\" на Йожен Дьолакроа, изобразяваща жена с голи гърди и развято френско знаме.Фейсбук бе също много критикуван, че е закрил акаунта на потребител, публикувал снимка на картината \"Произходът на света\" на Гюстав Курбе, на която в близък план се вижда женски полов орган.\r\n\t \n\n\r\n\tВчера Фейсбук обяви, че е взел мерки през първото тримесечие на тази година срещу 1,9 милиона публикации, свързани с организациите Ислямска държава и Ал Каида. В повечето случаи мерките се изразяват в заличаване на съдържанието. Това е с два пъти повече от същия период за миналата година.\r\n\t \r\n\tДнес Фейсбук публикува на сайта си правила кои постове са позволени в социалната мрежа и кои не, предаде Ройтерс. Документът с правилата ще внесе яснота по въпросите, пораждащи объркване у потребителите за това кое е позволено и кое не да се публикува в мрежата, каза\r\n\t \r\n\tМоника Бикърт, вицепрезидент на Фейсбук, отговарящ за продуктовата политика и борбата с тероризма. Фейсбук планира и серия от публични форуми през май и април в различни страни, за да провери какви са резултатите от оповестените правила, каза Мери Де Брий, ръководител на отдела на Фейсбук по политиката на съдържанието.", "date": "2018.04.24", "title": "Фейсбук ще дава възможност на потребителите си да \"обжалват\" изтрити публикации"}
{"url": "http://www.mediapool.bg/den-sled-ostavkata-na-premiera-armeniya-otdava-pochit-na-zhertvite-na-genotsida-news278314.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновните политически лидери в Армения отдават почит, както всяка година на днешната дата, на жертвите на арменския геноцид. Възпоменанието е ден след оставката на премиера Серж Саркисян, подадена след 11 дни на протести срещу избирането му, предаде Франс прес.\r\n\t \r\n\tНа възпоменателната церемония на мемориала на жертвите на масовите убийства, извършени между 1915 и 1917 г. от Османската империя, участваха арменският президент Армен Саркисян, изпълняващият длъжността премиер Карен Карапетян и представители на религиозните власти. Мемориалът е на хълм, извисяващ се над Ереван.\r\n\t \r\n\tХиляди хора се стекоха в мемориалния комплекс, в който гори вечен огън, за да отдадат почит на жертвите на арменския геноцид, допълва ТАСС.\r\n\t \r\n\tСлед нощ на празнуване, последвало оставката на Саркисян, улиците на Ереван тази сутрин са пусти. Протестиращите се очаква да се съберат днес в 15 ч. местно време (11 ч. по Гринуич) на митинг, за да почетат паметта на жертвите на геноцида.\r\n\t \r\n\tНикол Пашинян, опозиционният депутат, оглавил протестното движение срещу Серж Саркисян, каза снощи, че ще се срещне за преговори с временния премиер. Днес заместник-председателят на парламента на Армения Едуард Шармазанов потвърди, че преговори на управляващите с опозицията ще има утре.\r\n\t \n\n\r\n\tФранс прес припомня, че Карен Карапетян, бивш премиер и вицепремиер на Серж Саркисян, е смятан за негов приближен. Той е член на управляващата Републиканска партия на Армения.\r\n\t \r\n\tСлед Саркисян оставка трябва да подаде и цялото правителство. В парламента в срок от седем дни трябва да има гласуване за избиране на нов премиер. Политическата битка в Армения несъмнено не е приключила. Парламентът е до голяма степен доминиран от коалиция, оглавявана от Републиканската партия на Армения на Саркисян, която има 65 от общо 105 места.", "date": "2018.04.24", "title": "Ден след оставката на премиера Армения отдава почит на жертвите на геноцида"}
{"url": "http://www.mediapool.bg/armentsite-nanasyat-udar-na-politicheskiya-model-na-putin-news278315.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСерж Саркисян, който управляваше Армения като президент от 2008 г. до този месец, беше предан довереник на Владимир Путин. През 2013 г. след среща с руския президент той внезапно прекъсна преговорите с Европейския съюз и вместо това се присъедини към оглавявани от Москва организации в икономиката и сигурността.\r\n\t \r\n\tПри посещение във Вашингтон няколко години по-късно той откровено ни каза, че неговата малка кавказка страна с близо 3-милионно население не е имала особен избор, тъй като арменците, работещи в Русия, осигуряват една пета от нейния брутен вътрешен продукт, а руски компании са монополизирали енергийните й ресурси.\r\n\t \r\n\t\"Арменският коняк всъщност не може да бъде продаван в Париж\", обясни той.\r\n\t \n\n\r\n\tСаркисян обаче подцени собствените си граждани, когато се опита да подражава на Путин, извършвайки класически ход в негов стил. Тъй като беше ограничен от конституцията до два президентски мандата, той прокара конституционна поправка, прехвърляща повечето изпълнителни правомощия към министър-председателя, а после беше избран от парламента на поста, въпреки че години наред отхвърляше подобна възможност.\r\n\t \r\n\tВ резултат се стигна до 11-дневни разрастващи се масови демонстрации, които вчера принудиха Саркисян да напусне поста. \"Сгреших\", каза той в изявление.\r\n\t \r\n\tНе е ясно дали оттеглянето на Саркисян ще доведе до истинска промяна в управлението на Армения или в раболепната й позиция към Кремъл. Благодарение на манипулирани избори управляващата партия има доминиращо мнозинство в парламента, а водачът на протестите от миналата седмица - дългогодишният дисидент Никол Пашинян, контролира само девет от 105-те места.\r\n\t \r\n\tВъпреки това народният бунт е удар върху насърчавания от Путин авторитарен политически модел, който се разпространява не само в други бивши държави от съветския блок, намиращи се в орбитата на Русия, но и в Турция, където управникът Реджеп Тайип Ердоган се надява да завърши през юни прехода от министър-председател към всесилен президент.\r\n\t \r\n\tНяма съмнение, че Путин погрешно ще изтълкува неочакваното отхвърляне. Обхванати от цинизъм, руският управник и неговата клика са неспособни да приемат, че са възможни спонтанни политически въстания на разгневени общества. Според тях те трябва да са резултат от държавно направлявани заговори, подобно на намесите на самата Русия в демократични избори на Запад.\r\n\t \r\n\tПутин обвини ЦРУ и други разузнавателни служби за бунтовете, които свалиха подкрепящите Москва правителства в Украйна и Грузия, а когато хиляди руснаци протестираха срещу изборните измами и собствения му преход от министър-председател към президент през 2012 г., определи Хилари Клинтън за лично отговорна.\r\n\t \r\n\tНаистина е вярно да се каже, че правителството на Тръмп нямаше нищо общо със събитията в Армения. Единствената американска реакция на демонстрациите беше меко изявление на посолството в Ереван, призоваващо правителството към \"сдържаност\" и същевременно приканващо протестиращите да \"предотвратят изостряне на напрежението\".\r\n\t \r\n\tТова, което изкара арменците по улиците, не бяха чуждестранни провокации, а фактът, че надеждите, които Саркисян възлагаше на Русия, не се оправдаха. През неговото десетгодишно управление икономиката изпадна в застой. Около 10 процента от населението напусна страната, а 30 процента от тези, които останаха, са под официалния праг на бедността.\r\n\t\r\n\tМоже да се очаква, че Путин ще окаже натиск върху приемника на Саркисян на министър-председателския пост, който и да е той; освен икономическите лостове, които притежава, Русия поддържа военна база в Армения.\r\n\t \r\n\tТова обаче няма да подобри живота на арменците. По-вероятно е то да засили съпротивата им срещу бандитския, проникнат от корупция и икономически провален модел, какъвто е путинизмът.", "date": "2018.04.24", "title": "Арменците нанасят удар на политическия модел на Путин"}
{"url": "http://www.mediapool.bg/obmislya-se-zabrana-za-lov-na-gurgulitsa-v-evropa-bulgaria-e-protiv-news278316.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъвеждане на временна забрана за лов на гургулица в европейските държави, където до момента е позволен – Австрия, България, Гърция, Италия, Испания, Кипър, Малта, Португалия, Румъния и Франция, ще обсъди на извънредно заседание експертната група на ЕС за \"Директивите за птиците и местообитанията“ (NADEG) на 26 април в Брюксел. Официално заявената причина за евентуалния мораториум е необходимостта от адаптивно управление на запасите, обясниха от Съюза на ловците и риболовците в България (НЛРС-СЛРБ).\r\n\tОрганизацията е против мораториума. “Въпреки че подкрепяме адаптивното управление на запасите, считаме, че временната забрана за лов на гургулица е научно необосновано действие. Мораториумът няма да повлияе положително върху популацията на вида, която намалява в резултат на неправилните земеделски практики. В България не са констатирани негативни последствия върху запасите на гургулицата, като в последните години дори се отбелязва траен ръст\", коментира председателят на съюза Васил Василев.\r\n\tПо думите му се провеждат интензивни разговори с министерствата на околната среда и на земеделието да изразят пред Европейската комисия позиция против въвеждането на такава забрана\r\n\tЛовната общност е основна заинтересована страна по отношение на прилагането на мерките, описани в Плана за управление за гургулицата и местообитанията й. \"Очакваме да осъществим много от действията, заложени в плана, които ще допринесат за подобряване на статуса на вида след като рамката бъде приета“, каза още Василев.", "date": "2018.04.24", "title": "Обмисля се забрана за лов на гургулица в Европа, България е против"}
{"url": "http://www.mediapool.bg/germanskiyat-myusyulmanski-savet-obyavi-antisemitizma-za-gryah-news278317.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралният съвет на мюсюлманите в Германия определи антисемитизма като грях, предаде ДПА, като се позова на в. \"Райнише пост\".\r\n\t \r\n\t\"Антисемитизмът, расизмът и омразата са големи грехове за исляма, затова ние също така никога няма да търпим това\", заяви председателят на съвета Айман Мазиек.\r\n\t \r\n\tИзказването му беше в отговор на коментар на германската канцлерка Ангела Меркел, която заяви пред израелска телевизия през уикенда, че Германия преживява \"нови явления чрез бежанци и други хора от арабски произход, които донасят различна форма на антисемитизъм в страната\".\r\n\t \r\n\tСпоред него изказването й е било \"както обикновено диференцирано\", защото тя е подчертала, че антисемитизмът не се е върнал в Германия с бежанците - по думите му това се доказва от статистиката за престъпността.\r\n\t \r\n\t\"Ние обаче се отнасяме много сериозно към това, че сред някои бежанци има антисемитизъм\", каза той и добави, че съветът организира срещи между евреи и бежанци, а също изпълнява образователни програми.\r\n\t \n\n\r\n\tПрез последните седмици в Германия имаше няколко антисемитски нападения, извършени от мюсюлмани.", "date": "2018.04.24", "title": "Германският мюсюлмански съвет обяви антисемитизма за грях"}
{"url": "http://www.mediapool.bg/bulgaria-skoro-otnovo-v-orbitata-na-rusiya-news278318.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ последните седмици сред водещите политически новини неизменно присъства сериалът „Радев срещу Цветанов“ (или обратното). Водеща тема в него пък неизменно е мястото на България в геополитическия сблъсък между Запада (ЕС, НАТО) и Русия.\r\n\t \r\n\tПресилено, но вярно\r\n\t \r\n\tСлед последното заседание на т.нар. Консултативен съвет за национална сигурност (КСНС) заместник-председателят на най-голямата управляваща партия и неин парламентарен шеф обвини президента, че е предложил становище, след чието приемане „трябва да излезем и да кажем, че започваме стъпки към излизане от НАТО“. “За всички е ясно, че президентът гледа на Изток. Има съмнения, че този човек е зависим от други държави\", добави по-късно Цветанов.\n\n\r\n\t \r\n\tПрезидентът отхвърли това тълкувание, като го отдаде на личностни особености: \"Неслучайно настоявам за по-добро образование. Явно Цветан Цветанов по-трудно осмисля това, което чете\".\r\n\t \r\n\tПрехвърлянето на политическия дебат върху плоскостта на обидните квалификации по принцип не е ползотворно. Затова, без да познавам никого от двамата опоненти и съдейки само по външни белези, бих казал единствено това: по показателя интелектуално равнище, бързина и качество на мисловните процеси, между двамата не се забелязва някаква съществена разлика.\r\n\t \r\n\tПо-важни обаче са политическите позиции и оценки. От тази гледна точка казаното от заместник-председателя на ГЕРБ може и на някои да им изглежда пресилено, но по същество то е вярно. Както по конкретния въпрос - ударите срещу военни обекти в Сирия заради употребата на химическо оръжие, така и по-общо - членството на България в ЕС и в НАТО наистина изглежда все по-формално, страната все по-неприкрито и все по-бързо се отдалечава от партньорите си в евроатлантическата общност и се приближава до орбитата на Русия.\r\n\t \r\n\tМнозинството политици гледат на Изток\r\n\t \r\n\tВ подкрепа на тази констатация говори и обстоятелството (донякъде трагикомично), че политик като Цветанов се превърна в най-последователния и твърд защитник на евроатлантическата ни принадлежност. При това не е ясно дали нагърбването с тази роля е искрено или възложено. Във всеки случай ролята е силно драматична, защото героят изглежда съвсем самотен. Сред управляващите може да има и други, които мислят като него, но те явно много умело се прикриват.\r\n\t \r\n\tНе само президентът, а и огромното мнозинство от овластените по един или друг начин български политици (включително т.нар. парламентарна опозиция) всъщност са в обратния лагер - на гледащите на Изток. Като към това прибавим мнозинството от медиите и налаганите в тях коментатори и „експерти“, трябва да кажем, че тази гледна точка доминира цялата т.нар. публична среда.\r\n\t \r\n\tЗа някои от политиците това отдавна не е новина, те никога не са се и прикривали. Като българските „националисти“, които на място обясняват, „че Крим не е анексиран или окупиран“, хвалят Москва и критикуват „силната ни зависимост от Брюксел и Вашингтон“. Разликата е, че днес те вече са част от управляващото мнозинство.\r\n\t \r\n\tПовечето от останалите политици пък вече полагат все по-малко усилия да поддържат евроатлантическата си маскировка. Тя започна да им става тясна и неудобна още покрай събитията в Крим и Източна Украйна и последвалите санкции срещу Русия. Но напоследък, покрай Сирия и случая „Скрипал“, направо я захвърлиха.\r\n\t \r\n\tДословно повторение на руските позиции и лъжи\r\n\t \r\n\tНещо повече дори: държат се така, сякаш нямат друга грижа освен интересите на Русия и задоволяването на имперските ѝ комплекси. Оценките им за споменатите събития вече дословно повтарят официалните руски позиции. Когато говорят, човек остава с натрапчивото впечатление, че слуша леко пообрана версия на прословутата говорителка на руското външно министерство. Така например споменатото становище, предложено от президента на КСНС, няма нищо общо с позициите на НАТО и ЕС. Но пък напълно съвпада с мнението на Москва, че въздушните удари срещу режима на Асад „покачват риска от ескалация на напрежението в региона“ и са незаконни, понеже са без мандат от Съвета за сигурност. И нищо не се споменава за употребата на химическо оръжие. Сякаш това не е военно престъпление и въобще не покачва риска от ескалация.\r\n\t \r\n\tПо случая с отравянето на Скрипал и дъщеря му България също рязко се разграничи от съюзниците си и едно към едно като Русия поиска „неопровержими доказателства“. Сякаш не става дума за очевиден рецидив и сякаш някой друг освен Москва има интерес и възможност да го извърши.\r\n\t \r\n\tТака тези български политици не само се солидаризираха, но и превърнаха страната ни в глашатай на отвратително наглите и до болка познати (от убийството на Троцки до убийството на Литвиненко, от агресията срещу Грузия до агресията срещу Украйна) лъжи по съветски образец. Затова те са не просто симпатизанти на Русия, а инструменти в ръцете на Кремъл, оръжие във водената от него хибридна война срещу Запада и срещу самата България.\r\n\t \r\n\tВсичко това е старателно гарнирано с приказки за \"лошия\" Запад, който е ту наивен, ту коварен. Ту слаб и безсилен, ту войнствен и агресивен. И понеже застрашава „горката“ Русия, той е опасен за света и за националната ни сигурност. Натрапчиво се повтаря и наглата лъжа, че ЕС е като Съветския съюз, та дори и по-лош. И че е виновен за всичките ни неблагополучия.\r\n\t \r\n\tШпагатът на ГЕРБ\r\n\t \r\n\tВъпреки усилията на своя заместник-председател в защита на евроатлантизма, ГЕРБ все по-ясно се вписва в същия отбор. Което си личи от самотата на Цветанов и най-вече от поведението на неговия началник. Докато единият (искрено или по поръчение) се опитва да поддържа някакъв евроатлантически образ на партията си, другият или си мълчи, или лее галещи ухото балансиращи приказки. \"Изобщо не става дума за избор между Русия и Запада. България е ЕС, България е НАТО\", каза той пред \"Нойе Цюрхер Цайтунг\".\r\n\t \r\n\tВ моменти като сегашния обаче изборът е неизбежен, а балансът - невъзможен. Няма как да балансираш между себе си (ако наистина си ЕС и НАТО) и някой друг. Няма как, като при случая „Скрипал“, да се правиш, че си от единия отбор, а с позицията си да играеш за другия. По много други въпроси (санкциите, Крим, „Белене“ и другите руски мегабезсмислени и мегакорупционни проекти) той се опитваше да се хареса на всички и да стои в разкрачено положение. Сега обаче позата му вече е шпагат. И предстои падане.\r\n\t \r\n\tАко можеха, повечето от българските политици с удоволствие биха продължили да си живеят едновременно и в двата свята. Но за тяхно съжаление събитията им налагат да направят избор. И се вижда, че поради симпатии или някакъв вид материално стимулиране повече ги влече не западният свят на свободата, правата, върховенството на закона и другите демократични ценности, а полуфеодалната авторитарно-олигархична диктатура на изток. Затова и България, формално все още принадлежаща към единия свят, все повече заприличва на другия.", "date": "2018.04.24", "title": "България скоро отново в орбитата на Русия?"}
{"url": "http://www.mediapool.bg/12-vetroparka-krai-kaliakra-s-obshta-predupreditelna-sistema-za-ptitsi-news278319.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ обща система за ранно предупреждение за прелитащи птици се обединиха 12 ветропарка, работещи в защитената зона \"Калиакра“, съобщиха от \"Ей И Ес България\", която е оператор на най-големия от тях – \"Свети Никола\".\r\n\tТози ветропарк разполага още от самото начало на експлоатацията си с такава система, която информира за ята птици и може дори да спира перките на енергийните мощности. Присъединяването на останалите оператори на ветроенергийни мощности в региона е част от изискването, което трябва да изпълни България като част от решението на Съда на ЕС относно нарушаването на екозаконодателството при изграждането на шест от ветропарковете в защитената зона \"Калиакра\".,\r\n\tИнтегрираната система минимизира риска от сблъсък на птици с въртящите се части на вятърните генератори, чрез спиране на единични, групи турбини или цели вятърни централи, както и изпълнява мониторингова програма през рисковите периоди за видовете с консервационна значимост, посочват от \"Ей И Ес\".\r\n\tЗа да се гарантира независимост и обективност на предприеманите мерки, компаниите, обединени в създаването на Интегрираната система за защита на птиците, възложиха дейностите на специализирана орнитологична консултантска компания, която разполага с необходимите професионални експертизи за провеждане на ефективни дейности по наблюдение и защита на птиците и има дългогодишен опит в тази област.\r\n\tСистемата обединява информация от няколко радарни системи и прилага общ мониторинг на цялата защитена зона. Специалисти-орнитолози, в допълнение към радарните данни, ежедневно наблюдават птиците в района, оценяват потенциалните рискове и при необходимост издават заповеди за спиране на турбини.\n\n\r\n\tСистемата за ранно предупреждение вече разполага със собствен уеб-сайт (www.kaliakrabirdmonitoring.eu), на който се публикуват седмични и месечни бюлетини и сезонни доклади за дейността ѝ. В тази специално създадена директория може да бъде открита информация за наблюдавани в защитената зона видове птици, техния брой, както и датата и продължителността на всяко спиране на турбините.", "date": "2018.04.24", "title": "12 ветропарка край Калиакра с обща предупредителна система за птици"}
{"url": "http://www.mediapool.bg/pazarat-na-domakinski-elektrouredi-e-330-mln-evro-godishno-news278321.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродажбата на електроуреди на българския пазар е нараснала с 45 на сто за периода 2008 – 2016 г. и оборотът достига 330 млн. евро. Това показва данните на APPLiA - сдружението на производителите на домакински електроуреди, което представи тенденциите в развитието на сектора.\r\n\tЗа целия Европейски съюз индустрията на домакинските електроуреди е достигнала оборот от 47.6 милиарда евро за 2016 г. Заетите в сектора са близо 1 милион, като за всяко ново работно място в сектора се създават три, четири нови работни места в свързани индустрии.\r\n\tВ България заетите в сектора са около 4000, като браншът в страната създава и непреки работни места в търговията, леката промишленост, логистиката и следпродажбения сервиз, каза Габриела Чифличка, генерален секретар на българския клон на APPLiA.\r\n\t\r\n\tПо думите й по заетост у нас секторът е на средното ниво за ЕС и изпреварва страни като Швеция, Белгия, Гърция и Финландия.Близо 10 млн. евро инвестиции в иновации\r\n\tВисокотехнологична и силно конкурентна, индустрията запазва тенденцията да инвестира в иновации.\r\n\tУ нас браншът е вложил близо 10 милиона евро в проучвания и иновации през 2016 г., посочи Чифличка. Целта е разработване на по-ефективни уреди, с високо ниво на екологичност, които да носят повече икономии на домакинствата.\r\n\tДомакинските електроуреди улесняват потребителите в ежедневието, като пестят време, енергия и вода и в същото време осигуряват чиста и уютна домашна среда.\r\n\t\"Последният доклад на APPLiA за материалните потоци сочи, че благодарение на повишаването на ефективността на съдомиялните машини, потреблението на вода е намаляло с 83.5%, а потреблението на електроенергия - с над 60 %\", даде пример Чифличка. Тя допълни, че ако всяко българско домакинство мие със съдомиялна машина вместо на ръка, могат да се реализират над 80 милиарда литра икономии на вода и около милиард и половина киловат часа икономии на електроенергия годишно.Нов енергиен етикет\r\n\tСега предстои въвеждането на нов енергиен етикет за електроуредите. Промяната е инициирана от Европейската комисия и ще става на етапи за различните видове домакински електроуреди.\r\n\tХладилници, перални, съдомиялни и комбинирани перални със сушилни, ще се появят на пазара с нови етикети и изменена скала за енергийна ефективност най-рано през 2020 г.\r\n\tЧифличка обясни, че новото законодателство ще създаде условия за уреди, класифицирани с клас В, С или по-нисък по новата скала от A до G да са с по-висока енергийна ефективност от уредите от сегашните най-високите класове А+++.\r\n\tНовата енергийна скала ще засегне милиони потребители у нас и в ЕС. Причината е, че средногодишно индустрията предоставя на европейските граждани около 1 милиард малки и големи електродомакински уреди. Потребителите трябва да знаят, че с новия енергиен етикет елктроуредите не стават по-малко ефективни, а точно обратното, стана ясно от обясненията на Чифличка.Инвестиции в разделно събиране на излезли от употреба електроуреди\r\n\tБраншът залага на кръговата икономика и за това инвестира в разделното събиране на отпадъци. За 2016 г. индустрията е отделила над 1.3 милиарда евро за разделно събиране и рециклиране на уреди, които са излезли в употреба.\r\n\t\"Годишно потребителите в ЕС генерират 5 милиона тона отпадъци от домакински електроуреди, като нашият бранш е успял да събере и рециклира 1.7 милиона тона. За нас е от огромно значение все повече потребители да постъпват отговорно с уредите, които няма да използват повече, и да ги предават в събирателните пунктове за рециклиране\", каза Паоло Фалчони, генерален директор на APPLiA.\r\n\tДанните на организацията показват, че в рамките на ЕС животът на около 17 на сто от малките домакински електроуреди, завършва в кофата на боклук. А това е огромен ресурс. Средногодишно за производството на около 1 милиард домакински електроуреди. са необходими 6 млн. тона различни суровини – 3 млн. тона стомана, 1.1 млн. тона пластмаса и около половин милион тона мед, алуминий, стъкло и бетон.\r\n\tЗа това темата за разделното събиране и рециклиране на излезлите от употреба уреди е особено важна. Разделното събиране на отпадъците и тяхното рециклиране ще доведе до по-чиста околна среда за всички и по-малко загуби на материали, каза Фалчони.\r\n\tВ българския клон на APPLiA членуват всички големи производители и търговци на електроуреди у нас. Сред тях са \"Теси\", \"Либхер\", \"Елдом\", \"Електроулкс\", \"Горение\", \"Бош\", \"Уърпул\" и други.", "date": "2018.04.24", "title": "Пазарът на домакински електроуреди е 330 млн. евро годишно"}
{"url": "http://www.mediapool.bg/antikoruptsiya-pozhela-da-razsledva-i-chastniya-biznes-news278336.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНовосформираната Комисия за противодействие на корупцията и отнемането на незаконно придобито имущество (КПКОНПИ) се отнася положително към скандалната проектопоправка на Наказателния кодекс (НК), с която правителството иска да даде права на разследващите да преследват корупцията и в частния бизнес.\r\n\t \r\n\tТова стана ясно по време на изслушването на четиримата номинирани за членове на КПКОНПИ във вторник пред парламентарната антикорупционна комисия.\r\n\t \r\n\t, заяви Антон Славчев, предложен за зам.-шеф на новия антикорупционен орган от неговия ръководител Пламен Георгиев.\n\n\r\n\t \r\n\tВъпросът по темата бе отправен от председателя на парламентарната комисия Борис Ячев (БСП) конкретно към Славчев и друг от кандидат-членовете на КПКОНПИ – Пламен Йоцов. Общото между двамата е, че имат по над 20 години стаж в МВР и ДАНС за разлика от другите двама номинирани от Георгиев – Антоанета Цонкова и Силвия Къдрева, които никога не са работили в службите.\r\n\t \r\n\t, отговори  Пламен Йоцов, демонстрирайки явния стремеж на ръководството на новата комисия да се намеси в търговските взаимоотношения, въпреки лавината от критики, отправени към законопроекта от всички, освен прокуратурата.\r\n\t \r\n\tОбщото становище по темата, изразено включително от депутати, юристи и неправителствения сектор е, че при приемане на въпросната поправка в НК, прокуратурата ще се превърне в директно оръжие за саморазправа с частния бизнес.\r\n\t \r\n\t, обобщи по време на изслушването му в парламента Антон Славчев, уточнявайки, че той се създава при наличие на ниски морални качества на служителите, независимо къде работят те.\r\n\t \r\n\tНито той, нито Йоцов обаче обърнаха внимание на особено притеснителния факт, че с въпросното предложение на правителството за изменение на НК се приравняват държавните органи и частните фирми, въпреки че вторите не упражняват никакви властнически правомощия.\r\n\t \r\n\tКандидат-член на КПКОНПИ спести на депутатите, че е бил разработван от НСС\r\n\t \r\n\tПо време на заседанието на парламентарната антикорупционна комисия така и не стана въпрос за обстоятелството, че като служител на бившата Национална служба за борба с организираната престъпност (НСБОП) Пламен Йоцов е бил разработван от несъществуващата вече Национална служба \"Сигурност\" (НСС).\r\n\t \r\n\t\r\n\t \r\n\tТази информация стана обществено достояние през април 2013 г., когато до редица медии анонимно бяха изпратени секретни материали, описващи хода на няколко оперативни дела, по които \"протичаше\" Флоров – по онова време още шеф на ГДБОП. Впоследствие той бе отстранен и успешно се пенсионира с 20 заплати бонус, а прокуратурата образува разследване за подкуп в особено големи размери срещу него, което безславно бе прекратено.\r\n\t \r\n\tЙоцов обаче спести този факт на депутатите, фокусирайки изложението си върху чистото си съдебно минало, наградите си в МВР и факта, че никога не е бил разследван или наказван дисциплинарно. Членовете на комисията също пропуснаха да го попитат за този епизод от кариерата му в службите.\r\n\t \r\n\tОт ефективна борба с корупцията към инвестиции и благоденствие за обществото\r\n\t \r\n\tПредложеният на парламента за зам.-шеф на КПКОНПИ Антон Славчев посочи в концепцията си, че основната цел на комисията е да създаде чрез ефективна борба с корупцията по-благоприятни условия за външни инвестиции, а оттам и икономически растеж, който да доведе до благоденствие за обществото.\r\n\t \r\n\t\r\n\t \r\n\tПопитан какво е пречело на досегашната дирекция \"Корупция\" в ДАНС да постигне по-добри резултати, Славчев заяви, че от август м.г., когато я е оглавил, до вливането ѝ в КПКОНПИ, тя има четири успешни реализации.\r\n\t \r\n\t\r\n\t \r\n\tЗаедно с останалите трима предложени за членова на комисията те декларираха, че биха се подложили на изследване за лоялност с полиграф, въпреки че подобна мярка не е предвидена в закона.\r\n\t \r\n\t\r\n\t \r\n\t\r\n\t \r\n\t\r\n\t \r\n\tКонтролът на СРС-тата бил толкова завишен, че злоупотреба нямало как да стане\r\n\t \r\n\tДруга тема, засеганата от депутатите по време на заседанието им във вторник, бе правото на КПКОНПИ да иска от спецсъда разрешение за използване на специални разузнавателни средства (СРС). Въпросът, отправен към Антон Славчев, бе дали смята, че е възможно да се допусне злоупотреба със секретни способи по вина на комисията \"Антикорупция\".\r\n\t \r\n\t\r\n\t \r\n\t\r\n\t \r\n\t\r\n\t \r\n\tПоследва пламенна реч на Спас Гърневски (ГЕРБ), в която той обърна внимание, че след близо 30 години преход властта най-накрая демонстрирала истинска воля да се бори с корупцията.\r\n\t \r\n\t\r\n\t \r\n\tПоследваха благодарности от председателя на парламентарната антикорупционна комисия Борис Ячев към участниците в заседанието. Предстои от него да бъде изготвен доклад, който да бъде представен в пленарната зала преди гласуването на четирите кандидатури още тази седмица, стана ясно от думите му.", "date": "2018.04.24", "title": "\"Антикорупция\" пожела да разследва и частния бизнес"}
{"url": "http://www.mediapool.bg/televiziite-na-kremal-manipulirat-za-himicheskata-ataka-v-duma-s-kadri-ot-star-film-news278337.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРуски телевизии, близки до Кремъл, използват кадри от филм, за да докажат, че в сирийския град Дума не е имало химическа атака, а всичко е инсценирано. За манипулирането на новинарските кадри първа съобщи руската онлайн телевизия \"Дождь\".\r\n\tВ неделните си новинарски емисии \"Россия 1\" и Първи канал се опитаха да убедят публиката, че в Дума не е имало никаква химическа атака и че тя е била инсценирана от сирийската доброволческа организация \"Бели каски\", съобщи сайтът \"Ехото на Москва\".\r\n\tКато доказателство на версията си двете телевизии показаха кадри от игрален филм, заснет още през 2016 г. Снимки от процеса на заснемането му се появиха във вестник Global Times и именно те са послужили за доказателствен материал на двете руски пропагандни медии.\r\n\tФилмът на сирийския режисьор Хумам Хусари разказва за химическата атака в Гута през 2013 г.\r\n\tВодещата по \"Първи канал\" обаче, показвайки в ефира кадри от снимачната площадка, се позовава на свидетелства на очевидци и видеокадри, заснети в болница. Всичко това, по думите на водещата, доказва инсценировката на химическата атака в Дума на 7 април, отбелязва \"Дождь\".\n\n\r\n\tНа някои кадри актьорите се смеят, явно наслаждавайки се на снимачния процес. На други се виждат хора, лежащи на земята, уж мъртви, а до тях стоят хора с камери.\r\n\tСъщите кадри са показани и в програмата \"Новини от седмицата\" с Дмитрий Кисельов. Там свидетел разказвал как е снимана инсценировката: \"Децата от квартала бяха разхвърляни: някои в колите, други до тях, трети – под тях. Все едно, че всички са загинали. Лицата им бяха жълти.\"\r\n\tНито един от двата телевизионни канала не прави уточнението, че кадрите са заснети дълго преди химическата атака в град Дума.\r\n\tВ новините на \"Първи канал\" кадрите са съпроводени от думи на водещи западни политици, че се игнорират очевидни доказателства за това, че химическа атака е имало и продължават да обвиняват Русия и сирийските власти.\r\n\tЗа предполагаемото използване на химическо оръжие в Дума на 7 април т.г. съобщиха неправителствени организации, медицински служители и спасители, които са били на мястото на бомбардировките. Режимът на сирийския президент Башар Асад и съюзникът му Русия отричат да е имало химическа атака, за каквато западните сили обвиниха Асад и предприеха ограничени въздушни удари в Сирия на 14 април.", "date": "2018.04.24", "title": "Телевизиите на Кремъл манипулират за химическата атака в Дума с кадри от стар филм"}
{"url": "http://www.mediapool.bg/sledvashtata-dilema-na-tramp-za-100-miliarda-dolara-udar-sreshtu-wal-mart-ili-apple-store-news278338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканските потребители може би ще усетят пряко последиците от търговския спор, който президентът Доналд Тръмп започна с Китай и други страни тази година. Това може да се случи заради новия списък с китайски вносни стоки, за които могат да бъдат обявени мита през идните дни.\r\n\tСлед като наложи вносни мита за слънчевите панели и пералните през януари, Тръмп се насочи към облагане на стоманата и алуминия през март, както и на други стоки на стойност около 50 милиарда долара.\r\n\t \r\n\tСлед като Китай отговори със собствен списък на американски стоки, за които ще събира мита, Тръмп вдигна залозите на 4 април, нареждайки на постоянния търговски представител на САЩ да обмисли как могат да бъдат наложени допълнителни сборове за 100 милиарда долара.\r\n\t \r\n\tАнализ на Ройтерс на китайския внос обаче показва, че за да постигне бързо поставената цел за облагане на стоки за 100 милиарда долара, на Тръмп може да му се наложи да вземе на прицел мобилните телефони, компютрите, играчките, облеклото, обувките, мебелите и други потребителски стоки, а това ще вдигне цените в американските магазини за търговия на дребно.\r\n\t \r\n\t\"Ако мислите как да обложите внос за 100 милиарда долара от Китай, няма как да не засегнете потребителските стоки\", отбелязва Хун Цюах, вицепрезидент за международната търговия на Асоциацията на лидерите в търговията на дребно, която представлява американските компании от сектора.\r\n\t \r\n\tДоколко новите мита ще ударят по джоба потребителите, зависи от променливи величини, заради които е трудно да се изчисли влиянието на тарифите върху отделни продукти. Компаниите могат да поемат част от разходите, а някои фирми - да прехвърлят китайското си производство в други страни, намалявайки по този начин окончателната сметка за американските купувачи.\r\n\t \n\n\r\n\tСлед като пералните, внасяни от LG Electronics, бяха ударени от мита от 20% през януари, компанията увеличи цените си в САЩ с около 50 долара на пералня или с 4 до 8 %.\r\n\tLG избра да поеме част от разходите, причинени от митата. Те бяха наложени през период, когато строителството на новия й завод в САЩ вече бе в доста напреднала фаза. Той ще започне да произвежда перални в края на 2018 година, като по този начин митата на Вашингтон ще бъдат заобиколени.\r\n\t \r\n\tКомпании със сложни вериги за доставки, най-вече във високотехнологичния сектор, също могат да променят начина, по който разпределят вътрешните разходи сред различни подразделения, за да намалят плащаните мита.\r\n\t \r\n\tПървият кръг мита върху вноса на Тръмп умишлено не засегна повечето потребителска електроника. От китайския внос в САЩ на стойност 506 милиарда долара миналата година обаче ще бъде трудно да се намери друго перо за 100 милиарда долара, което да бъде обложено, без да се засегнат американските купувачи.\r\n\t \r\n\tОфисът на постоянния търговски представител може бързо да посочи стоки за 100 милиарда долара, но за сметка на три широки категории потребителска електроника - мобилни телефони (44 милиарда долара), компютърно оборудване (37 милиарда долара) и устройства за запис и възпроизвеждане на глас, изображения и данни (22 милиарда долара).\r\n\t \r\n\tАмериканските вериги за доставка също ще бъдат засегнати, тъй като множество стоки от сегмента на потребителската електроника зависят от износа на американски чипове, софтуер и други компоненти за Китай, където те се сглобяват преди да бъдат внесени отново в САЩ.\r\n\t \r\n\tАмериканските съюзници Южна Корея, Япония и Тайван също доставят части за мобилни телефони на компании като Apple Inc., включително екрани, камери и скенери за пръстови отпечатъци, и ще усетят последиците.\r\n\t \r\n\t\"В крайна сметка сам се прострелвате в крака, прострелвате съюзниците си и може би ще нараните пръста на Китай\", посочва Чад Баун, старши сътрудник в института за международна икономика \"Питърсън\".Поръчките вече са направени \r\n\tТръмп може да получи една четвърт от търсените стоки за 100 милиарда долара, като обложи играчки, игри и спортни стоки - категории с малка част американско съдържание, чийто внос от Китай през 2017 година бе на обща стойност 25,5 милиарда долара.\r\n\t \r\n\tКитай обаче държи 81,5 % от целия американски внос в тази група. Това означава, че ще има малко алтернативни източници за внос, чрез които би могъл да бъде смекчен ударът от митата върху потребителите.\r\n\t \r\n\tДобавянето на облекло, обувки и мебели към списъка, ще набере останалата част от целта за 100 милиарда долара, но поскъпването на тези категории стоки ще бъде ясно усетено от потребителите.\r\n\t \r\n\tСпоред данни на бюрото за преброяване на населението все още има около 7600 потребителски и промишлени стоки, където има възможност за облагане с мита за общо 101 милиарда долара, при които от Китай идват 40 % или по-малко от американския внос и евентуално могат да бъдат намерени другаде.\r\n\t \r\n\tПовечето от тях включват стоки, произвеждани в малък мащаб, и широка гама продукти, продавани в американски вериги магазини като Wal-Mart - облекло, храна за домашни любимци и осветителни тела.\r\n\t \r\n\tВъзможността за намиране на такива стоки от други страни може да допринесе растежът на цените да бъде ограничен, но ще има и проблеми за търговците на дребно с отдавна установени вериги за доставки.\r\n\t \r\n\t\"Набавянето от други страни не е лесно решение. Това не може да се случи за една нощ\", посочва Цюах. Коледните поръчки на търговците на дребно за 2018 година вече са направени, допълва той. За доставките на коледни лампички от Китай, които са на стойност 402 милиона долара, например, алтернативите са ограничени.\r\n\t \r\n\tИкономисти, анкетирани по-рано от Ройтерс, предупредиха, че макар налагането на мита да може и да облагодетелства американските производители на стомана и алуминий, то в резултат цените вероятно ще се повишат за мнозина други американски производители и потребители.\r\n\t \r\n\tАмериканските износители също ще усетят последиците от търговската война, след като Китай отговори през март, обявявайки мита за 128 стоки като плодове и вино, изнасяни от САЩ за Китай, които ще бъдат обложени с 15 %. Други американски износни стоки за 50 милиарда долара като автомобили, самолети, свинско и соя са застрашени от мита от 25 %.\r\n\t \r\n\tВ предизборната си кампания от 2016 година Тръмп твърдеше, че митата са необходими, за да бъде наказан Китай за злоупотребата с американски технологии и за да се върнат работни места и производства обратно в САЩ. Проучвания за митата върху стоманата, въведени от администрацията на Буш през 2002 година, обаче показват, че закритите заради тях работни места са повече от създадените.", "date": "2018.04.24", "title": "Следващата дилема на Тръмп за 100 милиарда долара: удар срещу Wal-Mart или Apple Store?"}
{"url": "http://www.mediapool.bg/izbyagaliyat-ot-plovdivskiya-zatvor-e-arestuvan-news278339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбягалият от затворническото общежитие в Пловдив Георги Танчев е арестуван от полицията във вторник, съобщиха от прокуратурата.\r\n\tМъжът се е укривал в апартамент на свой познат, също криминално проявен. Жилището се намира на бул. \"Княгиня Мария Луиза\" в Пловдив.\r\n\tТанчев не се прибра в затворническото общежитие от работа на външен обект на 10 април. Веднага след това бе обявен за общодържавно издирване. Срещу него е образувано разследване заради бягството от затвора.\r\n\tБягството стана само седмица, след като от затвора в София избягаха Владимир Пелов и Радослав Колев, които все още се издирват. От МВР вече нееднократно допуснаха, че е възможно двамата вече да са напуснали страната.", "date": "2018.04.24", "title": "Избягалият от Пловдивския затвор е арестуван"}
{"url": "http://www.mediapool.bg/pochivka-na-ivancheva-nalozhila-otlaganeto-na-predavaneto-na-podkupa-i-aresta-news278299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на антикорупционната комисия Пламен Георгиев заяви, че заради почивка на кметицата на столичния район \"Младост\" Десислава Иванчева се е наложило отлагане на предаването на подкупа и ареста й.\r\n\tПо думите му Иванчева и заместичката й Биляна Петрова си позволявали \"доста глезотии\". По тази причина антикорупцонният орган започва да им прави пълен финансов анализ. \"Ще проверим всички банкови сметки, всички придобити от тях имоти в България и в чужбина\", каза Пламен Георгиев пред Нова телевизия.\r\n\tКметицата на \"Младост\" Десислава Иванчева и заместничката й Биляна Петрова бяха арестувани зрелищно в центъра на София на 18 април. Те бяха обвинени от прокуратурата в получаване на подкуп от 70 000 евро, от които 14 000 евро взел посредникът Петко Дюлгеров, бивш кмет на района от листата на ГЕРБ. Тримата са в ареста, след като съдът отказа да ги пусне.\r\n\tИванчева твърди, че това е постановка и отрича обвиненията срещу нея. Посредникът на подкупа Дюлгеров пък се отказа от дадените първоначално показания, след като прокуратурата не спазила поет ангажимент, по твърденията на адвоката му.\r\n\tБившият кмет на \"Младост\" Петко Дюлгеров умишлено е подхвърлил парите в колата на кметицата, каза пиарът на районната община Петър Кърджилов пред бТВ. Според него прокуратурата не разполага със специални разузнавателни средства, в които Иванчева да иска подкуп, а цялата акция е постановка.\r\n\t\"Акцията за това набеждаване е подготвена от организирана престъпна група. Екипът на община \"Младост\" провежда собствено разследване, защото смятаме, че не може да се вярва на специализираната прокуратура и на Комисията за отнемане на незаконно придобито имущество\", каза още Кърджилов пред бТВ .\n\n\r\n\tНа свой ред Пламен Георгиев каза пред Нова телевизия, че не е прекрачена границата при арестуването на Иванчева и заместничката й. \"Свърши се нещо, което беше полезно, нещо, което не е вършено в годините след прехода\", каза Георгиев.\r\n\tПреди дни вицепремиерът, който отговаря за правосъдната реформа, Екатерина Захариева заяви, че разследващите са \"прехвърлили границите малко\" при задържането на Иванчева и заместничката й, визирайки действията на прокуратурата, полицията и антикорупционната комисия. Позицията й беше критикувана остро от главния прокурор .\r\n\tСпоред премиера Бойко Борисов нямаше да говорят за показност при случая \"Иванчева\", ако бяха обяснили защо се бавят.\r\n\t, казва Борисов в интервю за дир.бг.\r\n\tПламен Георгиев заяви още пред Нова телевизия, че за първи път сигналът за искан подкуп от Иванчева е подаден до оглавяваната от него комисия на 2 февруари от бизнесмена Алексадър Ваклин.\r\n\tПетър Кърджилов обаче смята, че Ваклин лъже, че му е бил искан подкуп от Иванчева.\r\n\tПо време на мярката за неотклонение на задържаните стана ясно, че бизнесменът е дал парите да бъдат белязани на 2 април, а официалният му сигнал, че му е искан подкуп, е подаден 11 дни по-късно - на 13 април. Днес Пламен Георгиев представи нова версия за първия официален сигнал от бизнесмена.\r\n\tВаклин твърди, че се е срещал с Иванчева само веднъж, но тогава тя не му е искала пари. \"В протокола пише, че соченият за изнудван инвеститор Александър Ваклин е бил само веднъж в кабинета на Иванчева. Тогава тя се държала много хладно и едва не го изгонила\", каза адвокатът на кметицата Марин Марковски пред Нова телевизия в понеделник. Прокуратурата и антикорупционната комисия не са коментирали досега този въпрос.\r\n\tИнвеститорът казва, че е дал парите на Дюлгеров, с когото не се познавал преди, но се свързал, защото знаел, че може да разговаря с Иванчева.\r\n\tСпоред прокуратурата банкнотите са дадени за химическа експертиза и никога не са връщани на Ваклин. Шефът на антикорупционната комисия Пламен Георгиев каза, че парите много пъти са давани от Ваклин, а после са му били връщани, вече белязани, тъй като Иванчева отлагала срещата многократно. Днес доразви тезата си с обяснението, че почивка на Иванчева е наложила отлагането на предаването на подкупа и ареста й.\r\n\tБелязаните банкноти не бяха налични, докато се гледаше мярката за неотклонение на задържоаните. По тази причина адвокатите им посочиха, че няма предмет на престъплението, тъй като по делото е наличен протокол, според който парите са върнати на бизнесмена Александър Ваклин. От прокуратурата отрекоха. Инвиститорът също отрича парите от подкупа да са му върнати.", "date": "2018.04.24", "title": "Почивка на Иванчева наложила отлагането на предаването на подкупа и ареста"}
{"url": "http://www.mediapool.bg/novite-plochki-pred-ndk-se-razhlopaha-news278340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовите плочки пред Националния дворец на културата се надигнаха още преди българското председателство на Съвета на ЕС да е приключило.\r\n\tНДК е основна сцена за събитията от председателството, а ремонтът на площада пред сградата приключи в края на миналата година. Снимки на потребители на Фейсбук обаче показват как част от плочките вече са се надигнали.\r\n\tПлощад \"България\" пред НДК беше обновен от компанията \"Джи Пи Груп\". Според информацията на сайта на Столичната община за ремонта са платени 2.5 млн. лева без ДДС. Извършените строителни дейности би трябвало все още да са в гаранция и дефектите да бъдат оправени за сметка на изпълнителя.", "date": "2018.04.24", "title": "Новите плочки пред НДК се разхлопаха"}
{"url": "http://www.mediapool.bg/tramp-posreshtna-makron-v-beliya-dom-s-pochesti-i-komplimenti-news278306.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заяви, че първото държавно посещение в неговия мандат, това на френския президент Еманюел Макрон, е свидетелство за трайното приятелство между двете им страни.\r\n\t \r\n\tПри посрещането на Макрон в Белия дом във вторник Тръмп припомни дълговечните връзки между САЩ и Франция, която е подкрепила силите на САЩ в Американската война за независимост от Великобритания (1775-1783 г.).\r\n\t\r\n\t\"Напълно подходящо е, че приемаме първото държавно посещение от лидера на най-стария съюзник на Америка, гордата държава Франция\", каза Тръмп.\r\n\t \r\n\tОще началото на днешната, официална част на посещението обаче съдържаше намеци и за различията между двамата президенти по теми като Иран и Парижкото споразумение за климата, отбелязват осведомителните агенции.\r\n\t \n\n\r\n\tМакрон заяви, че визитата му е белег колко здрави са връзките между Париж и Вашингтон.\r\n\t \r\n\tПрезидентът Доналд Тръмп и първата дама Мелания Тръмп посрещнаха Еманюел Макрон и съпругата му Брижит с червен килим на Южната морава на Белия дом, предаде Асошиейтед прес.\r\n\t \r\n\tВ тържественото посрещане участваха 500 американски военнослужещи от петте вида войски. Макрон бе приветстван с традиционен салют от 21 изстрела и военен оркестър.\r\n\tСред присъстващите бяха и вицепрезидентът Майк Пенс, членове на кабинета на Тръмп и конгресмени.\r\n\t \r\n\tДоналд Тръмп отдаде почит на подполковника от френската жандармерия Арно Белтрам, който доброволно се смени със заложничка при джихадистки атентат във Франция миналия месец и бе убит от нападателя, предаде Франс прес.\r\n\t \r\n\t\"Само преди няколко седмици прибавехме още едно име към списъка ни на големи герои, това на един смел френски полицай на име Арно Белтрам. Той се изправи лице в лице със злото и не трепна. Той даде живота си за хората, за страната си и за самата цивилизация\", заяви Тръмп.\r\n\t \r\n\tВ приветствената си реч Тръмп благодари на Франция, че се е присъединила към САЩ и Великобритания за нанасянето на въздушни удари по Сирия по-рано този месец в отговор на предполагаема химическа атака, извършена от режима на сирийския президент Башар Асад, предаде Ройтерс.\r\n\t \r\n\tТой заяви, че през изминалата година с Макрон са развили \"прекрасно приятелство, което е свидетелство за трайното приятелство между двете ни страни\".\r\n\t \r\n\tВ своята реч Макрон призова двете страни да работят заедно срещу ислямистките екстремисти и по въпроси като Северна Корея и Иран, както и за \"свободна и справедлива търговия\" и за борба с климатичните промени.\r\n\t \r\n\t\"Именно заедно ще осуетим разпространението на оръжия за масово поразяване, независимо дали в Северна Корея или Иран\", каза Макрон.\r\n\t \r\n\tВ намек за миналогодишното решение на Тръмп да оттегли САЩ от Парижкото споразумение за климата Макрон заяви, че \"не винаги сме на едно мнение за решението\", но подчерта, че \"на карта е заложена съдбата на нашите деца\".\r\n\t \r\n\tТръмп разкритикува иранското ядрено споразумение и го определи като катастрофално.\r\n\t\"Хората знаят позицията ми за иранското споразумение, това е едно ужасно споразумение\", заяви Тръмп в началото на работна среща в Овалния кабинет с Макрон, който се надява да го убеди да не оттегля САЩ от това споразумение, отбелязва АФП.\r\n\t \r\n\tТръмп заяви, че Иран ще се изправи пред по-сериозни проблеми, ако възобнови ядрената си програма. \"Ще имат по-сериозни проблеми, отколкото някога са имали\", каза Тръмп.\r\n\t \r\n\tСлед разговорите си на четири очи двамата президенти ща дадат пресконференция.\r\n\t \r\n\tМакрон ще има после в Държавния департамент обяд с вицепрезидента Майк Пенс и с изпълняващия длъжността държавен секретар Джон Съливан. След това президентът ще участва в церемония на военното гробище в Арлингтън. Вечерта Тръмп и съпругата му Мелания дават в Белия дом държавна вечеря в чест на Макрон и съпругата му Брижит.\r\n\t \r\n\tМакрон ще притисне Тръмп за ядрената сделка с Иран\r\n\tПрезидентът Тръмп ще бъде подложен на засилен натиск от гостуващите тази седмица лидери на Франция и Германия да не отхвърля тригодишното ядрено споразумение с Иран в момент, когато американските и европейските преговарящи постигат колеблив напредък към нова сделка за затягане на ограниченията върху Техеран, пише в. \"Ню Йорк таймс\".\r\n\t \r\n\tФренският президент Еманюел Макрон пристигна, решен да използва необичайната си връзка с американския президент, за да се опита да го убеди да запази споразумението за иранската ядрена програма, поне засега. Макар да не е толкова близка с Тръмп, германската канцлерка Ангела Меркел ще последва Макрон в петък, за да подсили това послание, посочва американският вестник.\r\n\t \r\n\tПосещенията на Макрон и Меркел идват няколко седмици преди определения от Тръмп краен срок за \"оправяне\" на споразумението с Иран - президентът на САЩ казва, че ако това не стане до 12 май, ще се изтегли от договора. Съгласно споразумението, подпечатано от предишния американски президент Барак Обама през 2015 г., Иран ограничава ядрената си програма в замяна на облекчаване на международните санкции. Тръмп и други обаче критикуват сделката, защото тя започва да изтича след десет години и не спира разработването на ракети от Иран, нито се опитва да му попречи да дестабилизира региона, отбелязва изданието.\r\n\t \r\n\tПрез последните седмици американските и европейските преговарящи постигнаха напредък към споразумения, определящи нови стандарти, които Иран да спазва или в противен случай рискува отново да бъде подложен на санкции от Запада. Според запознати източници преговарящите са постигнали съгласие за мерките за ограничаване на иранската програма за балистични ракети, но все още имат разногласия за това как да удължат ограниченията, включени в първоначалното споразумение, което трябва да започне да изтича през 2025 г.\r\n\t \r\n\tНай-важното е, че европейците искат гаранции, че ако бъдат постигнати тези споразумения, САЩ ще останат в сделката. За американските представители е трудно да поемат подобен ангажимент, като се има предвид непостоянния характер на Тръмп. Но европейските лидери се надяват, че могат да убедят американския президент да не напуска споразумението, като покажат достатъчен напредък в преговорите, което да му позволи да заяви, че прави сделката по-добра.\r\n\t \r\n\tСветските подробности около посещението\r\n\t \r\n\tВ първия ден от визитата на Макрон вчера той и съпругата му Брижит посетиха за кратко Белия дом. Тръмп показа на семейство Макрон Овалния кабинет. После двамата президенти, придружени от съпругите си отидоха в градината на президентството. Там Тръмп и Макрон, \"въоръжени\" с големи златисти лопати, сипаха малко пръст на младата дъбова фиданка, подарена от Макрон на американския му колега.\r\n\t \r\n\tСлед това с хеликоптер двете президентски двойки отидоха в историческото имение Маунт Върнън за частна вечеря. Там всичко случващо се остана извън погледите на журналистите. Елисейският дворец публикува само една снимка от вътрешността на резиденцията. На нея се виждат Тръмп и Макрон с тъмни костюми. Макрон е със сива връзка, а Тръмп с кралско синя вратовръзка. На снимката се вижда, че Брижит Макрон е заменила розовата рокля, която носеше при пристигането си във Вашингтон, със сламено жълт ансамбъл, контрастиращ с черните й обувки с висок ток. Мелания Тръмп е облечена с черна рокля, с черно манто върху нея и носи обувки Лубутен със зашеметяващо висок ток.\r\n\t \r\n\tМалко се знае за днешната държавна вечеря, давана от Тръмп в чест на Макрон. Списъкът на около 120-те гости ще бъде съобщен малко преди началото й. Тогава ще стане ясно и какъв тоалет ще носи Мелания Тръмп, отбелязва Франс прес.\r\n\t \r\n\tЗасега се знае, че на вечерята не са поканени представители на пресата и че ще има малко членове на Конгреса.\r\n\t \r\n\tМузикалният съпровод ще е осигурен от оркестъра на Националната опера на Вашингтон.\r\n\tМенюто е дело на главния готвач на Белия дом Кристета Комърфорд. То представя \"витрина на най-добрите кулинарни традиции на САЩ с нюанси на френско влияние\".\r\n\t \r\n\tКато предястие гостите ще опитат тартар със козе сирене и конфитюр от домати и шарлота с маслени бисквити и свежа маруля. Зеленчуците са от зеленчуковата градина на Белия дом. За основно ястие ще има агнешки котлети, съчетани с креолското ястие джамбалая с ориз от Каролина, приготвено по традицията на Ню Орлиънс. Десертът ще бъде тарта с нектарини и с мед от кошерите на Белия дом, придружена от сметанов сладолед.\r\n\t \r\n\tВъпреки че Тръмп е известен с това, че не пие алкохол, той ще предложи на гостите тази вечер селекция от вина, символизиращи историческото приятелство между Франция и САЩ. Сред вината ще има бяло вино Домен Серен Шардоне от 2015 г. от сорт Евъстад ризърв - сорт, произхождащ от Бургундия, отглеждан в Орегон, червено вино Домен Друен Пино Ноар от 2014 г. от сорт Лорен, отглеждан също в Орегон и пенливо вино от типа креман, което подхожда на десерта.", "date": "2018.04.24", "title": "Тръмп посрещна Макрон в Белия дом с почести и комплименти"}
{"url": "http://www.mediapool.bg/otnovo-protest-v-sofiya-za-vazstanovyavaneto-na-tramvai-6-news278341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖители на столичния кв. \"Лозенец\" за пореден път протестираха с искане да бъде възстановен маршрутът на трамвай 6. Те блокираха движението по бул. \"Арсеналски\", по който до преди няколко години минаваше шестицата. Протестът се организира от \"Спаси София\" и инициативен комитет на хора от квартала.\r\n\tМаршрутът ѝ беше променен заради строителството на метрото в района на НДК. От години релсите по бул. \"Арсеналски\" стоят неизползвани. Много е възможно така и да останат, ако Столичният общински съвет реши вместо да възстанови мрашрута на трамвая, да възложи изграждането на тролейно трасе в района. Това са двата варианта, одобрени от експертния съвет по устройство на територията.\r\n\tЕдиният включва преминаване на трамваите 1, 6 и 7 през тунела на НДК. За излизането на трамвай 6 обаче трябва да се направи нов пробив в тунела. Наскоро в главният архитект Здравко Здравков обясни, че това би струвало над 20 млн. лева.\r\n\tСпоред него по-удачен е вариантът с изграждането на ново тролейно трасе, който щял да излезе около 3 млн. лева. Здравков обясни, че проблемът с маршрута на шестицата се дължи на затварянето за превозни средства на бул. \"Витоша\". Така се налага през тунела на НДК да минават три трамвая, а съоръжението било проектирано за обслужването на две линии.\r\n\tВ момента се прави анализ колко пътници би обслужвал всеки от двата варианта. Общинският съвет ще трябва да реши кой от тях да се реализира.", "date": "2018.04.24", "title": "Отново протест в София за възстановяването на трамвай 6"}
