{"url": "http://www.mediapool.bg/stotitsi-venetsueltsi-na-protest-zaradi-nedostiga-na-svinsko-za-koleda-news273602.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици венецуелци в бедни части на Каракас излязоха в сряда през нощта на протест срещу недостига на свинско за традиционните коледни ястия, предаде Ройтерс, цитирана от БТА. Това е последният признак на социалното недоволство по време на тежката икономическа криза.\r\n\tСоциалистическото правителство на президента Николас Мадуро обеща да осигури субсидирано месо за венецуелците в края на четвъртата година рецесия в страната, която е член на ОПЕК. В много райони обаче това не се случи и недоволството преля. Местни медии и потребители на Туитър публикуваха снимки на стотици хора, които са излезли на улиците на Каракас късно вечерта и горят боклуци, като се оплакват за неосъществилите се доставки на свинско.\r\n\tНякои групи продължаваха да протестират тази сутрин. Потребители на социални медии кръстиха движението \"революцията на свинското\".\r\n\tМадуро твърди, че чужди страни водят икономическа война срещу неговото правителство. Президентът направи изявление по телевизията, в което обвини Португалия, че не е доставила свинско навреме за Коледа. \"Те ни саботираха\", заяви той, подчертавайки, че Каракас е купил месото и е подписало споразуменията, \"но те се насочиха срещу банковите сметки на корабите\".\r\n\tДруг високопоставен представител заяви, че Вашингтон, който наложи санкции на венецуелското правителство, е оказал натиск върху Лисабон.\r\n\t\"Португалското правителство със сигурност няма правомощията да попречи на доставки на свинско. Живеем в пазарна икономика. С износа се занимават компании\", заяви португалският външен министър Аугущу Сантуш Силва. Той добави, че ще поиска информация от посолството на своята страна във Венецуела, за да изясни ситуацията.\r\n\tЗасега няма отговор от САЩ.\r\n\tМадуро често обвинява опозицията, САЩ и други чужди страни за икономическата и социална криза, довела до недостиг на основни продукти, хиперинфлация и разпадаща се инфраструктура.\r\n\tОсвен протестите за свинското по време на коледните празници в цялата страна имаше демонстрации и пътни блокади, изразяващи недоволството от недостига, високите цени и прекъсването на електричеството. 28 души бяха арестувани за грабежи в южния щат Боливар.\r\n\tКритици обвиняват за ситуацията неправилния икономическия подход на правителството, всеобщата корупция и неефективността, както и продължаващото близо 20 години управление на левите политически сили.\r\n\t\"И със, и без саботаж, никой няма да отнеме на хората коледното щастие\", заяви Мадуро късно вечерта в сряда.\r\n\t\"Вероятно ще обвинят Христофор Колумб за хиперинфлацията\", подигра се опозиционният лидер Антонио Ледесма, който се намира в изгнание.", "date": "2017.12.28", "title": "Стотици венецуелци на протест заради недостига на свинско за Коледа"}
{"url": "http://www.mediapool.bg/blizo-12-poveche-patuvaniya-na-balgari-v-chuzhbina-prez-noemvri-news273586.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез ноември 2017 г. пътуванията на българи в чужбина са нараснали с 11.8 на сто спрямо година по-рано, сочат данните на Националния статистически институт, обявени в четвъртък.  Общо през месеца зад граница са били 417.6 хил. българи като е регистрирано увеличение при пътуванията по всички наблюдавани цели: със служебна цел - с 16.3 на сто, с други цели - с 10.4 на сто, и с цел почивка и екскурзия - с 9.8 на сто.\r\n\tПрез ноември у нас са били 556.1 хиляди чужденци или с 6.1 на сто повече в сравнение със същия месец през 2016 г. И при тях има ръст на посещенията при всички цели – в командировка са били 11.5 на сто повече чужденци, на почивка и екскурзия са били с 9.8 на сто повече, а при други цели (вкл. гостувания и транзитни преминавания) ръстът е 1.3 на сто. Транзитните преминавания през страната са 28.2 на сто (156.6 хил.) от всички посещения на чужденци в България.\r\n\tНай-често в чужбина – 46.2 на сто от българите, са пътували на гости, обучение, посещение на културни и спортни мероприятия. Следват пътуванията със служебна цел - 27.8 на сто, и пътуванията с цел почивка и екскурзия - 26 на сто.\r\n\tНай-предпочитаната дестинация за българите е Турция - 109.1 хиляди посещения, Гърция - 74.6 хил., Румъния - 41.3 хил., Сърбия - 31.9 хил., Германия - 21.2 хил., Република Македония - 21.1 хил., Италия - 15.3 хил., Австрия - 14.0 хил., Обединеното кралство - 13.6 хил., и Испания - 10.4 хиляди.\r\n\tОт общия брой чужденци, посетили България през ноември 2017 г., делът на гражданите от Европейския съюз е 56 на сто или с 5 на сто повече в сравнение със същия месец на предходната година. Увеличават се и посещенията на граждани от групата \"Други европейски страни\" - с 8.3 на сто, като най-голям е ръстът на посещенията на граждани от Сърбия - с 14.3 на сто. През ноември 2017 г. преобладава делът на посещенията с други цели - 45.5 на сто, следвани от посещенията с цел почивка и екскурзия - 32.8 на сто, и със служебна цел - 21.7 на сто.\r\n\tНай-много румънци са посетили България през ноември - 128.4 хиляди, следвани от гърци - 96.9 хил., турци - 89.5 хил., македонци - 41.8 хил., сърби - 40.9 хил. Туристите от Германия са 17 хил., от Украйна - 14.6 хил., британците са били 10 хиляди, италианците - 8.7 хил., а гостите от Франция - 6.9 хиляди.", "date": "2017.12.28", "title": "Близо 12% повече пътувания на българи в чужбина през ноември"}
{"url": "http://www.mediapool.bg/nov-shef-na-agentsiyata-za-e-upravlenie-news273580.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДосегашният главен секретар на Държавната агенция \"Електронно управление“ Атанас Темелков е избран за неин председател, след като преди седмица шефът на ведомството Росен Желязков бе избран за председател на Комисията за регулиране на съобщенията.\r\n\tТемелков встъпва в новата си длъжност на  15 януари 2018 г., когато Желязков на свойред ще поеме Комисията за регулиране на съобщенията.\r\n\tПреди да заработи в агенцията за е-управлението Темелков е бил заместник-изпълнителен директор на държавната агенция \"Електронно съобщителни мрежи и информационни системи“.", "date": "2017.12.28", "title": "Нов шеф на агенцията за е-управление"}
{"url": "http://www.mediapool.bg/priyatel-na-sudzhuka-ot-gerb-e-obvinen-za-natisk-varhu-svideteli-news273583.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийска градска прокуратура повдигна в четвъртък обвинение срещу приятел на бившия депутат от ГЕРБ Живко Мартинов – Суджука за оказване на натиск върху трима свидетели. Става дума за Петър Малджиев, който е обвинен за две престъпления - закана за убийство и опит за принуда. Той е четвъртият обвиняем по основното дело, което се води срещу Живко Мартинов – Суджука.\r\n\tБившият депутат от ГЕРБ нашумя с това, че е изнудвал собственик на месокомбинат в Добрич за 4 тона суджук от името на премиера Бойко Борисов. Срещу него бяха повдигнати шест обвинения. Ако вината му бъде призната от съда, той може да получи до 15 години затвор.\r\n\tОсновната част от обвиненията са свързани с изнудването на бизнесмена от Добрич, който от 2012 г. насам е бил принуждаван от Мартинов да върши различни услуги, за да не бъде \"смачкан\" бизнесът му. В обвинителния акт попада и случаят с четирите тона суджук и 60 кг телешка пастърма и филе \"Елена\", които трябвало да стигнат до Борисов, но не стигнали до там.\r\n\tБившият депутат ще отговаря още за принуда на двама висши полицаи в Добрич, както и на шефа на местния клон на ВиК.\r\n\tПрокуратуратаповдигна обвинение и на шефката на Областна дирекция по безопасност на храните в Добрич Розалина Брайкова, която ще бъде изправена пред съда за престъпление по служба. По данни на разследващите на 13 юли тя е издала неправомерна заповед за спиране на експлоатация на търговския обект, който е произвеждал месните деликатеси.Обвиняем е и бившият директор на полицията в  Добрич Веселин Колев.\r\n\tЗа Петър Малджиев прокуратурата твърди, че той е близък приятел с другите обвиняеми.Малджиев е бил собственик на два хотела в курортно селище Кранево, казино в Добрич и няколко други търговски обекти. Преди време е бил шеф на \"Аполо и Болкан\" и е бил свързан със силовите групировки.\n\n\r\n\tПрез месец ноември 2017 г., Малджиев е заплашил с убийство двама от свидетелите по делото, а спрямо трети се опитал да упражни принуда, като го заплашил със саморазправа. Целта е била да се оттеглят вече депозирани показания срещу Мартинов и Колев.\r\n\tАко бъде признат за виновен, Малджиев може да получи наказание до 6 години лишаване от свобода.Спрямо него е взета най-леката мярказа неотклонение “подписка“.", "date": "2017.12.28", "title": "Приятел на Суджука от ГЕРБ е обвинен за натиск върху свидетели"}
{"url": "http://www.mediapool.bg/kartblansh-za-skorostno-ski-stroitelstvo-v-bansko-news273573.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството даде зелена светлина за скоростно изграждане на втори кабинков лифт в Банско, след като одобри на последното си за годината заседание промените в плана за управление на националния парк \"Пирин\".\r\n\tАктуализацията на концесионния договор с дружеството \"Юлен\", която трябваше да върви заедно с коригирания план за Пирин, обаче е отложена за следващата година и ще стане изцяло по изискванията на влизащия в сила от 5 януари нов Закон за концесиите.\r\n\tТочката за промяната на плана бе внесена като извънредна от премиера Бойко Борисов, както той обеща на коалиционния си партньор \"Обединените патриоти\", след като ударно през почивните дни чиновниците в Министерството на околната среда и водите разглеждаха становища по предложената от община Банско актуализация, която да позволи на \"Юлен\" да прави инвестиционни предложения за нови ски строежи.\r\n\t\"С днешното решение категорично казваме, че това правителство е за спешно и бързо изграждане на втори лифт в Банско\", заявява министър-председателят по време на обсъждането на точката, става ясно от публикуваната малко по-късно през деня стенограма на заседанието.\r\n\t\"Планът за управление на Пирин, този план е започнат, трябва да се довърши, днес ние го довършваме. В този план няма нищо, което касае строителство, няма керемиди, няма тухли, няма хотели, няма сгради, няма каквото и да било\", заявява Борисов.\r\n\t\"И специално тук се обръщам към екоорганизациите, че всяко инвестиционно намерение, което ще се прилага в Пирин, минава на екологична оценка, оценка на съвместимост и всички необходими и указани в закона действия. Сиреч, не може да се направи една колиба, не хотел – една колиба, без да мине съответната процедура по екологичното законодателство. Така че, лично аз истински се надявам и тези, които ще се радват, или тези, които мислят, че нещо нередно се прави, да се обединим върху две неща – природата, дърветата, парка Пирин – ще ги пазим така, както трябва. А в самия закон е казано, ако за лифта се отреже дърво, колко нови дървета трябва веднага да бъдат засадени. Така че, и това е отрегулирано в закона\", посочва Борисов.\r\n\tТой декларира също така готовност, ако има някакви препоръки по казуса от страна на Еврокомисията, правителството да се съобрази с тях.\"Но от това, което предлагаме днес, няма нищо, което да застрашава околната среда\", допълва той-\r\n\tРешението бе определено като \"стратегически важно за развитието на туризма\" от вицепремиера Валери Симеонов, който миналата седмица даде да се разбере, че това може да се окаже повратна точка в отношенията между управляващата партия ГЕРБ и партньорите й от \"Обединените патриоти\", чийто съпредседател е той.\r\n\tСимеонов бе много ядосан от това, че на два пъти се отлага исканото от него решение за одобряване на плана за управление на парка и промяната в ски концесията, които ще позволят втория кабинков лифт.  \r\n\tСега той обяви, че премиерът е демонстрирал изключително национално отговорно поведение. \"Не искам да коментирам това, което е минало. Решенията, които са взети днес, са изключително отговорни и важни“, каза Симеонов.\r\n\tТой обаче не пропусна да нападне противниците на втория кабинков лифт. \"Всички, които сме тук и колегите от МС, сме \"за“ природата в Пирин. Никой не може да си присвоява правото като единствен говорител и като последна инстанция да говори, че природата на Пирин трябва да бъде спасена. И ние искаме да спасим природата на Пирин, може би от псевдоеколозите\", каза той.\r\n\t\"С решенията на МС правим една сериозна крачка не по отношение на решаване на проблема със ски зона Банско, а като цяло за създаване на условия за планинския туризъм в Пирин. Предстои да подходим по същия начин по отношение на другите възможни планински курорти в Стара планина, Родопите и Витоша“, заяви още Симеонов. Той допълни, че е обсъждано и възстановяването на държавния лифт на Витоша.\r\n\tВсяко инвестиционно намерение в парк \"Пирин\" обаче ще подлежи на оценки за въздействието върху околната среда, както и за съвместимост със защитните режими в парка, обяви след заседанието Нено Димов, повтаряйки за пореден път, че това е законовият път за реализацията на строежи в защитени територии. Това допълнително решение е взето като гаранция срещу протести на екозащитници, стана ясно от думите му.\r\n\t \r\n\tДимов обяви пред журналисти, че решението на правителството възлага на министъра на околната среда и водите при наличие на инвестиционен интерес за изграждането на нова кабинкова линия в ски зона Банско да предприеме спешно всички мерки по екологичното законодателство, така че такава да бъде направена във възможно най-кратък срок.\r\n\t\"Днес Министерският съвет прие и двете точки, които внесох в заседанието“, каза пред журналисти екоминистърът. \"Едната точка е свързана с изменението на плана за управление на национален парк \"Пирин“, подготвеното през 2013 година, минало и прието от Висшия експертен екологичен съвет. Подписано е от тогавашния министър на околната среда и водите и не е стигнало до МС поради смяната на правителствата и служебното правителство“, обясни той.\r\n\t\"В последствие беше решено, че трябва да се изчака новият план за управление на „Пирин“, който обаче през март влезе в съдебна фаза, която не е ясно кога ще свърши. През ноември кметът на Банско поиска от министъра на околната среда и водите да завърши процедурата, започнала през 2013 година“, припомни министърът.\r\n\t\"При инвестиционен интерес, двете решения на МС отварят възможността за изграждането на втора кабинкова линия и решаването на един проблем, за който има голямо съгласие, че е крайно време да бъде решен“, заяви Нено Димов. \"Това е отваряне и към развитието на ски спорта в Банско, а може би и добър сигнал за развитието на ски спорта в България като цяло. Това е един много удачен момент, в навечерието на новия ски сезон, една добра новина за всички скиори“, допълни той.\r\n\tДимов припомни, че всички оценки на инвестиционното намерение на \"Юлен\" подлежат на обществени обсъждания, в чиито рамки всеки може да си каже мнението по въпроса.\r\n\tРеално в промените на плана за управление изрично се разписва, че всякакви бъдещи ски строежи в Банско ще трябва да минат през промени в устройствения план за зоната, да имат екооценки и оценка за съвместимост със защитената територия, както и да са минали процедурите за строително разрешително.\r\n\tТова се все законови изисквания, за които природозащитниците през годините твърдят, че концесионерът \"Юлен\" е нарушавал.\r\n\tДо решението се стигна, след едночасово прекъсване на правителственото заседание, заради уточняване на казуса от гледна точка на европейското законодателство. Повод за това е станала последно обявената от екокоалицията \"За да остане природа в България\" кореспонденция по случая с Еврокомисията. Според отговор на Брюксел, цитиран от природозащитниците, промяната на плана за управление на парка се нуждае от екологична оценка и ЕК не би се поколебала да започне наказателна процедура спри неспазване на европейското екологично законодателство. Поради тази причина премиерът Бойко Борисов, който прави всичко възможно първото европредседателство на България, което започва на 1 януари 2018 г. да не бъде помрачено от скандали, протести или наказателни процедури от страна на Брюксел, е поискал от Нино Димов да се уточни въпросът за екооценката, преди кабинетът да гласува по тази точка от дневния ред на правителственото заседание.\r\n\tТочно затова се е стигнало и до поредното отлагане на решението за промяната на ски концесията с \"Юлен\", която ще промени начина за образуване на годишната концесионна такса, плащана от дружеството за ползване на част от буферната зона на парка \"Пирин\". Вече предложените поправки по концесионния договор ще бъдат отново разгледани и прецизирани в контекста на новия Закона за концесиите, научи Mediapool от правителствени източници.\r\n\tПреди заседанието на кабинета в четвъртък отново се състояха два протеста \"за\" и \"против\" промените. отнасящи се за ски зоната в Банско.\r\n\tЗа около двадесетина минути привърженици на новия кабинков лифт и разширяването на ски курорта в Банско блокираха главния път Е-79 при Симитли с настояване да се вземе решение в тяхна полза.\r\n\tПред сградата на Министерския съвет пък се събраха природозащитници, които за пореден път се обявиха срещу начина, по който се вземат решенията за втория лифт. Според тях подготвените промени ще легализират всички извършени нарушения от ски концесионера и ще му разрешат нови строежи, което ще доведе до сеч на вековни гори.\r\n\tПротестът на банскалии бе воден от кмета Георги Икономов. Те отново поискаха да се позволи изграждане на втори кабинков лифт за ски зоната в пиринския курорт, тъй като това, според привържениците на проекта, е особено важно за развитие на целия район като туристическа дестинация. Те дадоха за пример как сега в празничните дни Банско е пълен с туристи, но отново има проблеми с извозването на скиорите до пистите от иденственият лифт.\r\n\tНовият лифт се подкрепя и от 14-те кмета на общините в Благоевградска област, които представляват над 350 000 души население, защото ги считат за важни за развитието на зимния и въобще на туризма в региона, заяви по време на протеста кметът на община Банско Георги Икономов. Той декларира, че няма да бъдат изсичани вековни гори и да се посяга на природата в националния парк, както твърдят еколозите, и че изискванията и процедурите на законодателството стриктно се спазват.\r\n\tТочно на обратното мнение са обаче природозащитниците, според които двете промени нарушаван българското и европейското законодателство и узаконяват вече извършените от \"Юлен\" нарушения и заграбване на допълнителни територии от парка.\r\n\t1. В точка 1:\r\n\tа) в подточка 1) накрая се добавя \"освен допустимите в съответните зони“.\r\n\tб) подточка 6) се изменя така:\r\n\t\"6) \"Изкуствено осветление на територии извън Зоната за туризъм и Зоната на сгради и съоръжения“.\r\n\t2. В точка 14 се създава подточка 10):\r\n\t\"10) Водохващане“.\r\n\t3. В точка 16 се създават подточки 11) и 12):\r\n\t\"11) Дейности по изграждане на писти и строителство на въжени линии и съпътстващата ги техническа инфраструктура, съгласно одобрени устройствен план или изменение на такъв план и инвестиционни проекти/намерения, въз основа на влезли в сила крайни актове за одобряване/съгласуване по процедурите за екологична оценка и оценка на въздействието върху околната среда по реда на глава шеста от Закона за опазваме на околната среда и/или по процедурата за оценка за съвместимост по Закона за биологичното разнообразие“.\r\n\t12) Изкуствено осветление за целите па обслужване на обекти по т. 11)“.\r\n\t4. В точка 17 се създава подточка 11):\r\n\t\"11) Дейности по разширение на писти и строителство на въжени линии, в рамките на границата на зона III – Зона за туризъм, съгласно одобрени устройствен план или изменение на такъв план и инвестиционни проекти/намерения, въз основа на влезли в сила крайни актове за одобряване/съгласуване по процедурите за екологична оценка и оценка на въздействието върху околната среда по реда на глава шеста от Закона за опазване на околната среда и/или по процедурата за оценка за съвместимост по Закона за биологичното разнообразие“.\r\n\t5. В таблица 32 \"Разрешени дейности на територията на парка по зони“, на ред 9 \"Строителство, ремонт и реконструкция т. V. 9.“, в колони 3 \"IIа Зона за опазване на горските екосистеми и отдих“ и 5 \"III Зона за туризъм“, \"тиретата“ се заменят с цифрата „3“.\r\n\t6. В точка 76, накрая се добавя \"и зона III – Зона за туризъм“.\r\n\t7. В точка 77, подточка 13) се изменя така:\r\n\t\"13) Дейности по изграждане и разширение на ски писти и строителство на въжени линии и съпътстващата ги техническа инфраструктура в рамките на зона Ill-Зона за туризъм и в затворената от външните й граници зона IV-Зона на сгради и съоръжения, съгласно одобрени устройствен план или изменение на такъв план и инвестиционни проекти/намерения, въз основа на влезли в сила крайни актове за одобряване/съгласуване по процедурите за екологична оценка и оценка на въздействието върху околната среда по реда на глава шеста от Закона за опазване на околната среда и/или по процедурата за оценка за съвместимост по Закона за биологичното разнообразие“.", "date": "2017.12.28", "title": "Картбланш за скоростно ски строителство в Банско"}
{"url": "http://www.mediapool.bg/borisov-naredi-goranov-da-dade-pari-za-lifta-zaeka-news273587.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е наредил на финансовия министър Владислав Горанов да предостави средства за ремонт на държавния ски лифт \"Заека\" на Витоша, който от 2010 г. не работи заради разрушения по време на буря. Това става ясно от публикуваната стенограма след правителственото заседание в четвъртък, на което бе одобрена актуализацията на плана за управление на парк \"Пирин\" и в този контекст е обсъдено и състоянието на държавния ски влек на Витоша.\r\n\tКакви средства ще се необходими за възстановяване на работата на лифта тепърва ще става ясно, след като собственикът му – спортното министерство, изработи инвестиционен проект за ремонта.\r\n\tСки влекът не работи от 2010 г., когато буря изтръгва последните му четири стълба. Част от тях са изтръгнати заедно с бетона и с части от скалата, което не позволява възстановяването им на същото място, обяснява по време на заседанието на Министерския съвет спортният министър Красен Кралев.\r\n\t\"За да се възстанови влекът, трябва да се направят редица процедури. Освен това, ние не разполагаме със съоръжения като ратраци, които да поддържат пистите и за да се извърши реконструкция. Разбира се, такава би могла да бъде извършена, но, първо, трябва да направим цялостен технически анализ на състоянието на съоръжението, прединвестиционно проучване да бъде направено, на база на което да се актуализира планът за управление на Природен парк \"Витоша“, защото трябва тези стъпки да се изместят, примерно, с 20 метра встрани, което налага изменение на трасето\", допълва Кралев.\r\n\tТой припомня, че в момента в процедура на разглеждане е актуализация и на плана за управление на парк \"Витоша\", в чиято територия попада ски влекът, и такава поправка може да бъде вкарана.\r\n\t\"Аз предлагам на колегите да ти възложим да го вкараш в плана за управление. Ако не можеш или няма държавно предприятие, което да го стопанисва, да го дадем на общината, да имат общински предприятия, да го вкараме при Красимир Вълчев децата да се обучават по програми, да ходят да карат ски и да ползват тази природа на Витоша. Така че, да ни дадете план, а не държавното съоръжение с паднали стълбове, със скъсани въжета да чакат кога ще се пребие някой там. Предложете ни вариант – държавно, общинско, на Министерството на образованието и науката, на спорта, съвместно…\", заявява Бойко Борисов.\r\n\tТой призовава Горанов да се включи в дебата и финансовият министър предлага \"понеже лифтовете са транспортни съоръжения, да включим и Московски (транспортният министър Ивайло Московски- б. ред.) в цялата работа.\r\n\tБорисов се възползва от думите му и допълва, \"понеже се включваш в дискусията, Министерството на финансите да обезпечи изцяло финансово проекта\". \"За което сме много благодарни\", бързо добавя Красен Кралев.\r\n\tПреди да бъде повреден, лифтът \"Заека\" бе отдаден под наем на концесионера на ски съоръженията на планината край София \"Витоша ски\". След аварията изтича договорът с дружеството, за което се смята, че е свързано с концесионера на ски зоната в Банско \"Юлен\" чрез акционера в Първа инвестиционна банка Цеко Минев. След това спортното министерство прекратени процедурите за отдаване под наем на всички свои съоръжения на на Витоша, сред които и инсталацията за изкуствен сняг на пистата \"Витошко лале\", поради което на практика в момента жителите на София не могат да карат ски в непосредствена близост до домовете си..", "date": "2017.12.28", "title": "Борисов нареди Горанов да даде пари за лифта \"Заека\""}
{"url": "http://www.mediapool.bg/kazahstan-shte-ima-pochetno-konsulstvo-i-vav-varna-news273579.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет даде съгласието си да бъде открито второ почетно консулство на Казахстан в България. Неговото седалище ще е във Варна и ще се ръководи от Иван Иванов, който е дипломиран инженер от Висшето военноморско училище \"Никола Вапцаров“ и магистър по \"Корабни двигатели и механизми”. Той е предприемач, собственик на дружества в сферата на разработването и ремонта на хидротехнически съоръжения.\r\n\tКонсулството ще покрива областите Габрово, Велико Търново, Русе, Търговище, Разград, Шумен, Силистра, Добрич и Варна.\r\n\tТова ще е второто консулство на Казахстан у нас след функциониращото в Благоевград.", "date": "2017.12.28", "title": "Казахстан ще има почетно консулство и във Варна"}
{"url": "http://www.mediapool.bg/sadat-otlozhi-deloto-za-ubiystvoto-v-borisovata-gradina-news273581.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tСофийският градски съд отложи делото за убийството на 16-годишния Георги Игнатов в столичната Борисова градина. Това се случи по настояване на адвокатите на подсъдимия Йоан Матев, които обявиха, че се нуждаят от време, за да формират общата си защитна теза - че клиентът им не е убил момчето. \r\n\tМеждувременно се разбра, че родителите на Георги Игнатов са поискали да бъдат конституирани като граждански ищци и частни обвинители. Гражданските им искове срещу Йоан Матев са за 400 хиляди лева. \r\n\tСледващото заседание е насрочено за 20 февруари.\r\n\tЙоан Матев бе задържан и обвинен близо две години след убийството, като разследващите тогава обявиха, че веднага след престъплението си е променил трайно външния си вид, за да не бъде разпознат по разпорстранените от МВР кадри от охранителни камери.\n\n\r\n\tЗащитата на Матев вече обвини медиите, че манипулират общественото мнение, като разпространяват само доводите на прокуратурата. Държавното обвинение твърди, че Матев е забелязъл случайно жертвата си на пейка в Борисовата градина и го е убил с един удар с нож. От доказателствата по делото обаче не може да бъде извлечен мотив. Държавното обвинение твърди, че двете момчета не се познавали преди това, а Матев просто е решил да нападне Игнатов.\r\n\tАко бъде признат за виновен, Матев ще излежава между 5 до 12 години затвор, тъй като е бил непълноелетен към момента на извършване на убийството. За подобно престъпление пълнолетните извършители могат да получат между 15 години и доживотен затвор без замяна.", "date": "2017.12.28", "title": "Съдът отложи делото за убийството в Борисовата градина"}
{"url": "http://www.mediapool.bg/v-sila-sa-novite-pravila-za-mps-registratsiya-news273588.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт вътрешното министерство припомниха, че от 27 декември са в сила новите правила за регистриране на пътните превозни средства, съгласно приетите през септември поправки в Закона да движението по пътищата.\r\n\tБившите собственици на автомобили вече няма да са длъжни да представят пред \"Пътната полиция\" договора за продажбата и отписването на колите им ще е задължение на нотариусите, пред които се изповядва сделката. \r\n\tКупувачите пък ще са длъжни до месец след покупката да регистрират на свое име МПС-то, независимо дали вече се води на отчет в КАТ или се внася от чужбина. Ако новият собственик не стори това, до два месеца регистрацията на автомобила ще бъде прекратена автоматично. Отделно ще бъде глобен с 200 лв.\r\n\tОт МВР уточняват, че макар все още връзката на нотариусите със системата на Пътната полиция да се тества и настройва, това не е основание да не се изпълняват новите разпоредби на закона.", "date": "2017.12.28", "title": "В сила са новите правила за МПС регистрация"}
{"url": "http://www.mediapool.bg/za-blizkiya-iztok-2018-g-mozhe-da-e-povratna-za-voinata-i-mira-news273592.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩе потуши ли 2018 г. пожарите, които бушуват из Близкия изток? Скептицизмът е разбираем, но все пак просветва лъч надежда за промяна.\r\n\tБорбата срещу групировката \"Ислямска държава\" е почти приключила и войната в Сирия може би най-сетне ще поутихне. Регионът преминава от воденето на тези войни към справянето с причинените от тях разрушения и разселване на хора. Влиянието на Иран нарасна, след като подопечните му играчи пожънаха успехи, и дори ядрената му сделка със Запада остава в сила. В противникова Саудитска Арабия млад лидер обещава дълго отлагана модернизация у дома и по-голяма конфронтация с Иран в региона. В Белия дом Доналд Тръмп добавя живачен елемент към свръхзапалимата смес.\r\n\tПесимизмът преобладава заради провала на бунтовете срещу деспотизма от 2010-2011 година. Вместо демократична вълна Арабската пролет донесе серия от войни. Либия изглежда обречена на хаос, а войната в Йемен е истинска хуманитарна криза. На много места старата гвардия остава на пост. Толкова огромни са щетите, че почти никой вече не говори за Арабската пролет без ирония.\r\n\tЕгипет, който насочи към себе си световното внимание, когато уличните демонстрации - и армията - събориха от власт Хосни Мубарак преди седем години, е пример за снижени амбиции. След няколко години суматоха сега страната изглежда по-стабилна, икономиката расте, туризмът върви нагоре. Джихадисткият тероризъм и нападенията срещу християни обаче остават проблем, особено на Синайския полуостров, а свободите в Египет бяха ограничени. Все пак няма особени вълнения и освен ако не стане изненада, президентът Абдел Фатах ас Сиси може да очаква да бъде преизбран на изборите след няколко месеца.\r\n\tЕто няколко възможни повратни точки за 2018 г.:\r\n\tСирийският президент Башар Асад е в затруднена ситуация, откакто войната избухна в неговата страна преди близо седем години, в чиито ранни фази мнозина предричаха, че ще падне от власт. Сега обаче, когато въоръженият конфликт върви към своя край, изглежда, че ще оцелее за момента.\r\n\tГолемите военни операции приключиха, Асад владее ключови зони и войната срещу групировката \"Ислямска държава\" е почти свършила с отвоюването на градовете, които контролираше. Предстоят още кръвопролития, ако Асад опита да завладее зоните, които още са под контрола на бунтовници, включително около столицата и в провинция Идлиб на север. Режимите на спиране на огъня, които бяха договорени на определени места със съдействието на Русия, Иран и Турция, значително намалиха ежедневните кланета, заради които Сирия бе неизменна тема в новините.\r\n\tСъдбата на Асад, чието семейство управлява с желязна ръка десетилетия наред и именно това предизвика бунта, остава болезнен въпрос, който осуети досега всички дипломатически усилия за постигане на мир.\r\n\tВойната срещу групировката \"Ислямска държава\" бе обявена за приключила след четири години зверства. Чудовищните издевателства на групировката предизвикаха яростна реакция, която остави големи части от Ирак в димящи развалини. Борбата на предвожданата от САЩ коалиция във Фалуджа, Рамади, Хауиджа, Тал Афат и накрая в Мосул бе изтощителна. Дали Ирак може да се възстанови, е ключов въпрос за 2018 г., защото едва тогава Багдад ще си върне авторитета, който ще му позволи да управлява цялата страна.\r\n\tЗакъсалото за пари правителство смята, че са необходими 100 милиарда долара за възстановяване на цялата страна, но лидерите на Мосул казват, че тази сума ще стигне едва за техния град. Откъде ще дойде финансирането е неясно, а САЩ - чиято коалиция стовари близо 27 700 муниции в района на Мосул от октомври 2016 г. до юли 2017 г., изглежда, си измиват ръцете. Ако доминираното от шиити правителство не успее да вдигне на крака сунитските райони, те вероятно отново ще станат размирни.\r\n\tПромяната изглежда неизбежна в Саудитска Арабия особено ако 32-годишният престолонаследник Мохамед бин Салман поеме трона от баща си официално през 2018 година. МБС, както е известен, изразява по-умерена визия за религията и до голяма степен на него се приписват взетите неотдавна спорни решения за отмяна на десетилетната забрана за жените да шофират и за разрешаване на кината.\r\n\tПрестолонаследникът е смятан за водеща сила зад арестите на десетки други принцове по обвинения в корупция. Саудитска Арабия води политическа и икономическа офанзива срещу малката, но опърничава заливна държава Катар, обвинявайки я в подкрепа на тероризма и твърде голяма близост с Иран.\r\n\tСирийската война до известна степен е непряк сблъсък между двете регионални сили, като Техеран подкрепя Асад, а Рияд - много от бунтовниците. Същото важи за Йемен, където саудитците са на страната на правителството и нанасят въздушни удари срещу подкрепяните от Иран бунтовници хуси. Хиляди цивилни загинаха, бунтовниците все още контролират ключови части от страната, в която върлуват глад и холера.\r\n\tТръмп говори многократно за уреждането на \"окончателна сделка\". Но е трудно да си представим, дори по-умерен израелски лидер да седне на масата за преговори с палестинците, споразумение, което включва разделяне или споделяне на Ерусалим и стария му град, свещен за три религии. Две десетилетия неуспешни преговори свидетелстват за това колко са затлачени нещата.\r\n\tНа този безкомпромисен фон много палестинци говорят за отказване от двудържавната стратегия и вместо това искане за анексиране и равни права. Това ще направи Израел поделена поравно двунационална държава - нещо, на което израелското правителство навярно ще се противопостави.\r\n\tНякои очакват екипът на Тръмп да опита да уреди вместо това частична сделка: палестинска държава на част от територията, която палестинците искат, а Ерусалим и бежанците да останат за по-нататъшни преговори. Вашингтон може би се надява Рияд и вероятно Кайро да помогнат с оказване на натиск върху палестинците. Но това никога не е ставало в миналото, дори с по-примамливи предложения на масата.", "date": "2017.12.28", "title": "За Близкия изток 2018 г. може да е повратна за войната и мира"}
{"url": "http://www.mediapool.bg/rusiya-se-glasi-za-nova-vanshnopoliticheska-rolya-news273591.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоред източния календар наближаващата 2018 ще бъде година на кучето, традиционно свързвано с вярност. Без съмнение и Русия тази година ще остане вярна на избрания през 2014 г. курс към конфронтация. Възможностите й впрочем се топят, съответно противопоставянето със Запада може да добива различни форми.\r\n\tПрез 2018 г. Русия няма да тръгне към \"нормализиране\" на отношенията със САЩ и със Запада като цяло. Дори ако Владимир Путин пожелае да постъпи така, в момента просто е лишен от избор. Москва сама се вкара в задънена улица и може да се измъкне само с цената на сериозни отстъпки. Обаче гледа \"да не се изложи\".\r\n\tЗа да започне ремонт на отношенията, Кремъл трябва например да спре натиска върху Украйна или да имитира някакви преговори за Крим. Или поне \"да обърне гръб\" на сирийския диктатор Башар Асад. Доколкото идната година ще протече под знака на борба за обединяване на Сирия под някакво общо знаме.\r\n\tНо Съветът на федерацията ратифицира вече споразумение за използване на морската база в Тартус, руснаците си запазват и летище Хмеймим. Ако се вярва на секретаря на руския Съвет за сигурност Николай Патрушев, хора от Русия две години са бранели териториалната цялост на Сирия. И днес Москва вижда в тази страна своя зона на влияние в Близкия изток, която смята не само да укрепва, но и да разширява.\r\n\tКакто показа 2017 г., подобно влияние може да се използва като силен аргумент в преговори. И то не само с колективния Запад, но примерно с Турция, Иран или Израел. В очите на Кремъл е просто неизгодно да се откаже от него, за да поднови нормалните връзки.\r\n\tЕкспанзионистичната политика се услажда на Русия и тя най-вероятно ще развива мрежата си от военни бази в чужбина и през 2018 г. Тя настойчиво е канена в Судан, където се води перманентна гражданска война. Може \"да се отбие\" и в Либия, където властват няколко враждуващи групировки. Или още по-тясно да се сприятели с Египет.\r\n\tКакто впрочем стана в навечерието и по време на Карибската криза, в базите на чужда земя може да се появят и ракети. 2018-а навярно ще е последната година, когато е в сила Договорът за ликвидиране на ракетите със среден и по-малък обсег от 1987 г. - след подписването му от Горбачов и Рейгън той бе сред основните гаранции, че в света няма да започне нова оръжейна надпревара.\r\n\tНе бива да ни утешават изявленията на Путин, че на Русия не й достигат финансите за нова надпревара във въоръжаването. Пари няма, но те се държат успешно *.\r\n\tРусия ще продължи и информационните войни. Кремъл няма какво да губи след обвиненията откъде ли не, че се опитва да повлияе върху вотове в чужбина - от президентската кампания в САЩ чак до референдума в Каталуния, а думите \"руски хакери\" май са се превърнали в \"мем на годината\" 2017.\r\n\tИ защо ли да спира с такова реноме. Изгубени са надеждите да се изчисти от обвиненията, затова пък, кой знае, може наистина сполучливо да повлияе на нещо и да смени в свой интерес властта тук или там в Европа.\r\n\tНо главната причина Русия да не спре информационните войни през 2018-а е, че основната й цел съвсем не е да измами някого, а да създаде информационен хаос. Тъкмо това е прословутата \"търговия със страхове\". Страхът отнема сили, поражда панически нагласи. И в тази атмосфера дори държава като Русия - с реално скромни ресурси в сравнение със Запада, може да остане силен играч в международната политика.\r\n\tА именно през 2018 г., след преизбирането на Владимир Путин и въвеждането на нови санкции, руските власти ще бъдат поставени в истинска изолация - като властите в Иран или дори управниците на Северна Корея. Това съществено улеснява управляващата класа в избора на посока за развитие на страната.\r\n\tЩом няма накъде да отстъпваш, всички решения стават по-сурови, по-резки, а натискът отвън обикновено има обратен ефект. Това със сигурност ще се отрази на външната политика, която окончателно ще стане огледало на вътрешното положение в страната. И през 2018 г. Русия окончателно, вече не в текста на разни там \"стратегии\", а на дело ще се превърне от партньор на Запада (по отделни въпроси) в негов стратегически противник. И западните политици, които се залъгваха с илюзии дори след анексията на Крим, ще трябва да свикнат с тази мисъл.", "date": "2017.12.28", "title": "Русия се гласи за нова външнополитическа роля"}
{"url": "http://www.mediapool.bg/dvama-chuzhdentsi-sa-obvineni-za-trafik-na-hora-v-bulgaria-news273585.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама британски граждани от сирийски произход са обвинени за нелегален трафик на хора през българската граница.\r\n\tФадел А. (34 г.) и Сипан Д. (32 г.) са влезли от Турция в България с автомобил, а техен спътник в колата била иракчанката Руджин С. (25 г.). При проверката на документите граничният полицай е видял, че поставената в документите снимка на Руджин не е нейна.\r\n\tВ крайна сметка се оказало, че представеният от нея задграничен паспорт й е бил преотстъпен от друга иракчанка. Срещу жената е образувано бързо производство за незаконно влизане в страната.", "date": "2017.12.28", "title": "Двама чужденци са обвинени за трафик на хора в България"}
{"url": "http://www.mediapool.bg/desni-partii-natsionalnata-sigurnost-e-zastrashena-ot-provala-na-armeiskata-modernizatsiya-news273582.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПровалената модернизация на българската армия е заплаха за националната сигурност на страната, обслужва бизнес интересите на Русия и създава лош имидж на страната ни в НАТО, се посочва в позиция на партиите \"Да, България\", \"Демократи за силна България\" и БЗНС,  в четвъртък.\r\n\tВ нея трите партии споделят силната си тревога и недоволство от недалновидната политика в сектора \"Сигурност\" и случващите се процеси около армейската модернизация.\r\n\tСпоред тях провалът на процедурата по придобиване на нов тип боен самолет и на обществената поръчка за строеж на два многофункционални патрулни кораба, както и изборът на руската компания \"РСК МиГ\" за ремонт на нашите изтребители са стратегически грешки за България в резултат на лошите управленски решения.\r\n\t\"Независимата експертиза сочи категорично, че руската компания е некоректен партньор, който многократно злоупотребява с монополното си положение по отношение на България, като забавя изпълнението на поръчките и извършва некачествен ремонт. Освен чисто техническите и времеви параметри на договорите за ремонт, които в практиката руската компания често нарушава, още по-обезпокоителен е фактът, че \"РСК МиГ\" вече е в списъка с наложените нови санкции към руски компании\", пише в разпространената позиция.\r\n\tСпоред партиите, в разрез на националния интерес е загърбването на договорните отношения за ремонт на българските изтребители в Полша и връщането към партньорство с Русия. \"С тази си политика на обвързаност с руския военен комплекс България се проявява като ненадежден съюзник в НАТО и предизвиква недоверие като партньор в семейството на демократичните държави\", смятат партиите. Според тях сега се случва най-лошото за страната заради недалновидната политика в сферата на отбраната, предприета още от назначения от президента Радев служебен кабинет.\r\n\tПолитическите сили припомнят, че страната ни няма договор за нови изтребители. \"Поради лобистки и грешни геополитически решения тази процедура беше неколкократно спирана, пренасочвана и блокирана, въпреки осигурения финансов ресурс от работата на министър Ненчев и предишния парламент. Тогава, след множество усилия, 43 -то НС гласува 2.2 милиарда за модернизационни проекти за военновъздушните и военноморските сили. Този голям шанс и успех за българската армия и държава беше провален, в резултат на последвалата колеблива и на моменти откровено проруска политика. Днес България разполага с 8 МИГ-а, чийто ресурс намалява и скоро ще останат 7. Тези действия представляват пряка заплаха националната ни сигурност\", пише в изявлението.\r\n\tДСБ, \"Да, България\" и БЗНС смятат, че България върви в погрешна посока и това не остава незабелязано в НАТО.\r\n\t\"Обект сме на сериозна критика по отношение неизпълнението на съюзническото решение за ограничаване на всякакви зависимости от Русия. Факт е още, че страната ни не може да изпълнява съвместни мисии с партньорите си от НАТО, защото авиониката на самолетите ни е несъвместима и те се разпознават като вражески. Тази авионика можеше да бъде сменена единствено в Полша, а не в Русия. Идеята беше наличните МиГ-29 да бъдат модернизирани в съюзническа Полша, за да станат съвместими с натовските бойни самолети. Но вместо страната ни да  постигне трайни договорености с полската държава в тази област, българската прокуратура изправи на съд коректно изпълнените сделки, които имахме с Полша, заради нарушения интерес на руската компания \"РСК МиГ\", посочват те.\r\n\tСпоред тях, доказателство за националната безотговорност на правителството, партиите  са \"опитите на сегашното ръководство на министерство на отбраната да търси сътрудничество в областта на отбраната със страна обявена от Общото събрание на ООН за окупатор и към чиито фирми са наложени икономически санкции\".\r\n\t\"България не може и не трябва да използва членството си в НАТО фасадно и с цел да бъде единствено консуматор на сигурност. Тя трябва да допринася към колективната сигурност, за да може да разчита на съюзническа подкрепа, в случай, че се изправи пред предизвикателства, които надхвърлят нейните способности. Именно тази солидарност, гарантира на страната ни сигурност в този размирен свят\", завършва позицията на трите партии.", "date": "2017.12.28", "title": "Десни партии: Националната сигурност е застрашена от провала на армейската модернизация"}
{"url": "http://www.mediapool.bg/delo-za-podkup-sreshtu-plovdivski-prepodavatel-vliza-v-sada-news273584.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата внесе в съда обвинителен акт за подкуп срещу бивш преподавател в Университета по хранителни технологии – Пловдив. Той е обвинен, че е поискал 600 лв от студент, за да му даде изпит. По делото е обвинен още един студент, за когото прокуратурата смята, че е помагач на преподавателя.\r\n\tПодкупът е поискан от 60-годишния Николай Б., който е провеждал изпита по \"Теоретична електротехника - първа част\". Той е оферирал да предостави предварително изпитните задачи и техните решения на студентите.\r\n\tНиколай Б. е на свобода срещу парична гаранция от 5 000 лева. Той е отстранен от длъжност от университета.", "date": "2017.12.28", "title": "Дело за подкуп срещу пловдивски преподавател влиза в съда"}
{"url": "http://www.mediapool.bg/rekorden-stud-ot-minus-37-gradusa-v-minesota-news273593.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ американските градове Интернешънъл Фолс и Хибинг в щата Минесота бяха измерени рекордно ниски температури, предаде Асошиейтед прес, като се позова на Националната метеорологична служба.\r\n\tТемпературата в Интернешънъл Фолс, обявил се за \"Хладилната камера на страната\", падна до минус 37 градуса, като счупи предишния рекорд от минус 32 градуса, поставен през 1924 г.\r\n\tВ Хибинг температурата падна до минус 28 градуса, подобрявайки стария рекорд от минус 27 градуса от 1964 г.\r\n\tВ голяма част от северните райони на САЩ ниските температури и мразовитият вятър ще продължат през идните дни. Метеоролозите предупреждават за опасност от измръзване заради арктическия въздух, нахлул в централната част на страната и разпространяващ се на изток.\r\n\tТази седмица град Ери, щата Пенсилвания, беше затрупан от над метър и половина сняг.", "date": "2017.12.28", "title": "Рекорден студ от минус 37 градуса в Минесота"}
{"url": "http://www.mediapool.bg/prof-anastas-gerdzhikov-masovizatsiyata-na-vissheto-obrazovanie-e-pagubna-za-kachestvoto-news273562.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t\r\n\t\r\n\tПоредното издание на рейтинговата система отново показа, че Софийският университет, както всяка година, е на първо място в 23 от 27-те професионални направления, в които предлага образование. Това се дължи и на реализацията на студентите. Разбира се, това, че даваме 45% от научните резултати на всички висши училища в България също дава отражение.\r\n\tРеализацията на завършилите Софийския университет е много добра. Стартовата им заплата е много висока. Доволен съм, че за пореден път отстояваме това свое първо място.\r\n\tИ при другите университети има подобрение. То се дължи на реформата през последните години, която ограничава броя на кандидат-студентите и разпределя субсидията за висше образование не само според броя на студентите, а и според качеството. Това стимулира онези, които предлагат най-високо качество в дадено направление, и ограничава приема в тези университети, които имат най-ниско качество на образованието.\r\n\t \r\n\t\r\n\tДа. Качеството трябва да влияе много сериозно на разпределението на субсидията. От една страна, това е по-справедливо. По-високото качество означава повече средства. Голямата библиотека струва много повече от малката - в нашия случай 2 млн. лева годишно, за което ние не получаваме отделна субсидия.\r\n\tЧрез финансирането на качественото образование се получава по-справедливо разпределение.\r\n\tОсновният ми аргумент винаги е бил друг. Новият модел на финансиране не само е по-справедлив, но и стимулира повишаването на качеството. Преди не се стимулираше качеството, а броят на студентите. Така стимулирахме понижаването на качеството, защото всеки университет се стремеше да открие колкото може повече специалности, за да има повече студенти. От 3 - 4 години тази тенденция е обърната обратно и трябват още по-решителни действия в тази посока.\r\n\tНай-напред да се достигне поставената от Стратегията за развитие на висшето образование цел 50% от субсидията да се определя според качеството. Така всички университети ще се стремят към повишаване на качеството.\r\n\tСмятате ли, че така ще отпаднат екзотични за даден университет специалности, които са били открити, само за да има повече студенти и съответно по-голяма субсидия?\r\n\tДа. Не всички новоразкрити специалности имат проблем, но много от тях имат проблем с капацитета - от оборудване до традиция и преподаватели. Това понижаваше качеството. Мисля, че все по-голямата тежест на качеството във финансирането ще доведе до закриване на такива специалности. Те няма да могат да се издържат. Вече виждам, че това става. Има университети, които си дадоха сметка, че е по-добре да развиват качествените специалности, за да бъдат на първите места в комплексната оценка на Министерски съвет, защото тя е основанието да се разпределя субсидията и според качеството. Те стимулират тези специалности и закриват други, в които са на последните места.\r\n\tНе вярвам. И съм от тези, които смятат, че не е нужно. Има няколко държави в Европа, които имат подобен брой университети на същия брой население. Истинската разлика между нас и тях е, че от техните университети повече са в първите 1000 в света. Проблемът ни не е, че имаме много университети, а че са малко тези, които успяват да влязат в световните класации.\r\n\tСофийският университет е единственият български университет в първите 1000. В основните класации сме между 700-о и 800-о място. В професионално направление филология сме между първите 200 - 300. Това не ни удовлетворява. Една от причините да не можем да постигнем по-добро място, наред с нашите собствени недостатъци, е и слабото финансиране. А то е слабо не само защото трябва да има по-висок процент от БВП за висше образование, но и защото сегашните ресурси се разпиляват в тези многобройни новоразкрити специалности.\r\n\tРазбира се. Има три основни причини. Първата е това, което досега обсъждахме - в продължение на 15 години мощният финансов инструмент стимулираше в погрешна посока всички университети. Това е ключово.\r\n\tВтората причина е масовизацията на висшето образование. Тази идея възникна преди повече от 20 години и изглеждаше като добра на фона на предложението на ЕС голям процент от хората между 31 и 34 години да имат висше образование. В същото време, нашата масовизация ще доведе до това, че далеч ще надминем поставената от ЕС цел, което е напълно излишно. За качеството е пагубно, защото когато приемаме не 20% от студентите, а 80 на сто, неминуемо във висшето образование влизат и хора, които нямат способностите или желанието да положат усилия. Така качеството се понижава още на входа.\r\n\tНа трето място много от университетите в България не развиват реална научна дейност. Софийският университет създава 45% от научната продукция на университетите. Втори е Медицинският университет - София с около 35% и като извадим първите 6 университета по този показател, се оказва, че всички останали 45 дават не повече от 3-4 на сто от научната дейност. Това е лошо за качеството на висшето образование, защото, за разлика от средното училище, един от основните начини да се повиши качеството е, когато не препредаваш знания, прочетени някъде или получени от някой друг, а получени лично от теб. Когато ти участваш в научната дейност.\r\n\tТова са три ключови момента за понижаването на качеството на образованието. Има и ред други. В някои случаи дали поради нежелание на преподавателите, или поради остаряла материална база методите на преподаване са остарели. Постоянно ни упрекват за липсата на връзка между висшето образование и бизнеса. Предпочитам да говоря за липса на връзка между висшето образование и работодателите, защото голяма част от студентите се реализират в неправителствения сектор, още по-голяма - в държавния. Работодателите и университетите трябва заедно да намерят начин да променят учебните планове. Ние го правим с бизнеса. Понякога го правим и с държавни институции.\r\n\tПроблемът при бизнеса е, че в повечето случаи става въпрос за малки и средни предприятия, които нямат ресурсите да мислят за 20 години напред. Те не могат да инвестират в стипендии, и дори в усилия като участие в съвместните инициативи, свързани с учебните планове, защото работят ден за ден, година за година. Само по-едрият бизнес реално помага. И при нас го има. Има го в сектори като минно-добивните предприятия, които подпомагат Минно-геоложкия университет, или във фармацията и особено в ИТ сектора, който много ни помага, защото там перспективата е далеч напред. Има изключения, но в масовия случай е трудно, тъй като става въпрос за малки и средни предприятия.\r\n\tЗа мен това е основната причина. Имаме много сериозен опит от разговори с фирми във всички браншове и с всякакви размери. Най-големи успехи имаме в ИТ сектора и в разговорите с банки. В техническите университети имат връзка с някои предприятия. Във фармацевтичната индустрия има хора, които разбират, че трябва да си отгледат кадри и да се правят съвместни научни изследвания. Не са много тези случаи и става дума все за едър бизнес.\r\n\tНе. Не смятам, че кандидат-студентите ще се пренасочат така рязко. От поне 10 години виждаме, че 40% от кандидатите и после от завършилите учат в направленията икономика и администрация и управление. Това е зле за обществото, защото то има нужда от разнообразни кадри. Имаме свръхпроизводство на икономисти и управленци. Това вече породи проблем. Държавата е осъзнала това и част от реформата в последните четири години е намаляването именно на местата в тези направления.\r\n\tДа, университетите, които са на последно място в тези направления, виждат, че е безсмислено, включително и финансово, да ги поддържат. Те започнаха да ги закриват. Проблемът е в това, че когато имаме едно направление като социология, което се изучава на 5 места, е очевидно, че накрая то ще се закрие на едно място. Обаче когато имаме направление като икономика, в което се обучава на 33 места, закриването на 10 от тях няма да се усети веднага, въпреки че вече се случва.\r\n\tДосега не сме успели да пренасочим търсенето, нито с маркетингови, нито с други стимули от типа на обявяване на нулева такса или преговаряне с държавата за увеличаване на стипендиите в дадено направление, например в природните науки. Ние трудно можем да влияем на пазара по този начин. Можем обаче да ограничаваме местата, както направи държавата през последните 4 години. Ние нямаме причини да го правим в специалностите икономика и администрация и управление, защото сме на първо място. Първите три университета в тези направления очевидно нямат проблем, но обществото има проблем и за това държавата трябва да го реши, а тя вече прави нужното.\r\n\tДа, мисля. Но избягвам да се изказвам по теми, свързани с училищното образование, защото смятам, че по всяка тема трябва да говорят само специалисти. Иначе има хора, които в сутрешните блокове се изказват по всички теми.\r\n\tТрябва да има кариерно ориентиране и в средното, и във висшето образование. Ние правим това, което можем - срещи с ученици от гимназиалния етап. Правим го и го засилваме всяка година, но има много други неща, които могат да се направят.\r\n\tАз съм малко притеснен от ентусиазма, свързан с дуалното обучение през последните години. Той идва непосредствено след ентусиазма да увеличим броя на студентите поради изискванията на Европейския съюз за достигане на определен дял хора с висше образование. Тези две неща взаимно се изключват. Не може да очакваме, че голям процент от хората ще завършат висше образование и в същото време да ги караме да получават професия още в средното образование. Трябва да преценим какъв процент висшисти ни трябват и какъв процент хора със средно образование и с дадена професия. След това да решим какви професии ще са нужни в следващите пет години, защото по-далеч не можем да прогнозираме, и там да стимулираме съответното средно образование. Това никак не е лесно.\r\n\tДуалното образование сигурно е нещо добро. Това да имаме повече висшисти сигурно е нещо добро. Но двете неща взаимно се изключват и трябва да преценим за кое какво усилие ще отделим и по какъв начин.\r\n\tПодкрепяме БАН, защото разбираме нейните нужди. Имаме много общи проекти, лаборатории, дейности и винаги сме били партньори. Но е по-добре да се работи със стратегия и мисъл за бъдещето. Никога през последните 15 години, в които съм бил зам.-министър, зам.-ректор и ректор, не съм предложил да се дадат повече пари на Софийския университет, защото е най-стар, най-добър или най-велик. Винаги съм казвал, че трябва да има справедлива система, която да стимулира най-добрите. Това е стратегическо.\r\n\tМисля, че правителството е взело това решение не защото е справедливо, а защото е необходимо. В БАН има кадри, които работят на минимална заплата, а тя се увеличава. Има оборудване и сгради, които са ценност за цялото общество и не могат да бъдат занемарени, а за това са нужни пари. Това е едно необходимо решение. Ако искаме решенията да не се взимат по принуда и необходимост, трябва да има стратегия за развитието на целия сектор. Това означава стратегията за развитие на научните изследвания да каже какво смятаме да правим в следващите 20 години и да се намери разумен начин, за да се постигнат целите.\r\n\tТова е един хроничен проблем. До преди 4 години несправедливата система така разпределяше субсидията, че университетите с по-малко усилия и по-ниско качество имаха по-голям интерес и по-голяма полза, отколкото университетите с по-сериозни резултати. Наред с това ние имаме хроничния проблем със сградите. Повечето университети имат 1 -2 сгради и те обикновено са нови. При нас само учебните сгради са 18, те са стари, паметници на културата са. Това също е ценно за цялото общество. Течащият покрив, който не може да поправен заради липса на пари, пречи на работата ни, апаратура за милиони страда и студентите няма къде да учат. Освен това, дори да не са на Софийския университет, тези сгради са на обществото, което не може да не ги поддържа. Това беше причината за поредна година да обясняваме това.\r\n\tЗа поредна година нямаше резултат. Навлязохме в 130-годишнината на университета. Добре е да припомня, че за 100-годишнината за поддържането на тези сгради са предоставени няколко милиона, за 110-годишнината по времето на правителството на Иван Костов са предоставени няколко милиона и за 120-годишнината по времето на правителството на Станишев са предоставени няколко милиона лева. До този момент във връзка със 130-годишнината на университета са ни предоставени 0 лева допълнително за капиталови разходи. Най-добре би било всяка година да има достатъчно средства за такива разходи, но ако това не се случва, може би е добра идея да поддържаме традицията поне веднъж на 10 години да получаваме някакви средства за ремонти.\r\n\tДа, продължаваме.\r\n\tЗасега не съм видял никакъв резултат.\n\n\r\n\t \r\n\t\r\n\tТова зависи от колективните органи за управление на университета - Академичен съвет и Общо събрание. Последният Академичен съвет беше доста революционно настроен заради решението на Министерския съвет да се отнеме сградата на бул. \"Стамболийски\", предназначена за обучението на нашите студенти по медицина, поради \"отпаднала необходимост\". Засега успях да убедя колегите да не предприемаме нещо драстично, преди решението да е обнародвано, но общото мнение е, че правителството е допуснало сериозна политическа грешка и че ако обучението на студентите е \"отпаднала необходимост\", може и да се съобразим с този обрат в държавната политика и да спрем да ги обучаваме. Ако се стигне до това, няколкото черни знамена в БАН ще изглеждат направо безобидни.\r\n\tНадявам се, че сме направили много през последната година. В продължение на 5 години годишният финансов отчет на университета или беше заверяван с резерви, или не беше заверяван от Сметната палата. През последната година освен кадровите промени, които направихме, въведохме система, която позволява връзката на централното счетоводство с всички звена на университета. Наехме и външна фирма, която да ни помогне при въвеждане на данните, които са много, тъй като става въпрос за огромна дейност на най-голямата публична организация в България.\r\n\tНяма задължение текущото изпълнение на бюджета да бъде публично. Има задължение за публикуване на годишния отчет и ние спазваме това задължение.\r\n\tНа сайта има възможност всеки да се запознае с направените разходи в СЕБРА. Те се обновяват ежедневно. Може да видите как се изразходва бюджетът всеки ден.\r\n\tНяма такова задължение. Не знам защо е нужно да бъде публично текущото изпълнение на бюджета, текущо се виждат направените разходи. Това, което не се вижда, е каква част от субсидията и от таксите са постъпили през съответния ден.\r\n\t \r\n\t\r\n\tТова не беше добра идея. Нямам представа от къде е дошло. Не знам как Общото събрание успя в бъркотията да го гласува. Ще предложа това да се промени.\r\n\tТова е проблем, известен от години. Имаме около 400 магистърски програми, което е много в сравнение с нашите 117 бакалавърски специалности. Магистърските програми са твърде много. Броят на студентите в тях е същият като преди 10 години, но броят на програмите е двойно по-голям. В много от тях сме паднали под критичния минимум от 5-6 души на програма, което е финансово неефективно. Има няколко начина да се преодолее. Не чрез закриване на програми, а чрез редуциране на възнагражденията там, където студентите са по-малко, чрез обединяване на програми, които са близки. В същото време, ако една специалност има само една магистърска програма, няма да се предприемат никакви мерки, защото тази програма е необходима дори да е финансово неефективна.\r\n\tОбсъждаме ги на съвет на деканите от повече от една година. Минахме през поредица от спорове и дискусии. Сега сме стигнали до общо мнение, което предстои да се разгледа и от Академичния съвет.\r\n\tПриходите са около 20 млн. лева годишно, размерът на разходите не може да се определи точно, но разходите надхвърлят приходите, в отделни случаи – значително.", "date": "2017.12.28", "title": "Проф. Анастас Герджиков: Масовизацията на висшето образование е пагубна за качеството"}
{"url": "http://www.mediapool.bg/regulatorat-natisna-do-275-yanuarskoto-poskapvane-na-gaza-news273589.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовишаване на цената на природния газ с 2.75 на сто от 1 януари 2018 г., утвърди Комисията за енергийно и водно регулиране в четвъртък. Това е съвсем малко под поисканото от \"Булгаргаз\" увеличение с 2.83 процента за първото тримесечие на следващата година. Промяната няма де с отрази върху цените на произвежданите от топлофикационните дружества топлинна и електрическа енергия, тъй като е под 5 процента, съобщиха от регулатора.\r\n\tТака цената на синьото гориво от 1 януари ще е 352.65 лв. на 1000 куб. м. без акцизи и ДДС. В тарифата са включени компоненти за услугата \"обществена доставка“ от 4.76 лв. и \"задължение към обществото\" 1.35 лв. Последната сума покрива разходите на \"Булгаргаз\" за съхранение на количества природен газ в газохранилището в Чирен, съгласно Плана за действие при извънредни ситуации. Цената на природния газ, изчислена не като обем, а като енергия, ще е 33.39 лв. за мегаватчас без ДДС и акцизи.\r\n\tУвеличението с 2.75 % няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите  потребители на регулирания пазар, посочват от комисията.\r\n\tИскането на \"Булгаргаз\" бе цената през следващото тримесечие да е 352.93 лв. за 1000 куб. м или 33.52 лв. за мегаватчас без ДДС, акциз и цени да достъп и пренос  през мрежата, които се плащат допълнително.\r\n\tСега действащите цени са 343.36 лв. за 1000 куб. м или 32.27 лв. за МВтч. Тарифите са две – за количество и за енергия, заради изисквания на Европейската комисия.", "date": "2017.12.28", "title": "Регулаторът натисна до 2.75% януарското поскъпване на газа"}
{"url": "http://www.mediapool.bg/vsestranno-razvitata-kalina-krumova-se-trudoustroi-v-mvr-news273430.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПерлата в короната на парламентарната група на Волен Сидеров в 41-ото Народно събрание и любимка на \"Господари на ефира\" от периода ѝ на водещ в телевизията на Валери Симеонов СКАТ – Калина Крумова, изненадващо се озова на ново професионално поприще.\r\n\tУспоредно с бляскавата ѝ кариера на изпълнителен директор на новоизлюпения Институт за политика в Пловдив, събрал неповторима палитра от бивши и настоящи представители на шоубизнеса, политиката, журналистиката, службите и прокуратурата, през декември тя бе трудоустроена и като експерт в МВР.\r\n\tВ дните си като народен представител Крумова се бе посветила на благородната кауза да намери законови решения за семействата с репродуктивни проблеми. Въпреки че \"лютата битка\" за сурогатното майчинство (както самата тя определя основния си приоритет в парламента – бел.ред.) не постигна успех, младата дама не се отчайва и отново се е отдала в полза на обществото – този път в името на намаляването на пътния травматизъм.\r\n\tНовото призвание на Крумова стана известно миналия четвъртък, когато тя не пропусна да проследи на живо  на вътрешния министър Валентин Радев, регионалния му колега Николай Нанков и главния прокурор Сотир Цацаров, които обявиха, че започват \"инвентаризация\" на пешеходните пътеки в страната, която незнайно как се очаква да намали смъртността сред пешеходците.\r\n\tКрумова бе в компанията на \"вечния\" идеолог на промени в Закона за движение по пътищата Алекси Кесяков, който след дългогодишната си кариера в КАТ в момента изпълнява функциите на секретар на Държавно-обществената консултативна комисия по проблемите на безопасността на движението по пътищата.\r\n\tИменно във въпросната комисия е намерила място и бившата депутатка, известна с променливата си политическа ориентация, гравитирала през годините освен около \"Атака\" и покрай ГЕРБ и \"България без цензура\" на Николай Бареков.\r\n\tПо информация на Mediapool Калина Крумова е предоставила експертизата си в областта на безопасното движение на моторни превозни средства на разположение на комисията с благоволението на вътрешния министър Радев, който е нейн председател.\r\n\tНовото предизвикателство пред изпълнителния директор на Института за политика е изненадващо предвид факта, че нито професионалният ѝ опит, нито образованието ѝ имат каквото и да е общо с тази тема. Тя завършва специалност \"Икономика на социално-културната сфера\" в УНСС, а след това и магистратура по \"Журналистика и масмедии\" пак там. Както е известно, генезисът на обществения образ на Крумова е в родния ѝ Бургас, където тя водеше сутрешния блок на СКАТ.\r\n\tПрез 2009 г. стана депутат от 25 МИР в София като кандидат от листата на \"Атака\". В парламента се изявяваше на различни фронтове, но никога не се е доближавала до проблемите с безопасността на пътя. Крумова бе член на Комисията по европейски въпроси и контрол на европейските фондове, зам.-ръководител на Постоянната делегация в Парламентарната асамблея на франкофонията, зам.-председател на Групата за приятелство на България с Финландия, както и член на групите за приятелство на България с Франция, Япония, Бразилия, Куба, Австралия и Филипините.\r\n\tПрез ноември 2011 г. напусна ПГ на \"Атака\", за да подаде след това заявление за членство в ГЕРБ. По това време публично се появиха и съмнения, че е получавала хонорари от управляващите, за да стане активна част от разпада на групата на Сидеров, но Крумова категорично ги отрече.\r\n\tМеждувременно за няколко месеца бе водеща и на сутрешния блок на Нова телевизия, а от самото създаване на \"България без цензура\" през януари 2014 г. тя бе сред съпартийците на Николай Бареков, като дори оглавяваше женската му организация, останала в историята със странното си име \"Евромайки\". Крумова напусна партията на настоящия евродепутат на 16 септември 2014 г., за да се върне на следващия ден обратно в \"Атака\".\r\n\tОт тази година пък е изпълнителен директор на Института за политика в Пловдив, чийто партньор стана БАН (където Крумова е докторант – бел.ред.), а при откриването на 7 май бе обявено, че първият му випуск ще се състои от млади представители на ГЕРБ и БСП.\r\n\tВсъщност единственият бегъл досег, който Крумова досега бе имала изобщо с МВР, е именно в този институт. В  личат имената на бившите главен секретар и зам.-министър на вътрешните работи Калин Георгиев и Цвятко Георгиев, както и на настоящия началник на отдел \"Трансгранична организирана престъпност\" в ГДБОП Явор Колев. Наред с тях преподавател там е и новият директор на Националната следствена служба и заместник на Цацаров – Борислав Сарафов.", "date": "2017.12.28", "title": "Всестранно развитата Калина Крумова се трудоустрои в МВР"}
{"url": "http://www.mediapool.bg/2017-mediite-koito-dresirat-grazhdanite-v-bezpomoshtnost-news273446.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tПарламентът в България е \"еднопеевски\" , а властта изглежда е поела курс към \"явна путинизация\", Народното събрание отдавна не представлява народа, а \"управляващата олигархия\" опитва да се префасонира в отявлена диктатура. Положителните събития у нас сякаш не се случват заради, а \r\n\tТака обобщиха политическата 2017-та година политологът Евгений Дайнов, карикатуристът Христо Комарницки, журналистът Мария Спирова и финансистът Никола Пенев (и двамата живеещи във Великобритания), както и юристът Иван Брегов и актьорът Владимир Пенев, към които Mediapool се обърна с въпроси.\r\n\tНаблюденията им за състоянието на медийната среда през отиващата си година са важно уточнение за цялостната \"диагноза\" на държавата: жанровете агресивно се омесват и са в пълен унисон с политическата класа; като цяло съдържането изглежда несериозно, а точно журналистите не разбират, че \"предварителното подчинение на диктатурата гарантира нейната победа\".\r\n\t\"Повечето медии в България активно дресират гражданите в безпомощност, защото статуквото има нужда единствено от безпомощни, апатични крепостни\", заключва журналистът Мария Спирова.\n\n\r\n\t\r\n\tВ пълен унисон с политическата класа - все по - изпразнени от смисъл и качествено съдържание, все по-жълто-кафяви, по обвързани в скрити зависимости, по-популистки и непопулярни.\r\n\t Повечето вече не изглеждат като медии, а като кръжочни стенвестници. Освен, че проникването на формална и неформална власт в телевизиите и печата ги прави неспособни сами да определят дневния ред и приоритетите си, редакционните решения често жертват абсолютно всичко, включително елементарното приличие и добър тон, в името на гледаемостта. Агресивното омесване на жанровете и изместването на реалните новини от сензационни теории на конспирация, възпитава публиката във вяра, че истината е непознаваема и всички са маскари. Така, когато държавата буквално прегазва висши съдебни инстанции с пряката цел да спре издаването на медии, които счита за неудобни, хората просто вдигат рамене, защото не смятат, че това е тяхна битка. Повечето медии в България активно дресират гражданите в безпомощност, защото статуквото има нужда единствено от безпомощни, апатични крепостни.\r\n\t С изключение на няколко издания, част от които са подложени на атака от прокуратурата, медиите вършат пропагандно-лакейска работа. Хвалят властта с реторика от шейсетте и атакуват неудобните прозападни лица в политиката и бизнеса.\r\n\t Умирающи, някои от тях – съвсем доброволно. Тъжно и смайващо е, че точно журналисти не разбират нещо елементарно: предварителното подчинение на задаваща се диктатура гарантира нейната победа; единствено съпротивата я отлага.\r\n\t Малкото оцелели са изморени и финансово изтощени. Но и това е доказателство, че можеш да изкупиш много медии, да превземеш обществените, които се издържат с нашите данъци, но не можеш да купиш всички - в това общество идеализмът и ценностите все още имат здрави корени, макар и почвата да не е гостоприемна.\r\n\t: Неслучайно сме на 109-то място по свобода на словото. Съвсем очевидно е, че медиите не са независими. Съвсем очевиден е и друг факт - изпълняват поръчки. Особено електронните медии. Те се опитват да ни втълпят, че някакви странни неща се гледат твърде много и имали твърде висок рейтинг. Но като цяло медиите в България могат да бъдат описани с една дума – те са несериозни.", "date": "2017.12.28", "title": "2017: Медиите, които дресират гражданите в безпомощност"}
{"url": "http://www.mediapool.bg/stariyat-vss-pletenitsa-ot-zavisimosti-news273568.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tВСС се е превърнал в бюрократизиран орган, който възпроизвежда порочния кръг от зависимости и клонира т.нар. съдебна номенклатура. Установената структура на администриране на съдебната власт трябва съществено да бъде изменена чрез създаване на нови баланси между правомощията на ВСС, председателите на съдилища и общите събрания на съдиите. Промяната е възможна не чрез непрекъснатото хаотично изменение в законите, а чрез нарастващото значение на участието на съдиите при решаване на важните въпроси за функциониране на съдебната власт и с утвърждаване на нова автентична легитимация на председателите на съдилищата. Наложително е преосмисляне на структурата, състава и мандата на ВСС – окончателно и категорично разделяне на администрирането на прокуратурата и съдилищата; отпадане на Пленума на ВСС като изкуствено създадена и компромисна форма и пълно отделяне на правомощията на прокурорската и съдийската колегия.\r\n\tВСС не е независим орган и това е повтаряща се констатация на ЕК, отразена в годишните доклади, както и в поредица от становища на Венецианската комисия и други органи на Съвета на Европа. Символно значение за зависимостта на ВСС от партийно-олигархични мрежи имаше сюжетът с изпратения есемес от министър-председателя до председателя на ВКС през януари 2016 г. Последвалите събития, включително нахлуването на министър-председателя в заседание на ВСС, потвърдиха скритите зависимости на мнозинството в съвета от нелегитимни интереси.\r\n\tВ много случаи ВСС отказваше да изрази становища за защита на съдии, които неоснователно и несправедливо бяха атакувани от представители на другите власти, или бяха обект на клеветнически кампании в определени медии.\n\n\r\n\tПрез целия мандат ВСС показа неспособност да извършва обективни, честни и справедливи назначения на председатели на ключови съдилища, които имат определящо значение за функционирането на правосъдието. Фактите, които пораждаха основателни съмнения в почтеността на кандидатите, не бяха проверявани, професионалните качества и компетентността им не бяха изследвани. Назначенията не бяха мотивирани, а вместо това мнозинството използваше лишени от смисъл и съдържание кухи фрази.\r\n\tСтилът на важните кадрови назначения се наложи още в началото на мандата на ВСС. Изборът на главен прокурор през декември 2012 г. се извърши при грубо пренебрегване на процедурата, липса на проверка и оценка на фактите за зависимости и основателни съмнения в интегритета на предварително известния фаворит за поста. При провеждане на избора за председател на ВКС мнозинството във ВСС не извърши оценка на качествата на кандидатите. Този подход беше повтарящ се маниер на работа на мнозинството при извършване на всички по-важни назначения на председатели на съдилища.\r\n\tКръгът се затвори в края на мандата, когато през септември 2017 г. ВСС предпочете за председател на Върховния административен съд кандидата, за когото имаше публично оповестени факти, поставящи под разумно и обосновано съмнение наличието на изискуемите за длъжността високи нравствени качества. Мнозинството във ВСС удобно се скри зад т.нар. съдийско самоуправление, като го извади от разумния му контекст, защото принизи участието на съдиите до груба и елементарна аритметика в противоречие с духа и разума на закона. Кворумът, мнозинствата и броят на гласовете на съдиите в общото събрание са техническа подробност, макар и важна. Същественото в общото събрание на съдиите е наличието на обсъждане, мотиви, спорове, размяна на аргументи и контрааргументи. Освен това волята на общото събрание не освобождава ВСС от необходимостта да извърши задълбочена проверка и оценка на всички факти, които имат значение за нравствените и професионални качества на кандидатите за висшите длъжности в съдебната система.\r\n\tОсобено показателни за дефектната кадрова дейност на ВСС бяха изборите на председатели на апелативните съдилища – неопровергани и непроверени факти, поставящи под съмнение изискванията за високи нравствени качества,  бяха налице в процедурите за избор на председатели на апелативните съдилища във Варна и Велико Търново. Грубо погазващи закона бяха и решенията за избор на председатели на апелативните съдилища в Пловдив и София. В единия случай беше пренебрегнат кандидат от същия съд с явно по-добри професионални качества и при липса на мотиви защо се предпочита другата кандидатура на съдия от друг съд.\r\n\tЛипсата на мотиви  беше повтарящият се порок в кадровата дейност на ВСС и впоследствие пренесен в практиката по назначения на съдийската колегия. Ярък пример за незаконосъобразно решение беше отказът да се назначи председател на апелативния съд в София при наличие само на положителни изказвания за кандидата и при липса на отрицателни становища. Логично това решение беше отменено по реда на обжалването от Върховния административен съд.\r\n\tПродължи се с порочната дейност по дисциплинарните производства срещу съдии: по най-масовите случаи – дисциплинарното нарушение, изразяващо се в системно неспазване на сроковете, предвидени в процесуалните закони, ИВСС и съдийската колегия не показаха последователност, не приложиха ясно установени и почиващи на закони стандарти. В много от случаите съдии от натоварените съдилища, които са в обективна невъзможност да спазват стриктно инструктивните процесуални срокове, бяха атакувани от ИВСС и подложени на необоснована дисциплинарна репресия. Не бяха малко и казусите, в които срещу съдии бяха образувани дисциплинарни производства с цел отмъщение за заемана от тях критична позиция срещу ВСС или действия на определени председатели на съдилища (такива бяха казусите на дисциплинарното дело срещу председателя на РС Стара Загора, множеството производства срещу председателя на РС Благоевград, делата срещу председателя на РС София, срещу съдии от Софийски градски съд и др.).\r\n\tВСС демонстрира трайна неспособност за налагане на етичните стандарти в поведението на съдиите.\r\n\tУстановеният корупционен модел на управление на Софийския градски съд, разкрит в резултат на многобройните сигнали на съдиите от този съд, беше документиран в доклада от проверката на ВСС от януари 2014 г. Независимо от доклада и констатациите в него, не се достигна до реализиране на адекватна дисциплинарна отговорност.\r\n\tНе беше извършена проверка на фактите по случая със срещата на главния прокурор с издател-бизнесмен и висш партиен функционер. Независимо че сезирах ВСС, ИВСС и министъра на правосъдието със съответно искане за проверка и подробни съображения, указващи на стандартите за преценка, конкретни последствия нямаше. Пленумът на ВСС и министърът на правосъдието отказаха да се занимават със случая, а проверката на ИВСС не даде задоволителен отговор на съществените въпроси.\r\n\tВъпреки многократните искания за проверка на фактите за нарушения на случайното разпределение на делата в Окръжен съд Благоевград съдийската колегия немотивирано отказваше да предприеме конкретни действия. В противовес – бившият председател на районния съд в Благоевград беше обект на безпрецедентна репресия от председателя на окръжния съд и ВСС, и то поради критичната си позиция срещу действията на ръководството на окръжния съд.\r\n\tВъвеждането на електронното правосъдие чрез създаване на единна информационна система на съдилищата не беше приоритет на ВСС и съдийската колегия. Изработеното проектно предложение, в което имах участие, впоследствие одобрено от ОПДУ (Оперативна програма „Добро управление”), практически беше осуетено без солидни и обосновани мотиви от новия състав на ВСС с решение от месец октомври 2017 г. При това положение въвеждането на електронното правосъдие отново остава за далечното неясно бъдеще.\r\n\tПроцедурите за атестиране останаха все така формални.\r\n\tНепоследователният и хаотичен подход при обявяване на конкурсите намери ярко проявление при обявяване на конкурсите за младши съдии.\r\n\tВ мандата на ВСС се случи и позорният инцидент с проваляне на конкурса за младши прокурори, при който се разбра, че има изтичане на казуса за писмения изпит. Разследването от прокуратурата и ВСС не беше доведено до успешен финал, поради което не се достигна до разкриване на истината.\r\n\tХарактерна особеност на дейността на ВСС (2012 г. – 2017 г.) от самото начало на мандата беше демонстрираната нееднократно неспособност да се водят дебати, нетърпимост към критичното мнение, агресивният диктат на волята на мнозинството. Решенията на мнозинството се налагаха от позицията на силата и много често без мотиви и разумни аргументи, в противоречие със закона. Ярък пример в това отношение беше решението за дисциплинарно освобождаване от длъжност на члена на ВСС Камен Ситнилски – при липса на мотиви и в разрез с изискваното от закона мнозинство.\r\n\tНаблюдавахме десетки безмотивни откази да се извършат проверки на факти, които поставят под основателно съмнение интегритета на съдии, членове на ВСС, главния прокурор и същевременно целенасочената репресия на съдии и членове на ВСС, които имат критично мнение по актуалните въпроси за функционирането на съдебната власт.\r\n\tАргументираната съпротива и непримиримост на ясно изразеното малцинство в съвета срещу агресивния диктат на мнозинството беше неправилно квалифицирана като неоснователно предизвикване на „скандали” и „борба на лобита”. Благодарение на усилията на малцинството в съвета систематично бяха разобличавани зависимостите и задкулисното вземане на решения от мнозинството.\r\n\tНетърпимата и отровна атмосфера на работа във ВСС, опитите за прокарване на нелегитимни партийно-олигархични влияния в кадровата дейност на съвета, ожесточените клеветнически медийни кампании, водени срещу определени съдии с критично и свободно мнение, невъзможността за аргументиран диалог, липсата на компетентност и воля за решаване на належащите проблеми на правосъдието – това са основните характеристики, които белязаха мандата на ВСС в периода 2012 – 2017 г.\r\n\tГоляма част от пороците в кадровата дейност на ВСС се повтарят от години. В края на мандата на поредния съдебен съвет и началото на мандата на следващия, обичайно съдиите споделят помежду си, че по-лош съвет не е имало. И така на всеки пет години. Големият ни проблем е съвсем друг, а именно, че нашето собствено (на съдиите) отношение към фактите от миналото на управлението на съдебната власт и личното ни участие в решаването на проблемите остава дистанцирано отстранено. Доброволно сме отчуждили в полза на ВСС и председателите на съдилища решаването на почти всички проблеми, свързани с администрирането на съдилищата и кадровия процес. Така, постепенно и не без активното съучастие на законодателя и политическите партии и техните адепти в съдебната система, ВСС се превърна в зловещ трибунал, който заклеймява различните и свободните съдии (чрез водене на неоснователни дисциплинарни преследвания, формално атестиране,  изключване  и др.) и клонира себеподобните си чрез т.нар съдебна номенклатура.\r\n\t*Публикуваме текста от  на Калин Калпакчиев с известни съкращения. Заглавието е на Mediapool.", "date": "2017.12.28", "title": "Старият ВСС – плетеница от зависимости"}
{"url": "http://www.mediapool.bg/karakachanov-se-zareche-da-ne-puska-posrednitsi-pri-remonta-na-mig-ovete-news273569.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма да бъдат допуснати посредници при ремонта на МиГ-овете, каза в четвъртък министърът на отбраната Красимир Каракачанов пред БНТ. През миналата седмица поръчката за ремонта и поддръжката на бойните самолети МиГ-29 бе прекратена заради обжалване от страна на от страна на украинска държавна фирма“Укринмаш“.\r\n\t\"Посредници по сделката за изтребителите няма да вкарам. Ще има пряко договаряне с фирмата \"РСК - МиГ\". Каквито и номера да правят от тук нататък, няма да минат\", обясни Каракачанов, който по-рано определи действията на украинците като “саботаж“ на бойната ни авиация.\r\n\tСега военният министър каза, че има закони, които могат да спрат всяка обществена поръчка и даде пример тази за храната в армията. Той смята, че трябва да бъде променен Законът за обществените поръчки заради национална сигурност.\r\n\tМинистърът прогнозира, че проблемът ще бъде решен до средата на февруари. \"Не могат да ми извиват ръцете. При подобни случаи се нахъсвам още повече\", обясни Каракачанов.\r\n\t\"Жалбата до Комисията за защита на конкуренцията (КЗК) за ремонта на МиГ-овете е подписана от някакъв човек, но без документ, че той има право да го прави. Също така няма превод на фирмата, каквото е изискването по закон. Но дори с подобни несъвършенства, умишлено допуснати, КЗК е длъжна да даде 3 работни дни на молителя да си изправи документите. Тези три дни приключват на 2 януари, така Министерството на отбраната не може да използва отпуснатите от Министерския съвет 19 млн. лв.\", каза Каракачанов\n\n\r\n\tЗа ремонта и поддръжката на транспортните самолети \"Спартан\" той каза, че служебното правителство е направило опит да се договори с италианската компания “Аления аеронавтика“, но офертата се е сторила твърде висока на предишните управляващи.\r\n\t“Ние продължихме преговорите. И успяхме да намалим тази сума, която се предлага. Много лесно е да се съгласиш с първата оферта, която ти направят, само че вие утре ще ме попитате, пък може и прокурор, защо съм се съгласил при такива високи цени\", каза Каракачанов.", "date": "2017.12.28", "title": "Каракачанов се зарече да не пуска посредници при ремонта на МиГ-овете"}
{"url": "http://www.mediapool.bg/napadatelyat-ot-sankt-peterburg-e-zasnet-s-ohranitelna-kamera-news273565.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОхранителна камера е заснела предполагаемия извършител на атентата в Санкт Петербург, извършен в 18.45 часа местно време в магазин “Перекресток“ на Кондратиевски проспект, съобщава руският сайт “Фонтанка“, цитиран от вестник “Сега“. Камерата показва як мъж с качулка на главата “от неславянски произход“.\r\n\tВзривът в Санкт Петербург бе определен като терористичен акт първо от руския президент Владимир Путин на церемония в Кремъл по връчване на отличия на руски военни, участвали във войната в Сирия.\r\n\t“Знаете, че вчера (сряда) в Санкт Петербург беше извършен терористичен акт, както и че неотдавна Федералната служба за сигурност предотврати друг такъв опит\", каза Путин.\r\n\tТой допълни, че е наредил на шефа на Федералната служба за сигурност при залавяне на престъпниците да се спазва законът. Но ако има заплаха за живота и здравето на хората от службите, да не се вземат никакви пленници и бандитите да се ликвидират на място, е наредил Путин, отбелязва ТАСС.\r\n\tПредполагаемият извършител на атентата е носил раница, която е оставена в клетка за съхранение на обемисти багажи. После се повъртял из магазина и скоро излязъл. Малко след това прогърмял взрив от гардеробния сектор.\n\n\r\n\tПредполага се, че бомбата е била с тротилов еквивалент 200 г. Вътре имало и метални парчета, за да нанесат повече поражения на хората. Ранени са 13 души, но със средни телесни повреди са настанени в болница петима. Трима са с по-леки рани, но също остават в болница. Другите са прегледани и оставени на домашно лечение. В резултат на взрива няма сериозни разрушения в супермаркета. Повредени са само касов апарат, частично таван и една стена, заявил пред ТАСС източник от силите за сигурност\r\n\tСледственият комитет на Руската федерация е възбудил наказателно дело за опит за убийство на повече от двама души.\r\n\tСанкт Петербург и друг път е бил мишена на терористични атаки. На 3 април тази година 14 души бяха убити, а десетки бяха ранени, след като атентатор самоубиец се взриви в метрото на града.\r\n\tПо-рано този месец президентът Владимир Путин благодари на американския си колега Доналд Тръмп за помощта от страна на ЦРУ, благодарение на която са предотвратени няколко замислени атентата. Последваха арести на лица, за които се смята, че са свързани с \"Ислямска държава“.", "date": "2017.12.28", "title": "Нападателят от Санкт Петербург е заснет с охранителна камера"}
{"url": "http://www.mediapool.bg/kiev-i-proruskite-separatisti-si-razmeniha-stotitsi-plennitsi-news273570.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в Киев и лидерите на проруските сепартисти в Донбас осъществиха размяна на стотици пленници, съобщават местните медии, цитирани от Нова телевизия. Сделката включва удължаване на договорката за спиране на огъня. Проруските сепаратисти освободиха 74 души, а Украйна им върна малко над 300.\r\n\tТова не са всички пленници, които двете страни държат като заложници в конфликта. Украйна твърди, че поне още 103 души са в ръцете на сепаратистите. Въпреки размяната на пленници и договореното примирие, международните наблюдатели твърдят, че в последните няколко седмици сблъсъците в Източна Украйна са се ожесточили.\r\n\tКонфликтът продължава вече четвърта година и отнел живота на поне 10 хиляди души. Украйна и Западът обвиняват Русия, че поддържа сепаратистите с хора, оръжие и пари. Москва отрича тези твърдения.", "date": "2017.12.28", "title": "Киев и проруските сепаратисти си размениха стотици пленници"}
{"url": "http://www.mediapool.bg/9-mln-lv-sa-poharcheni-za-zaplati-i-komandirovki-na-deputatite-news273571.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа шест месеца са похарчени 9.036 млн. лв за заплати и командировки на депутатите. Това показва справка на 44-то Народно събрание за периода от 19 април до 31 октомври 2017 г., съобщава сайтът \"Дневник\".\r\n\tОбщата сума на изплатените възнаграждения за този период е 8.112 млн. лв. В нея влизат и удръжките за осигуровки и данък върху доходите. Спестените пари от заплати заради неизвинени отсъствия на депутати са едва 20 932 лева.\r\n\tЗа командировки в страната са платени 673 128 лева, в т.ч. 396 607 лева за пътни разходи при пътуване със собствен автомобил. Сумарният пробег на километрите на служебните коли на Народното събрание за същия период е 702 413 километра.\r\n\tРазходите за командировки в чужбина за шест месеца са 251 519 лева. Зад граница по работа са пътували 81 народни представители.\r\n\tДоскорошният председател на парламента Димитър Главчев е ходил в Македония, Република Корея, Румъния, Словакия, Сърбия и Украйна. След него най-много са пътували Кристиан Вигенин от БСП и Джевдет Чакъров от ДПС.\n\n\r\n\tВинегин, който председателства парламентарната комисия по европейски въпроси, е пътувал до Австрия, Беларус, Дания, Естония, Малта и Мароко, а Чакъров - до Андора, Великобритания, Испания, Кот д'Ивоар, Република Корея и ЮАР.", "date": "2017.12.28", "title": "9 млн. лв са похарчени за заплати и командировки на депутатите"}
{"url": "http://www.mediapool.bg/prokuraturata-atakuva-v-sada-poskapvaneto-na-vodata-v-burgas-yambol-i-vratsa-news273572.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tВърховната административна прокуратура  увеличаването на цената в три града – Бургас, Ямбол и Враца.  \r\n\tАргументът на държавното обвинение е, че ВиК-дружествата в тези градове са представили пред енергийния регулатор (КЕВР) бизнес-планове, които не са съгласувани от съответните ВиК-асоциации. Това изискване фигурира в Закона за водите.\r\n\t“Спазването на цитираното нормативно изискване е безусловно задължително, вкл. в случаите, в които след първоначалното съгласуване в бизнес-плановете от асоциациите по ВиК, от оператора на ВиК услуги се внасят корекции, променящи одобрените параметри. По този начин от КЕВР са пренебрегнати повелителни правни норми с цел да се осигури вземането на решения за удовлетворяване на исканията на посочените ВиК оператори“, гласи съобщението на Върховната административна прокуратура (ВАС).\r\n\tПроверката на ВАП продължава и за останалите градове.\n\n\r\n\tВдигането на цените на 15 водни оператора до 2021 г. бе одобрено още преди месеци с бизнес плановете на компаниите. Утвърждаването на новите тарифи стана факт на закрито заседание на регулатора, което се проведе в условията на свикан от БСП протест.\r\n\tПрез април прокуратурата разследваше и повишаването на цената на водата в София, а сега стори това отново за столицата и още 13 области - Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол.", "date": "2017.12.28", "title": "Прокуратурата атакува в съда поскъпването на водата в Бургас, Ямбол и Враца"}
{"url": "http://www.mediapool.bg/obama-sotsialnite-medii-mogat-da-dovedat-do-balkanizatsiya-na-obshtestvoto-news273566.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ първото си интервю след напускането на Белия дом американскиятпрезидент Барак Обама предупреди, че социалните медии могат да доведат \"разруха на гражданския дискурс\" и \"балканизация\". Обама говори за шоуто BBC Radio 4 Today, а водещ бе британският принц Хари.\r\n\t\"Един от най-опасните аспекти на интернет е, че хората могат да имат съвсем различни реалности. Те могат да се окажат обгърнати от информация, която само да засили отклоненията им. Нещата не са толкова прости, колкото изглеждат в чат стаите, където сте\", коментира Обама.\r\n\tСпоред него основният въпрос на новата технология за общуване е как да я използваме. Според него технологията трябва \"да позволява многообразието от гласове, да поощрява разнообразието от възгледи, но и да не води до \"балканизация\" на обществото, за да открива общите неща между хората\". Терминът \"балканизация\" в политологията се използва като синоним на враждата, разделението и разпокъсаността.\r\n\tСегашният американски президент Доналд Тръмп е може би най-известният потребител на \"Туитър\", но Обама не го спомена поименно в своето интервю.\r\n\tСпоред Обама общуването лице в лице спомага за смекчаване на противопоставянето и изразяването на крайни възгледи.\n\n\r\n\t\"Социалните медии са наистина мощен инструмент за взаимодействие между хората с общи интереси, но за тях е важно да се виждат и офлайн, да се срещат в бара, да се срещат на местата за богослужение, в квартала, да се познават лично. Това е важно, защото в интернет всичко изглежда по-просто, но когато те се видят, разбират, че те са сложни личности\", каза Обама.\r\n\tПред британския принц Обама коментира и по-лежерни теми като това как изглежда деня му сега, когато не е президент.\r\n\t\"О, събуждам се по-късно. Прекрасна е възможността да имаш контрол над ежедневието си\", коментира президентът Обама (2009-2017).", "date": "2017.12.28", "title": "Обама: Социалните медии могат да доведат до балканизация на обществото"}
{"url": "http://www.mediapool.bg/vremeto-shte-se-zapazi-toplo-pone-do-nova-godina-news273574.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКраят на седмицата идва с облачност и валежи, но температурите на повечето места ще останат доста по-високи от средното за сезона, сочи прогнозата на Националния институт по метеорология и хидрология (НИМХ) към БАН.\r\n\tВ четвъртък облачността над страната ще бъде значителна. Максималните температури в източната част от страната ще са между 14 и 18 градуса, а в другите части ще се движат между 8  и 13 градуса. Минималните температури ще варират от 0 до 10 градуса.\r\n\tВ планините ще духа силен и бурен вятър от юг-югозапад, който през деня ще продължи да се усилва. Максималната температура на височина 1200 метра ще е около 6 градуса, а на 2000 метра – около нулата.", "date": "2017.12.28", "title": "Времето ще се запази топло поне до Нова година"}
{"url": "http://www.mediapool.bg/mazh-ot-vidin-e-globen-s-200-lv-za-obida-na-parameditsi-news273576.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж от Видин е глобен с 200 лв., защото е обидил работещи в центъра за спешна медицинска помощ в града, съобщиха от местната полиция.\r\n\tИнцидентът се е случил на 26 декември вечерта. “Мъжът извършил непристойни действия, отправяйки обиди и ругатни към персонала”, пише в съобщението на полицията.\r\n\tГлобата е наложена на 43-годишния мъж от районния съд във Видин по Указа за борба с дребното хулиганство.", "date": "2017.12.28", "title": "Мъж от Видин е глобен с 200 лв за обида на парамедици"}
{"url": "http://www.mediapool.bg/politseiski-bus-e-minal-na-cherveno-i-blasnal-taksi-news273577.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицейски бус се е блъснал в такси около 3 ч. в четвъртък сутринта във Варна. Според съобщението на прокуратурата полицейският бус е минал на червен светофар и се е блъснал в таксито, а то е ударило трета кола.\r\n\tПри инцидента с контузии са 47-годишният водач на полицейския автомобил, 42-годишният водач на едното такси и двама пътници. Направените проби за алкохол и наркотици на водачите на автомобилите в пътното произшествие са отрицателни, съобщават от прокуратурата.\r\n\t“Назначени са експертизи, които ще установят степента на травматичните увреждания на водачите и пътниците, пострадали в инцидента, както и виновния за настъпилото пътно-транспортно произшествие”, пише в съобщението на държавното обвинение.\r\n\tПо случая е започнало разследване.", "date": "2017.12.28", "title": "Полицейски бус е минал на червено и блъснал такси"}
{"url": "http://www.mediapool.bg/novo-darzhavno-vik-poema-operatora-v-likvidatsiya-v-pazardzhik-news273578.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНово държавно дружество ще осъществява дейностите по водоснабдяване и канализация в Пазарджик на мястото на досегашния воден оператор, който е в ликвидация и с взетото в четвъртък решение на правителството тази процедура ще приключи.\r\n\tНовоучреденият оператор ще встъпи в правата по договора между ВиК дружеството в ликвидация и Асоциацията по ВиК – Пазарджик за стопанисване, поддържане и експлоатация на ВиК системи и съоръжения и предоставяне на ВиК услуги в региона.\r\n\tМинистърът на регионалното развитие и благоустройството е определен да упражнява правата на държавата в дружеството. Това ще позволи достъп до европейско финансиране за ВиК мрежата на територията на Пазарджик", "date": "2017.12.28", "title": "Ново държавно ВиК поема оператора в ликвидация в Пазарджик"}
{"url": "http://www.mediapool.bg/kitai-udalzhi-na-shest-dni-bezvizoviya-tranziten-prestoi-za-turisti-news273594.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай обяви, че удължава до 6 дни (144 часа) правото на безвизов транзитен престой в столицата Пекин, както и в Тиенцзин и Хебей, за гражданите на 53 страни.\r\n\tСпоред агенция Синхуа пътниците, пристигащи със самолет, влак или кораб през един от шест посочени гранични пункта, могат да останат до 6 дни и да посетят туристически и исторически обекти в тези три района, при условие че притежават валиден пътнически документ и билет за продължаване на пътешествието си.\r\n\tДосега такова разрешение се получаваше само за три дни. Тридневната възможност остава в сила за 16 други града, сред които и Шанхай.\r\n\tСпоред ДПА от новата придобивка могат да се ползват страните от шенгенската зона на ЕС, както и САЩ, Бразилия, Мексико, Чили и Аржентина. Целта на улеснението очевидно е да се стимулира туристическият интерес към Китай, отбелязва агенцията, цитирана от БТА в четвъртък.", "date": "2017.12.28", "title": "Китай удължи на шест дни безвизовия транзитен престой за туристи"}
{"url": "http://www.mediapool.bg/postroena-e-nad-edna-treta-ot-turski-potok-news273595.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Газпром\" е построил вече 650 километра от газопровода Турски поток, съобщи ръководителят на руския газов холдинг Алексей Милер, цитиран от ТАСС.\r\n\tМилер уточни, че тази година е била много важна за проекта: започнало е изграждането на двете линии от морския участък на газопровода от руското крайбрежие, а в момента се работи в изключителната икономическа зона на Турция.\r\n\tДо този момент са построени над 650 км от газопровода, което в изпълнението на двете линии вече надхвърля 35 процента от общата дължина на морския участък на газопровода, посочи Милер", "date": "2017.12.28", "title": "Построена е над една трета от \"Турски поток\""}
{"url": "http://www.mediapool.bg/atentat-sreshtu-mediya-i-shiitski-tsentar-v-kabul-vze-nad-40-zhertvi-news273567.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПо последни данни 41 души бяха убити, а 84 са ранени при самоубийствен атентат в четвъртък в афганистанската столица Кабул, насочен срещу шиитски център и информационна агенция. Отговорност за атаката пое терористичната организация \"Ислямска държава\", а Европейската комисия определи това като действие срещу свободата на изразяване и демокрацията в страната.\r\n\tСред жертвите има журналисти от медията \"Гласът на Афганистан\", както и студенти, събрали се в шиитския културен център \"Табаян\" за церемония по повод 38-ата годишнина от съветското нахлуване в Афганистан. Сред ранените има множество жени и деца.\r\n\tОсновната цел на атаката, извършена от атентатор самоубиец, носещ жилетка с експлозиви, е бил шиитският център. През последните месец Ислямска държава извърши редица подобни атаки в шиитски центрове в Афганистан през последните месеци.  \r\n\tПри взрива обаче тежко е пострадал и новинарският офис на \"Гласът на Афганистан\". Последвали са още три експлозии, съобщиха местните власти, цитирани от световните агенции. Двете взривни устройства са избухнали пред сградата, докато там се били събрали хора да помагат на пострадалите от първия взрив.\r\n\tСлед като известно време никой не пое отговорност за атентата, а талибаните обявиха, че атаката не е тяхно дело, пропагандната агенция на \"Ислямска държава\" – \"Амак\", съобщи, че зад експлозиите стои терористичната организация.\r\n\tПо-рано през тази седмица \"Ислямска държава\" пое отговорност за нападение от понеделник срещу сграда на афганистанското разузнаване, при което бяха убити петима души. Миналата седмица имаше опит за атака срещу обучителен център на агенцията, но нападателите бяха убити преди да се взривят и да причинят жертви и сериозни щети.\r\n\tАтентатът в Кабул идва след нападението срещу частна телевизионна станция през ноември.\r\n\tСпоред организацията \"Репортери без граници\" Афганистан е сред най-опасните за работа в медии места в света, като през отиващата си година тук е потвърдена гибелта на двама журналисти и петима техни помощници, загинали, докато са били на работа.", "date": "2017.12.28", "title": "Атентат срещу медия и шиитски център в Кабул взе над 40 жертви"}
{"url": "http://www.mediapool.bg/skasan-kabel-nalozhi-vremenna-reorganizatsiya-na-rabotata-v-stolichnata-zdravna-kasa-news273575.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tПовреда, довела до прекъсване на достъпа да информационните ресурси на централното управление на Националната здравноосигурителна каса (НЗОК) и  столичното й звено, наложи реорганизация на работата в Софийската здравна каса, за да не останат пациенти без заверени рецептурни книжки и необходимите им лекарства, които се поемат от бюджета.\r\n\tГражданите, които трябва да заверят протоколи за скъпоструващо лечение, могат да го направят в районната каса и в нейните офиси, независимо от техническия проблем. Столична каса е преминала на ръчна обработка на протоколите, които след отстраняване на повредата ще бъдат въведени в Персонализираната информационна система (ПИС), съобщиха от касата в четвъртък.\r\n\tЗа да се осигури безпроблеменното получаване на лекарства, тест-ленти или стоми от страна на здравноосигурените граждани, до възстановяване на нормалното функциониране на ПИС, в Централното управление на НЗОК – ул. „Кричим“ №1, ще бъде обособено едно работно място, което да обслужва пациенти, които трябва да заверят или презаверят рецептурните си книжки.\r\n\tОт институцията заявиха, че продължава работата по отстраняването на повредата.\r\n\tПо-рано през деня стана ясно, че има повреден комуникационен кабел, като аварията е станала още миналия петък, но проблемът изниква след края на празничните дни.\r\n\tОт \"Виваком\", която е доставчик на интернет за НЗОК, обявиха, че Столичната здравна каса не е сред засегнатите клиенти, претърпели временно прекъсване на услугите заради големия пожар в района на НДК миналия петък.\r\n\tТелекомът заявява, че тези повреди са отстранени и всички възникнали проблеми с предоставяни услуги и текущите технически затруднения на НЗОК се дължат на повреда извън неговата мрежата на телекома.\r\n\tКомпанията допълва, че при нужда може да окаже съдействие както на ИТ структурата на НЗОК, така и на външната фирма, поддържаща тяхното техническо оборудване, с цел по-бързо отстраняване на проблема и възстановяване на нормалния процес за обслужване на гражданите.", "date": "2017.12.28", "title": "Скъсан кабел наложи временна реорганизация на работата в столичната здравна каса"}
{"url": "http://www.mediapool.bg/deloto-sreshtu-eksvanshniya-ministar-daniel-mitov-ne-mozha-da-tragne-news273596.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният наказателен съд отложи разпоредителното заседание по делото, с което стартира дейността си -  срещу бившия министър на външните работи Даниел Митов и заместникът му Христо Ангеличин, заради отсъствието на защитника на Митов.\r\n\tБившият външен министър е обвинен в това, че ощетил ведомството с близо половин милион лева като предоставил парите на туроператор, който имал договор с Министерството на земеделието и храните за осигуряване на самолетни билети, хотелски настанявания и медицински застраховки при командировки на служители на агроведомството. Митов поискал същата услуга за своите служители, но не предвидил финансов контрол върху изпълнението на споразумението. Ангеличин е обвинен в безстопанственост за действия, свързани с този случай.\r\n\tТова е първото от т.нар. дела за корупция по високите етажи на властта, които от 5 ноември вече се гледат от Специализирания наказателен съд. Затова и по него, със заповед на главния прокурор Сотир Цацаров, ще се явява прокурорът от Софийската градска прокуратура Боряна Бецова, която е работила по досъдебното производство и е автор на обвинителния акт срещу Митов и Ангеличин. Тя ще работи заедно с още двама прокурори по случая.\r\n\t\"Нормално е като човек запознат с детайлите да съм командирована\", коментира прокурор Бецова пред журналисти, но отказа да каже повече подробности за обвинението.\r\n\tСлучаят отново ще се гледа на 16 февруари, тъй като адвокатът на Митов е в годишен отпуск и така не може да се даде ход на заседанието. Съдът разпореди да бъде изпратена призовка до МВнР и Министерството на финансите, които да осигурят свой представител за следващото заседание.\r\n\tПред медиите Митов каза, че няма нанесени материални щети на МВнР и това е било установено от прокуратурата, и че \"няма нищо ненормално или несъобразно със закона\" едно министерство да подпише с друго временно осигуряване на самолетни билети. По думите му това е правено многократно в българската административна практика и няма нищо нередно в този случай.", "date": "2017.12.28", "title": "Делото срещу ексвъншния министър Даниел Митов не можа да тръгне"}
{"url": "http://www.mediapool.bg/bitkoinat-se-obeztseni-s-10-zaradi-merki-na-seul-sreshtu-kriptovalutite-news273597.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБиткойнът се обезцени с около 10% в четвъртък, след като властите в Южна Корея предложиха ново законодателство, което да забрани използването на анонимни сметки за криптовалути, както и затварянето на националните електронни борси за търговия на виртуалните пари.\r\n\tНовите законодателни предложения ще включват забрана от януари 2018 г. при използването на анонимни сметки за дигиталните валути и ще попречат на банките да предоставят услуги за сетълмент на неидентифицирани сделки с критповалути на борсите за търговия на биткойни, обяви правителството на Сеул, цитирано от \"Уолстрийт Джърнъл\" и БНР.\r\n\tКабинетът също така предупреди, че цифровите валути могат да бъдат уязвими и да причинят щети в резултат на инвестиционни измами или хакерски атаки на електронните борси за търговия.\r\n\tМиналата седмица базираната в Сеул борса \"Юбит\" (Youbit) прекрати своята търговия и подаде заявление за защита от фалит, след като само в рамките на осем месеца беше подложена на хакерски атаки при които загуби значителна част от резервите си в криптовалути.\r\n\tНа сегашните решения на южнокорейските власти се гледа като на допълнителна стъпка в опитите да се ограничат широко разпространените спекулации на пазарите за криптовалути.\r\n\tНовината провокира солиден спад с близо 10% на цената на биткойн на спот пазара към 13 830 долара, според данни на \"КойнДекс\" (CoinDesk). Само 11 дена по-рано основната криптовалута поскъпна близо до важната психологическа бариера от 20 000 щатски долара, след което обаче последва драматичен ценови спад с над 25% преди коледните празници към нивата около 12 000 долара. За драстичното поскъпване на биткойна през настоящата година от ниво 1000 долара към 20 000 долара обаче допринесе в най-голяма степен нарастващият интерес от страна най-вече на азиатски играчи.\r\n\tРешението на властите в Южна Корея за сериозно затягане на правилата за търговия с криптовалути се отразява негативно и на цената на биткойн фючърсите на двете борси в Чикаго CME и Cboe.\r\n\tЯнуарските фючърси на най-известната дигитална валута се понижават на CME със 7% към 13 650 долара, докато аналогичните фючърси, търгувани на Cboe - с 8.06% до 13 740 долара.\r\n\tНа този фон венецуелският президент Николас Мадуро обяви, че държавата ще използва запасите от едно от петролните си полета за обезпечение на собствената си криптовалута – петро, предаде АП.\r\n\tМадуро обяви плановете си за създаване на собствена криптовалута в началото на декември като начин за справяне с \"финансовата блокада\" от администрацията на американския президент Доналд Тръмп.\r\n\tСега той разкри пред местна телевизия, че се планира да бъдат наети млади специалисти, които да се занимават с \"добиването\" на новата криптовалута. В бъдеще за обезпечението й ще се използват и залежите от златната мина Арко Минеро, както и залежите от диаманти, които притежава страната, допълни ТАСС.", "date": "2017.12.28", "title": "Биткойнът се обезцени с 10% заради мерки на Сеул срещу криптовалутите"}
{"url": "http://www.mediapool.bg/ne-sa-otkradnati-pari-ot-vzriveniya-bankomat-v-stolichniya-kvartal-lyulin-news273564.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБанкомат, разположен в клон на банка ДСК в столичния квартал \"Люлин\" край Кооперативния пазар, бе взривен в нощта срещу четвъртък, но обирджиите не са успели да вземат пари от устройството, съобщиха от МВР.\r\n\tПолицията издирва престъпниците, които са влезли в помещението със свободен 24-часов достъп, в което се влиза чрез банкова карта.\r\n\tСигналът за взрива е подаден в полицията около 3.30 през нощта.\r\n\tПредполага се, че крадците са използвали бутилки с газ или сгъстен въздух, за да разбият устройството. То обаче е от по-модерните модели, които имат стабилна защита на банкнотите в касетите.\r\n\tЛюбопитна подробност е, че сградата на банката разполага с разположен отвън банкомат, който е от по-старите модели, но престъпниците са се насочили към вътрешния.\r\n\tОт взривната вълна са счупени и стъклата на първия етаж на сградата на ДСК, който остана затворен, докато се извършваше огледът на местопрестъплението. Вторият етаж на банката, приемаше клиенти.\r\n\tНе е ясен броят на извършителите на престъплението.\r\n\tТо става близо месец, след като МВР разби пернишка група за обири на банкомати. При преследването обаче трима заподозрени избягаха, а един беше задържан. Красимир Йорданов, Кирил Микев и Тодор Богданов все още се издирват от полицията, припомни БНР.\r\n\tНай-вероятно в случая става дума за друга група, която действа по идентичен начин.", "date": "2017.12.28", "title": "Не са откраднати пари от взривения банкомат в столичния квартал \"Люлин\""}
{"url": "http://www.mediapool.bg/gardian-oblatsi-ot-koruptsiya-sa-nadvisnali-nad-bulgaria-dokato-poema-predsedatelstvoto-na-es-news273598.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩе засвири музика, фойерверки ще гърмят и в полунощ на 1 януари България, най-бедната и “най-корумпирана” страна в ЕС ще поеме председателския жезъл, пише авторитетният британски вестник “Гардиън“ в обширна статия, която обобщава повечето проблеми на страната.\r\n\tАвтор е журналистиката Дженифър Ранкин, която превръща в център на материала си един цитат от разговора си с ръководителя на Центъра за изследване на демокрацията (ЦИД) Огнян Шентов: “Никой в България не преследва политическата корупция. В затвора няма нито един бивш член на правителството. Достигнахме етап, в който описваме държавната корупция като превзета държава\".\r\n\tСпоред “Гардиън“ последният доклад на ЦИД за корупцията в страната, “обрисува унищожителна картина на корумпираност от върховете до низините на обществото\". Повече от 20%, или 1.3 милиона пълнолетни българи, са участвали в някаква корупционна операция като плащащи или получаващи подкуп, но през 2015 г. са приключени едва 72 дела за корупция.\r\n\t“Гардиън“ цитира и “Трансперънси интернешънъл“, която определя България като страната от ЕС, в която възприятието на корумпираност е най-високо. В управлението на страната присъстват крайно десни партии, което предизвиква тревога, а борците с корупцията се опасяват, че в следващите 6 месеца Брюксел ще се държи по-меко спрямо властите в София.\r\n\tВ статията се казва още, че сред борещите се с корупцията в България се смята, че \"Лукойл\" има монополна власт, гарантирана благодарение на няколко правителства чрез закони, които пречат на конкуренцията. Рухването на Корпоративна търговска банка (КТБ) е посочено като пример за жертва на \"конфликт между нейния богат собственик и един политик\".\n\n\r\n\tБританският вестник сочи, че Механизмът за сътрудничество и оценка, създаден при приемането на България и Румъния през 2007 г., е трябвало да действа няколко години, но и днес двете страни са обект на специално наблюдение. Ефектът от годишните доклади обаче е изчезнал, казват от средите, борещи се с корупцията, пише вестникът.\r\n\t\"Очевидно е, че механизмът доведе до резултати. България успя да постави под контрол организираната си престъпност. Но корупцията и правосъдната реформа не донесоха резултатите, на които ЕС и Брюксел се надяваха\", обяснява Руслан Стефанов от ЦИД.\r\n\tСпоред него е грешка да се повтаря, че това е най-корупмираната страна в ЕС, защото изследвания, различни от тези на “Трансперънси интернешънъл“, разкриват друга реалност.\r\n\t\"Допитванията на “Трансперънси интернешънъл“ са на практика въпрос дали харесваш страната си. Не мисля, че в България има повече корупция, отколкото в Словакия например, но потенциалните последици тук са много по-големи, защото българската икономика е много по-малка\", обяснява Стефанов.\r\n\tВисш представител на Европейската комисия отхвърля твърдения, че по политически причини докладите може да отпаднат. “Механизмът няма да приключи, докато не видим изпълнени всички показатели и препоръки\", казва източникът на \"Гардиън\".\r\n\tПредседателството не е единствената причина ЕС да не е склонен да се държи твърдо с властите в София, пише изданието. Страната е финансово стабилна и не създава проблеми на Брюксел, срещу нея няма санкции за нарушаване върховенството на закона, какъвто е случаят с Полша, не воюва срещу бежанските квоти, както прави Унгария, и не е обект на спасителен план за много милиарди евро, както Гърция.\r\n\tДругата причина е българският премиер Бойко Борисов, който е наречен от “Гаридън“ – “предвидимият Борисов“\r\n\t\"София е предвидима под управлението на дясноцентристкия премиер Бойко Борисов и това обяснява защо Жан-Клод Юнкер призовава заедно с Румъния незабавно да бъдат приети в Шенгенското споразумение. Само че Франция, Германия и други западни държави от години блокират този ход заради загриженост за корупцията\", пише “Гардиън“.\r\n\tХедър Грабе от Института за европейска политика на \"Отворено общество\" посочва промяна в нагласите след Брекзит и конфликта с Полша. \"През 2007 г. имаше желание да се членува във всичко и проблемът беше дали си готов, сега самият факт, че България опитва и иска да бъде част от случващото се, изглежда, има по-голяма тежест.\"\r\n\tИзточник на “Гаридън“ от близкия кръг на Бойко Борисов допълва: \"Имаше време, когато страхът от Брюксел в малките държави беше много силен, но сега, ако си фискално стабилен и сътрудничиш при големите решения, няма да имаш проблеми.\"\r\n\tВ статията се отбелязват и притесненията от участието в правителството на националисти, които или са осъждани за използване език на омразата, или призовават да се спират търсещи убежище дори със силата на оръжието). ВМРО е \"известна със систематичното пропагандиране на омраза срещу съседни народи на Балканите, както и срещу циганите\", се казва в доклад на Съвета на Европа, цитиран от “Гаридиън“.", "date": "2017.12.28", "title": "Гардиън: Облаци от корупция са надвиснали над България, докато поема председателството на ЕС"}
{"url": "http://www.mediapool.bg/evrokomisar-smyata-za-vazmozhen-balansa-mezhdu-turizma-i-ekologiyata-v-bansko-news273599.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕврокомисарят по регионалното развитие Карина Крецу подкрепи решението на правителството на Бойко Борисов да се промени планът за управление на парка \"Пирин\" така, че да се позволи строителството на нови ски съоръжения, което се приветства от местните, докато природозащитници се заканиха да сезират Еврокомисията за нарушаване на европейската екозаконодателство.\r\n\t\"С удоволствие разбрах, че Министерският съвет е взел решение за развитие на този прекрасен регион. Мисля, че е много важно, защото като комисар на регионалното развитие моята цел е да помогна на всички региони да се развиват и да настигат по-развитите\", каза Крецу на съвместна пресконференция с кмета на Банско Георги Икономов и министъра на туризма Николина Ангелкова.\r\n\tВсички те дружно изразиха подкрепата си за развитието на ски курорта, което обаче според екоорганизации нарушава законите и облагодетелства концесионера на ски зоната \"Юлен\".\r\n\t\"Радвам се за Банско. Днешното решение ще позволи на Банско да се развие. А за мен като ресорен еврокомисар е важно регионите да се развиват“, заяви Крецу, за която стана ясно, че е на почивка в курорта. Запитана дали вижда проблеми с опазването на парка заради разширяването на ски зоната, та посочи, че е от изключително значение да има баланс между развитие и спазване на екологичните правила, както и да се запази природата на Банско, с която той е известен.\r\n\t\"Участвала съм в дискусии с четирима министри от правителството на България по отношение на подобни проблеми, които касаят и се отнасят както за развитието на инфраструктурни обекти и за развитието на България като цяло – включително и магистрала \"Струма“, така и за запазване на природата и околната среда“, заяви още еврокомисарката.\r\n\tТя посочи, че курортът е прекрасна дестинация и в момента има много туристи от Сърбия, Македония, Румъния, Турция, както и посетители от Великобритания, Германия. \"Стискам палци не само на Банско, а и на цяла България за предстоящото председателство на Съвета на ЕС“, каза още Корина Крецу.\r\n\tОт тук насетне всичко е в ръцете на местните хора и най-вече на концесионера, така че Банско да продължи да се развива  като туристически център, заяви на свой ред Николина Ангелкова.\r\n\tСпоред нея днешното решение на Министерски съвет ще подпомогне Банско да се превърне в целогодишна туристическа дестинация. Тази възможност е свързана и с една от основните цели в работата на Министерството на туризма -  България да е туристическа дестинация за четири сезона, посочи Ангелкова.\r\n\tИ тя, като екоминистъра Нено Димов по-рано през деня, увери, че всяко бъдещо искане като изграждане на втори кабинков лифт или съпътстваща инфраструктура трябва да премине всички процедури по оценка, изисквани от законодателството.\r\n\tТова е правилният начин. Искаме успоредно с развитието на туризма да съхраним природата, заяви Ангелкова.\r\n\tРешението касае Банско, но има отношение и към ски туризма, а зад него стоят и всички кметове от област Благоевград, каза Георги Икономов. Той на свой ред увери, че \"няма да се отреже нито едно дърво повече от необходимото\".", "date": "2017.12.28", "title": "Еврокомисар смята за възможен баланса между туризма и екологията в Банско"}
{"url": "http://www.mediapool.bg/namalena-e-prisadata-na-osadeniya-za-iznasilvane-bivsh-kmet-na-strelcha-news273600.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОкръжният съд в Пловдив намали присъдата на бившия кмет на Стрелча и Пазарджик Иван Евстатиев от 6 на 4 години, предаде БНТ в четвъртък. Това е потвърдил пред медията председателят на Пловдивския окръжен съд Веселин Хаджиев.\r\n\tДо намаляването на присъдата се е стигна след като окръжните магистрати отчетоха превес на смекчаващите отговорността обстоятелства, а не баланс, както са написали в мотивите си районните съдии.\r\n\tНа първа инстанция бившият кмет на Стрелча бе осъден заради изнасилване на 16-годишно момиче. Според прокуратурата Евстатиев упоил момичето с алкохол и след това го изнасилил. През цялото време на съдебното дело той отричаше да е имало изнасилване.\r\n\tРешението на окръжния съд е окончателно и не подлежи на обжалване.", "date": "2017.12.28", "title": "Намалена е присъдата на осъдения за изнасилване бивш кмет на Стрелча"}
{"url": "http://www.mediapool.bg/ekoprotest-blokira-orlov-most-sled-reshenieto-za-pirin-news273590.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧасове след като бяха протестирали пред Министерския съвет заради очакваната промяна на плана за управление на парк \"Пирин\", разрешаваща ски строежи, природозащитници се събраха на демонстрация за втори път в четвъртък и блокираха кръстовището на Орлов мост в столицата заради правителственото одобрение.\r\n\tШествието на между 200 и 300 недоволни от актуализацията на плана тръгна от паметника на Патриарх Евтимий и така екозащитниците спазиха даденото малко преди това обещание да продължат с протестите срещу плановете за втори кабинков лифт в Банско и разширяването на ски зоната.\r\n\tМакар премиерът Бойко Борисов да обяви,че в плана няма нито керемиди, нито тухли, нито хотели и увери, че всякакви бъдещи инвестиционни намерения на територията на парка ще минават през процедури по екооценка и обществено обсъждане, от екокоалицията \"За да остане природа в България\" смятат, че това ще позволи сеч и строителство в близо половината от териториите на парка, а решението за втори лифт над Банско „има за цел да отклони и манипулира общественото мнение“.\r\n\tЕкоорганизацията обяви, че ще обжалва пред съда взетото в четвъртък правителствено решението за промяна на плана за управление на Национален парк \"Пирин“. Природозащитниците също така ще инициират наказателни процедури в Европейската комисия заради дадения от кабинета \"Борисов 3\" картбланш за скоростно ски строителство в курорта Банско, което според тях ще засегне 48% от територията на парка.\r\n\t\"Дни преди началото на европейското председателството на България, Министерски съвет реши да прескочи Закона за защитените територии и европейската директива за природните местообитания и да допусне мащабни строителство и сечи в Пирин. Промяната в действащия план за управление на националния парк се приема, без да се оцени какво въздействие ще има това върху природата и пейзажа на планината, перспективите за диверсификация и растеж на местната икономика и състоянието на обекта от световното наследство на ЮНЕСКО. Това се случва след напълно формалното провеждане на обществено обсъждане и липсващо отразяване на резултатите от него\", заявява екоорганизацията.\r\n\t \r\n\tТя допълва, че с решението в три от зоните на парка строителството става допустима дейност и засегнати ще са 48% от парка. За зоната за туризъм \"изграждане и разширение на ски писти и строителство на въжени линии и съпътстващата ги техническа инфраструктура\" е изрично записано. Досега това можеше да се извършва едва на площ от 0.6% от парка. Това засяга най-ценното богатство на парка - столетните мурови и борови гори, посочва се в изявлението на коалицията.\r\n\t \r\n\tСпоред нея така практически се позволяват дейности, забранени от Закона за защитените територии, каквито са строителството на нови ски писти и съоръжения и водохващания. Законът позволява ремонта на съществуващи спортни съоръжения, но не и строителството на нови. Изрично позволените водохващания са само такива за питейни нужди, докато в случая става дума за водохващания, вероятно планирани за изкуствен сняг, без какъвто зоната не може да функционира, посочват природозащитниците.\r\n\tТе смятат, че дебатът за втори лифт на Банско има за цел да отклони и манипулира общественото мнение, докато решението за промяна в плана за управление дава зелена светлина за изсичане на вековни гори и мащабно строителство в Пирин.  \r\n\tПриродозащитните организации посочват, че всяко изменение на план за управление на парк подлежи на процедура за преценка необходимостта от екологична оценка и оценка за съвместимост с Натура 2000. Според тях разрешеното сега ново строителство на писти и спортни съоръжения в националните паркове нарушава Закона за защитените територии. Строителството само на втори кабинков лифт, без увеличение на ски зоната с нови лифтове и писти, не е финансово изгодно, посочват още от \"За да остане природа в България\".\r\n\tНейни представители протестираха в четвъртък през Министерския съвет, докато се решаваше актуализацията на плана за Пирин. По същото време в защита на новия кабинков лифт се обявиха демонстранти край Симитли, предвождани от кмета на Банско Георги Икономов.", "date": "2017.12.28", "title": "Екопротест блокира Орлов мост след решението за Пирин"}
{"url": "http://www.mediapool.bg/sasht-i-turtsiya-otmeniha-vizovite-si-ogranicheniya-news273601.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ и Турция прекратиха визовите ограничения, които си наложиха взаимно преди два месеца. В същото време турският президент Реджеп Ердоган се обяви за подобряване на отношенията и с Европейския съюз, които се влошиха значително през изтичащата година.\r\n\tДържавният департамент спря издаването на визи за турски граждани през октомври, след като служител на американското консулство в Истанбул бе задържан от турските власти и обвинен в подривна дейност.\r\n\tНапрежението между Вашингтон и Анкара беше повишено до миналия месец, когато двете страни облекчиха рестриктивните мерки.\r\n\tРешението на департамента в четвъртък дойде след уверение от Турция, че американските дипломатически служители са в безопасност.\r\n\tФинансовите пазари реагираха на новината със стабилизиране на курса на турската лира спрямо щатския долар.\r\n\tДругата стъпка на американската дипломация може, макар и не по волята своите автори, да допринесе за допълнително подобряване на позицията на Турция в международната политика.\r\n\tСтава въпрос за решението на САЩ да признае Йерусалим за столица на Израел и да премести посолството си там.\r\n\tОбщата позиция срещу американското решение може да послужи за подобряване на отношенията между Турция и ЕС, заяви днес държавният глава на южната ни съседка Реджеп Ердоган.\r\n\tТези отношения се влошиха преди конституционния референдум в Турция през пролетта, когато Германия и Холандия попречиха на Ердоган да агитира сред сънародниците си на тяхна територия.\r\n\tСега обаче Ердоган похвали Германия за позицията й относно Йерусалим и не изключи скорошно свое посещение в Берлин.", "date": "2017.12.28", "title": "САЩ и Турция отмениха визовите си ограничения"}
