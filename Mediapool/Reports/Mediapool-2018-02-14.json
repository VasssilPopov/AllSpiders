{"url": "http://www.mediapool.bg/borisov-posochi-tseko-minev-za-sobstvenik-na-yulen-news275579.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъакционерът в Първа инвестиционна банка (ПИБ) Цеко Минев стои зад \"Юлен\", а омразата между него и \"Зелените\" стои в основата на протестите за Пирин, които пък Христо Иванов и Радан Кънев ползвали, за да се показват, тъй като иначе нямало за какво да се хванат. Също така ГЕРБ оттегля Истанбулската конвенция, защото не искат да понесат сами пасива от нея. Това стана ясно от интервю на министър-председателя Бойко Борисов за бТВ в сряда вечерта.\r\n\tВ 30-минутен разговор, в който на премиера не бе зададен нито един въпрос за процесите в държавата и непрестанно генерираните скандали, Борисов успя да се похвали с успехите на правителството, да порицае и едновременно с това да оправдае  поведението на коалиционните си партньори – националистите от \"Обединените патриоти\", да представи партията си като европейска и едновременно с това да съобщи, че ГЕРБ изтеглят Истанбулската конвенция от ратификация в парламента. \r\n\tЕдновременно с това министър-председателят отклони единствения зададен му зрителски въпрос за корупцията у нас с питане за заплатата на интервюиращия го журналист и констатацията, че въпреки високите му държавни отговорности той вероятно взема по-малко.  По този начин Борисов на практика отбягна отговорите за липсващите осъдителни присъди за корупция по високите етажи на властта у нас.\r\n\tСедмици след като от Министерския съвет не отговориха на въпроса кой е реалният собственик на фирмата-концесионер на ски зоната в Банско - \"Юлен\", Борисов го обяви.\r\n\t\"Всички знаят кой е реалният собственик на \"Юлен\" – за Цеко Минев става въпрос\", каза той. По думите му омразата между Цеко Минев и \"Зелените\" поражда всичко това.\r\n\t\"Зелените\" не вярват на Минев – затова според мен собственикът да излезе, да се разкрие и да каже кой е, добави премиерът и отрече държавата да помага на \"Юлен\" (бел. ред. - активисти на \"Зелените\" постоянно посочват каква е разликата между държавната субсидия, която взема \"Юлен\" заради провеждането на кръгове от Световната купа по ски и концесионната такса, която плаща годишно. Той похвали Банско за развитието на зимния туризъм и изрази готовност \"да нареди на министъра\" да се разсекрети кой е собственик.\r\n\tСлед това Борисов се прехвърли на поведението на вицепремиера от патриотите Валери Симеонов, чиято партия излезе с декларация срещу германския евродепутат Ска Келер. В текста на партийния документ се призоваваше да й бъдат \"намазани ските\".\r\n\tТакъв език и такъв начин на говорене в европейска България и ЕС е неприемлив, коментира Борисов.\r\n\tОсвен втори лифт и съпътстващите спортни съоръжения друго няма да има, това съм им го обещал, заяви лидерът на ГЕРБ, след като \"Зелените\" многократно повтаряха, че е далеч по-важно какво пише в документите, а не какво казва който и да е.\r\n\tБорисов омаловажи продължаващите протести в защита на Пирин.  \"Христо Иванов и Радан Кънев иначе кой ще ги види\", каза той. След което се похвали с растящите заплати и констатира, че сме в петицата не Европа, което не давало повод за друг вид недоволство. \r\n\tСлед това министър-председателят обясни, че няма да иска оставките на екоминистъра Нено Димов и вицепремиера Валери Симеонов, които се искат от природозащитниците. \r\n\tГЕРБ няма да придвижи за ратификация Истанбулската конвенция за превенция на насилието над жени и семейното насилие, докато в обществото не се създаде консенсус за това, че насилието над жени и деца е неприемливо, стана ясно още от обясненията на министър-председателят. \r\n\t\"ГЕРБ я оттегля, защото сами - без Патриотите, без БСП, срещу президента няма да понесем пасива повече. Но ще участваме в последващ дебат, когато оценят, че насилието срещу жени и деца е сериозен проблем\", каза Борисов.\r\n\t\"Ние Истанбулската конвенция ще я приемем, само ако има консенсус в българското общество\", допълни той. И предупреди: \"Всеки, който си играе със страховете на хората, всеки, който вместо да говори за домашно насилие и насилието над деца, казва, че това трябва да остане така\".\r\n\tПремиерът изтъкна, че от самото начало дебатът по текстовете на документа на Съвета на Европа е тръгнал в погрешна посока като според него най-правилното е, \"когато има текст, който някого тревожи, парламентът е мястото, където текст по текст се дебатира\".\r\n\tВ последствие Борисов изрази учудване, че БСП не приемат конвенцията и \"явно поставяме под въпрос дали да членуваме в ЕС\". Ще приемем Истанбулската конвенция, само ако има абсолютен консенсус, повтори лидерът на ГЕРБ, като призова: \"Стига с тази Истанбулска конвенция\", визирайки, че става въпрос за превенция и борба с насилието над жени. Той поиска и да не се правят спекулации, обяснявайки че това е европейски документ, \"щото Истанбул звучи малко така, нали\".\r\n\t\"Аз казвам, че е опасно нещо когато ксенофобия, страх, лъжи избуят в общественото пространство, че са уплашени хората. Щом са уплашени - махаме я, дебатът почва отначало, няма да се занимаваме с нея\", заяви министър-председателят. \"Няма да правя нищо, което да дам възможност на комшиите от другата страна и на Нинова да си играят със страховете на хората. Не съм чул в България да има толкова мъже! На мъжкари се правят\", възмути се той от изместването на темата за дебат.\r\n\t\"Аз никога не съм правил на инат и може би затова толкова пъти ме преизбират. Съобразявал съм се с всяко мнение, 'еле, пък като има и църква\", обясни той сегашната си позиция.\r\n\tБорисов каза, че е очаквал отпор от коалиционния си партньор - Обединените патриоти, защото те винаги са били против документа. Но изрази учудване от отрицателната позиция на БСП. \"Ние застанахме зад нея като европейска партия. Но как да поставяме под съмнение Съвета на Европа?! Значи поставяме под съмнение членството в ЕС\", коментира той по адрес на лявата партия, която зае позиция, обратна на Партията на европейските социалисти. Добави, че дори евродепутатът от от ВМРО Ангел Джамбазки е гладувал \"въздържал се\" в европарламента, защото признал, че в конвенцията има и добри текстове.\r\n\tВ отговор на въпрос премиерът подчерта, че референдум по темата няма да има, а пари да се харчат за това е ненужно.\r\n\tНе е само усещане корупцията, завчера арестуваха кмета на Септември, заяви Борисов, коментирайки защо всичките му министри започнаха напоследък вкупом да говорят само за \"усещане за корупция\" сякаш няма корупция. На директен въпрос колко обаче са осъдените за високи, премиерът отговори: \"Като се срещнете с другата институция, която отговаря за съдебната власт, можете да получите отговор на този въпрос\".\r\n\tБорисов обаче контрира всички останали въпроси като се съсредоточи в месечното възнаграждение на водещия разговора.\r\n\tКато знам, че заплатата ми е по-малка от твоята, и аз съм обиден, обясни Борисов на Антон Хекимян каква е гледната му точка по темата \"ниски доходи\", която беше свързана с корупцията. И оправда високите заплати в КФН (бел. ред. - Карина Караиванова взема над 13 хил. лева месечно) с думите, че те одитирали проекти за милиарди - иначе, ако били малки заплатите, отивали в частния сектор.\r\n\tДнес средната заплата е 1163 лева, обещали сме до края на мандата да стане 1700 лева, припомни лидерът на ГЕРБ. И изброи как отишли милиарди за КТБ, за АЕЦ \"Белене\", за Цанков камък, за контрабанда, които можели да отидат за по-добри доходи.\r\n\tОтношенията ми с президента Румен Радев са добри и винаги съм се отнасял с изключително уважение, подчерта Борисов. \"Но когато някой му напише в речта \"кукловодите на Истанбулската конвенция\"… Аз не мога да съм толкова силен кукловод, ако мен имат предвид, че в 47 държави да се приеме тази конвенция\", допълни премиерът. Той коментира и думите на Румен Радев, че парламентарната република е атрофирала, а НС се е превърнало в нотариат, който изпълнява волята на Борисов.\r\n\t\"Служебното правителство защо изпълняваше неговата воля? Така е в Конституцията, така е казано, написано е, прието е преди десетилетия, че по време на служебно правителство президентът без парламент, без никой е едноличен господар в България. Парламентарната република казва, че партията победител на изборите, ако е в коалиция, има парламентарно мнозинство, което подкрепя политиките на правителството. Как ще управляваш без парламентарно мнозинство? Не може\", изтъкна премиерът.\r\n\t\"Кое е атрофирало? Парламентът действително този път стана по-рязък към всички. На мен не ми е приятно, като неговите съпартийци му от БСП такива обиди отправят от парламентарната трибуна и го принизяват\", отбеляза той.\r\n\tНикога не заобикалям президента, категоричен беше премиерът по повод изказването на държавния глава, че разбрал от медиите, че турският президент Реджеп Тайип Ердоган ще идва на официално посещение у нас. \"Винаги, когато пътува, колкото и каквито министри и членове на делегация пожелае, толкова отиват. В изпълнителната власт имаме своите правила. В случая, когато с Туск, Юнкер, Таяни сме взели това решение, разбира се, че е добре дошъл. Първото посещение на Макрон го бях договорил. Отидохме във Варна заедно, направихме го прекрасно, и той доволен, и аз, и България доволна, и Франция доволна\", подчерта Борисов.\r\n\t\"Там има един човек, който пише, и е \"сивият кардинал\". От години общувам с президента Радев, той е прекрасен човек и се разбирам прекрасно с него\", каза още Борисов.\r\n\tНа уточняващ въпрос той заяви, че става дума за \"един медиен човек, помня го от Би Би Ти, още от телевизията на Пеевски го помня\", а впоследствие заяви, че има предвид Иво Христов.\r\n\tВъпреки че Борисов сам спомена името на Пеевски, което обикновено не прави, той не получи нито един въпрос за отношенията му с него, както и защо ГЕРБ подкрепя с охота предлаганите от депутата на ДПС закони.\r\n\tЗа сметка на това премиерът подчерта, че няма тема, по която с президента Радев да не са се разбрали.\r\n\t\"За НСО завчера – освобождава, назначава. Казах: \"Само ми изпрати документа, веднага ще го съгласувам\". Днес външният министър Захариева каза: Президентът предлага посланик за Москва. Казвам: \"Щом предлага, съгласуваш веднага, трябва да уважаваме мнението на президента, когато предлага, разбира се, и те би трябвало да уважават, когато парламентът или премиерът го правят\", коментира Борисов.\r\n\tТой се спря на и върху Западните Балкани, които са акцент на председателството ни.  \"Това, което съм разбрал от малкия си опит е, че ако на Балканите почнеш да даваш акъл, ще подразниш\". Такава гледна точка изказа Борисов в отговор на въпрос защо Гърция има претенция за името на Македония, а България не. \r\n\tБорисов разказа и че след поредната международна среща за бъдещето на Македония се обадил на Зоран Заев и му предложил да подпишем Договора за добросъседство, за да бъде катализиран процесът.\r\n\tМинистър-председателят не пропусна и да отчете като свой успех срещата Ердоган - ЕС, която предстои във Варна, с думите: \"Не всеки успява\".\r\n\t\"Първо, за да се състои тази среща, трябва да има любезни домакини, и то такива, че да ти дойдат на гости и едните, и другите. Всички искат да направят подобна среща, но не става. Трябва да си го работил години наред. Трябва и тогава, когато се носят пасиви, пак да си подал ръка\", каза Борисов.\r\n\t\"Сега, когато имаш нулев натиск на границата месеци, година наред, и българите спят спокойно и забравиха много бързо и Харманли, и \"Овча купел\", нормално е сега да поискаме да се нормализират отношенията, защото в противен случай на Балканите, особено в България, с българските мюсюлмани, с изселниците, които 87-88 г. заминаха, това са живи хора. Те могат да бъдат мост на дружбата, могат да бъдат и генератори на най-тежки събития. Приятелството и добросъседството е жизненоважно\", посочи премиерът.\r\n\tВ самия край на интервюто след забележка от страна на водещия, че \"ще прекъснат интервюто\" поради навлизане в останалото време на програмата, Борисов отсече: \"няма кой да ни прекъсне\".\r\n\tСлед това той се обърна към БСП с думите, че \"Това за народния съд не е хубаво за такива с избити роднини като мен\", визирайки декларацията на левицата, че Народният съд е бил необходим. \"Не е хубаво да говорим за хилядите българи убити. Не е хубаво и партизаните, убивани от фашистите, и това не е хубаво. Не можеш да кажеш, че Народният съд е бил нещо правилно, айде и сега да направим Народен съд.\"", "date": "2018.02.14", "title": "Борисов посочи Цеко Минев за собственик на \"Юлен\""}
{"url": "http://www.mediapool.bg/zatrupan-ot-lavina-snoubordist-be-spasen-v-pirin-news275554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСноубордист оцеля, след като беше затрупан от лавина в Пирин в сряда. Мъжът е откаран в болница с наранявания, но няма опасност за живота му, предаде БНР.\r\n\tГрупа сноубордисти са карали преди обяд извън ски зоната, когато в местността \"Ечмище\" пада лавина и затрупва 37-годишния мъж, който е от Казанлък и работи в Банско като ски учител. Сигналът за инцидента е подаден незабавно и е организирана спасителна акция.\r\n\tПри откриването му мъжът е бил в безсъзнание и наранявания по главата. След реанимиране на място, той е транспортиран към болнично заведение.\r\n\tМалко след инцидента в същата местност пада втора, по-голяма лавина, но за щастие, няма пострадали.\r\n\tНачалникът на Планинската спасителна служба в Банско Румен Баряков предупреди, че през целия ден се очаква да падат лавини, тъй като вчера е имало обилен снеговалеж, а днес времето е топло. Обявена е най-висока степен на лавинна опасност.\n\n\r\n\tСпасителите призовават скиорите и сноубордистите да не карат извън очертанията на ски зоната, тъй като това поставя под реален риск живота на скиорите и на планинските спасители при провеждането на акция в опасните зони.", "date": "2018.02.14", "title": "Затрупан от лавина сноубордист бе спасен в Пирин"}
{"url": "http://www.mediapool.bg/ubiti-rusnatsi-v-siriya-i-moskva-i-vashington-vdigat-ramene-news275552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова е сценарий, от който мнозина се опасяваха в мътилката на сирийската война на много фронтове: конфронтация, при която американски военни сили в отговор на провокация убиват руски военнослужещи или наемници на \"пренаселено\" бойно поле. Руски новинарски съобщения от вторник описват именно такъв случай - за неизвестен брой руски военни, убити при яростна американска контраатака миналата седмица. Но министърът на отбраната Джим Матис и други американски официални лица казаха, че нямат такава информация за жертви, а и Кремъл не потвърди за някакви загинали руснаци. Американските служители казаха също така, че руското правителство не е изпращало протест относно убити негови граждани, пише Асошиейтед прес в пространен репортаж по темата.\r\n\tТова, което не се оспорва, е бързо променящата се, често конфликтна природа на едно бойно поле, на което една с друга се сблъскват сили на много страни, което поражда риска от колизии, свързани с насилие. Случайни или преднамерени, такива сблъсъци могат да поставят Вашингтон и Москва в ситуация, която те старателно са избягвали дори и в най-мрачните дни на техните взаимоотношения: техни сили да се окажат в пряк военен сблъсък една срещу друга.\r\n\tРуските сили подкрепят войната на сирийското правителство срещу опозиционните групировки, някои от които са подкрепяни от САЩ. Части от двете воюващи страни пък се бият срещу остатъците от групировката \"Ислямска държава\" в Сирия. Американски и руски военни представители поддържат всекидневен контакт, за да избегнат недоразумения на бойното поле.\r\n\tНе подлежи на съмнение, че на 7 февруари е имало масирана американска атака в отговор, по думите на Пентагона, на мощната канонада от артилерийски и танков огън, открита от неколкостотин проправителствени бойци в провинция Дейр аз Зур в район с петролни кладенци в Източна Сирия, където са се съсредоточили последните джихадисти от ИД.\r\n\tГенерал Джефри Хариджан, командир на американските ВВС в Близкия изток, каза пред репортери, че е била използвана значителна американска въздушна мощ.\n\n\r\n\tПо думите му в продължение на над 3 часа американски атакуващи самолети F-15E и АС-130, стратегически бомбардировачи В-52, атакуващи хеликоптери \"Апачи\" и дронове \"Рийпър\" обстрелвали атакуващите (сирийски) сухопътни сили, които напредвали, прикривани от артилерийски, ракетен и танков огън. (Американската) въздушна мощ спряла офанзивата на нападателите и унищожила неуточнен брой оръдия и танкове. Той обаче не посочи оценки за загубите, нито даде пълна картина за нападателите.\r\n\t\"Щом вражеските сили се обърнаха обратно на запад и отстъпиха, ние прекратихме огъня\", каза американският генерал от щаба си в Катар във видеоконференция за репортери, намиращи се в Пентагона.\r\n\tВ отделен случай американците улучват танк Т-72, руско производство, в събота, след като \"той се прицели в нас\" в същия район на провинция Дейр аз Зур, каза Хариджан, като добави, че не знае кой е управлявал танка.\r\n\tСпоред руски медии е имало частни руски наемници сред сирийските проправителствени сили, предприели настъплението към петролните полета в провинция Дейр аз Зур и срещу които била насочена американската контраатака. Съобщенията цитират активисти, според които най-малко четирима руснаци били убити в Сирия на 7 февруари.\r\n\tСпоред руското министерство на отбраната този инцидент показва, че американците се опитват да сложат ръка на сирийски икономически активи под маската на борба срещу \"Ислямска държава\".\r\n\tБез да споменава за американската атака, руският външен министър Сергей Лавров каза, че \"американците предприемат опасни едностранни действия\". \"Тези действия все повече изглеждат като част от усилия за създаване на квази-държава върху обширна част от сирийската територия - от източния бряг на река Ефрат чак до границата с Ирак\", каза той.\r\n\tРуската държавна агенция ТАСС цитира Наталия Крилова - общински адвокат в град Азбестос в Урал, според която местните жители Игор Косотуров и Станислав Матвеев били убити в Сирия на 7 февруари. Агенция Интерфакс цитира казашка група в западния руски анклав Калининград, според която нейният член Владимир Логинов бил убит в сражение в провинция Дейр аз Зур. Интерфакс цитира и Александър Аверин - лидер на екстремистката левичарска групировка \"Другата Русия\", според когото един от нейните активисти - Кирил Ананиев, бил убит при американски удар край Хушам, където според САЩ била предприета описаната по-горе контраатака.\r\n\tРуските медии цитират и непотвърдени информации, че общият брой на жертвите може да е около 200, като по-голямата част от тях вероятно са руснаци. Тези твърдения не могат да бъдат проверени.\r\n\tПо време на слушания в сенатската комисия по разузнаването във Вашингтон относно руските жертви, директорът на ЦРУ Майк Помпейо каза в отговор на въпрос: \"От гледна точка на разузнаването, ние сме видели в много случаи чуждестранни сили да използват наемници в битки, в които могат да бъдат замесени и Съединените щати\". Той препрати за подробности по инцидента към Пентагона.\r\n\tШефът на Пентагона Матис, който говори пред репортери на път за Европа, категорично заяви, че не знае за руски наемници, убити в сражението. Според него контраатаката била предприета внезапно, защото това давало на САЩ очевидни преимущества, включително и използването на смазваща въздушна мощ.\r\n\t\"Не са ми съобщавали нищо за руснаци, които да са сред жертвите. Не мога да ви кажа нищо по този въпрос. Не сме получили такава информация\" в главните американски военни щабове, включително и в Пентагона\", каза Матис.\r\n\tДмитрий Песков - говорителят на президента Владимир Путин, също отказа да коментира тези съобщения, като каза, че те трябва да бъдат проверени и препрати към министерството на отбраната. Той отбеляза също, че Путин не е засегнал нищо, свързано със Сирия, в телефонния разговор, който е имал с президента Доналд Тръмп в понеделник.", "date": "2018.02.14", "title": "Убити руснаци в Сирия? И Москва, и Вашингтон вдигат рамене"}
{"url": "http://www.mediapool.bg/bil-geits-poddarzha-pravitelstvoto-v-spora-za-zashtitata-na-iphone-news275553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОснователят на \"Майкрософт\" (Microsoft) Бил Гейтс вярва, че компаниите трябва да съдействат на правителството в случаите, които налагат това. Индиректно, той призова \"Епъл\" (Apple) да даде достъп на службите до криптираните телефони iPhone, предаде Бизнесинсайдър в сряда.\r\n\tПовод за коментара на Гейтс е воденият от 2015 г. спор около искането на правителствените служби в САЩ за  в телефоните на разследвани лица.\r\n\t\"Компаниите трябва внимателно да преценят дали тяхното мнение е по-важно от това на правителството и от неговата възможност безпроблемно да действа в ключови области\", коментира основателят на \"Майкрософт\". Според него разработчиците проявяват голям ентусиазъм при внедряването на анонимните финансови транзакции и защитават правото на поверителна комуникация дори на масовите убийци, като отричат възможността правителството да оказва легитимен контрол.\r\n\tСпоред Гейтс, в случая с отказа на \"Епъл\" да декриптира устройства на свои клиенти не става въпрос на възможност, а за желание.\r\n\tВъпреки че бившият шеф на \"Майкрософт\" е известен като визионер оптимист, той коментира опасенията си от новите заплахи, с които обществото може да се сблъска. Например малки групи от хора, облагодетелствани от технологиите, които биха могли да причинят големи щети. Такива групировки могат да използват ядрено, биологично и кибер оръжие, което да засегне милиони и дори милиарди хора, смята той.\n\n\r\n\t»", "date": "2018.02.14", "title": "Бил Гейтс поддържа правителството в спора за защитата на iPhone"}
{"url": "http://www.mediapool.bg/makron-frantsiya-shte-udari-siriya-ako-se-potvardi-upotrebata-na-himichesko-orazhie-news275550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция ще нанесе удар в Сирия, ако се потвърди, че сирийското правителство е използвало забранени химически оръжия, заяви френският президент Еманюел Макрон. \r\n\t \r\n\t\"Ние ще ударим местата, откъдето тези атаки са извършени или организирани. За сега нашите служби не са установили доказателства, че химически оръжия са били използвани срещу цивилното население. Веднага, ако се появят доказателства, аз ще направя, каквото казах“, каза Макрон пред журналисти. \r\n\t \r\n\tПо думите му \"приоритетът е борбата с терористите, с джихадистите\".\n\n\r\n\t \r\n\tМиналия петък в телефонен разговор с руския президент Владимир Путин, Макрон изрази безпокойство от индикациите, че бомби с хлор са били използвани неотдавна срещу цивилните в Сирия, припомня Ройтерс.\r\n\t \r\n\tМакрон каза, че що се касае до сирийския режим \"ще съумеем да установим нещата преди края на конфликта. Може би ще знаем повече след края на конфликта, но това ще е от компетентността на международното право\".\r\n\t \r\n\tМакрон се обяви и за международна конференция за Сирия, която да се проведе ако е възможно в региона. \r\n\t \r\n\t\"Не съм вманиачен по идеята за среща за Сирия, която да е в Париж\", допълни той.\r\n\t \r\n\t\r\n\t\tВ отговор само няколко часа по-късно сирийският зам.-външен министър Файсал Мeкдад за пореден път отрече Дамаск да притежава химически оръжия и заяви, че употребата им е \"неморална и недопустима независимо от обстоятелствата\". \r\n\t\r\n\t\t \r\n\t\r\n\t\t\r\n\t\r\n\t\t \r\n\r\n\tПрезидентът Емануел Макрон се обяви за военна служба, която да бъде задължителна и да продължи около три месеца, но може и да е по-дълга, до шест месеца, предаде Франс прес.\r\n\t \r\n\t\"Искам една задължителна служба, до която да имат достъп и жените и мъжете\", каза Макрон и допълни, че \"формата на тази служба може да бъде и гражданска\".\r\n\t \r\n\tМакрон каза, че не иска да се пилее прекалено много време по преговорите за Брекзит, предаде Ройтерс.\r\n\t \r\n\tТой допълни, че е в интерес на ЕС, че Мишел Барние е единственият преговарящ по въпроса за Брекзит.\r\n\t \r\n\t\r\n\t \r\n\tФренският президент разкритикува политиката на ЕС като непоследователна. Той визира решението на депутатите от Европейския парламент да отхвърлят предложение за транснационални листи с кандидати за депутати. \r\n\t \r\n\tМакрон призова картата на европейските политически партии да бъде преначертана, предаде Ройтерс.\r\n\t \r\n\t\"В тези партии има непоследователност, която ни блокира. Мисля, че Европа би била по-добре в демократичен план с преначертаването на политическата карта\", каза той и допълни, че ще излезе с нова инициатива за прогресивно обединяване на реформистите на изборите за ЕС догодина.\r\n\t \r\n\tМакрон заяви, че няма значение от каква националност ще е следващият управител на Европейската централна банка, стига той или тя да са толкова компетентни, колкото е нейният настоящ шеф Марио Драги, предаде Ройтерс.\r\n\t \r\n\tТой заяви, че би искал следващият председател на Европейската комисия да е амбициозен и допълни, е не е негов приоритет начело на изпълнителния орган на ЕС да застане французин.", "date": "2018.02.14", "title": "Макрон: Франция ще удари Сирия, ако се потвърди употребата на химическо оръжие"}
{"url": "http://www.mediapool.bg/shefkata-na-finansoviya-nadzor-obyavi-zaplatata-si-13-146-lv-na-mesets-news275542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Комисията за финансов надзор (КФН) Карина Караиванова спази  и обяви публично възнаграждението си –  на месец. Заместник-председателите на надзора взимат по , а единственият член на комисията получава \r\n\tТова става ясно от изявление на пресцентъра на институцията.\r\n\tНа пресконференция през ноември 2017 г. в отговор на въпрос на Mediapool Караиванова пое ангажимента да обяви публично възнагражденията на петимата членове на регулатора, които от тази година се формират по нови правила и са завишени. Така комисията се превръща в една от малкото публични институции, които доброволно обявяват възнагражденията си пред обществото.\r\n\t\r\n\tСпоред промени в закона за КФН от края на 2017 г. заплатите на петимата комисари трябва да бъдат  в застраховането, пенсионното дело и инвестиционните компании, но не по-високи от заплатите на ръководството на БНБ. До края на миналата година по закон Карина Караиванова получаваше 90% от възнаграждението на председателя на парламента, което беше към 5000 лв.\r\n\tКъм основната заплата членовете на КФН и занапред ще имат право и на бонуси, които ще се изчисляват по приети от самите тях правила.\n\n\r\n\tПрез 2015 г. след спечелено дело депутати обявиха, че предишният управител на БНБ Иван Искров е получавал на месец към 19 000 лв. през първата половина на 2014 г., от които заплатата е била 13 000 лв. Както е добре известно обаче, високото възнаграждение на шефа на централната банка не предотврати провала с КТБ.\r\n\tОт КФН обявиха още, че според новите правила средното възнаграждение на директорите на дирекции в специализираната администрация ще възлезе на  Актюерите, на които ще се разчита да вдигнат ефективността на застрахователния надзор, ще получават средно по  Средното основно възнаграждение на главните експерти е определено на , на старши експерти – , а на младши експерти – \r\n\tС новите заплати КФН, както и БНБ, става . Възнагражденията в тези ведомства значително надвишават тези в голяма част от изпълнителната власт, включително заплатите на министрите, което за пореден път поставя въпроса за справедливостта на възнагражденията в публичния сектор.\r\n\tОсвен Карина Караиванова, която е бивш зам.-министър на финансите, в институцията работят още , която е зам.-председател, отговарящ за застраховането, бившата депутатка от ГЕРБ  – пенсионен надзор, бившият шеф на Националната агенция за приходите , отговарящ за надзора на инвестиционната дейност, а също и членът на комисията  с ресор \"Защита на потребителите\".\r\n\tКарина Караиванова, която е бивш зам.-министър на финансите, застана начело на надзора в средата на 2016 г. след изпълненото със скандали управление на надзора на Стоян Мавродиев, което бе съпроводено с оставките на трима зам.-председатели и на редица ценни кадри на институцията.\r\n\tСлед като пое поста, Караиванова реши да реформира бюджетирането на институцията, така че тя  и . В края на 2016 г. нейният план се натъкна на пречки в парламента, но тя успя да прокара идеята си в края на миналата година, когато влязоха в сила промените в закона за КФН. 2018 г. е първата година, в която институцията ще се издържа само от такси, като бюджетът й е почти двойно по-висок от миналогодишния – близо 20 млн. лв. спрямо около 11 млн. лв. за 2017 г. Към момента институцията вече е събрала 11.5 млн. лв. от планираните 20 млн. лв., като до края на годината предстоят още две вноски от страна на бизнеса.\r\n\tБлагодарение на по-високия бюджет КФН всеки момент се очаква да започне да обявява обществени поръчки за нови компютри и техника, за изграждане на интегрирана ИТ система за застрахователния, пенсионния и инвестиционния сектор, а също и да попълва свободните си работни места. Стъписващо беше, че институцията, която отговаря за застрахователния и пенсионния надзор, . Тя има недостиг и на ИТ специалисти и анализатори.\r\n\tДо седмици ще е готов анализът на Световната банка по въпроса за цената на задължителната застраховка \"Гражданска отговорност\", обявиха още от КФН в сряда. След извършената проверка на целия финансов сектор у нас от страна на Международния валутен фонд (т. нар. FSAP) през миналата година възникна въпросът дали застрахователните премии по \"Гражданска отговорност\" за МПС са достатъчни и дали не трябва да се завишат от гледна точка на покритите рискове. В резултат бе възложен . Ако комисията реши, ще предприеме надзорни мерки спрямо определени компании, при които анализите сочат недостиг на премиите. В такъв случай те .\r\n\tДо месец март се очаква комисията да получи и проекта на консултанта \"Ърнст енд янг\" на методика за въвеждане на  по застраховката \"Гражданска отговорност\". Преди да изготви съответната наредба, КФН се ангажира да направи обществено обсъждане на методиката, за да бъдат отчетени позициите на всички заинтересовани страни. Идеята на системата, чието въвеждане се бави с години, е изрядните шофьори да плащат по-евтина \"Гражданска отговорност\", а нарушителите на пътя – по-скъпа.\r\n\t\r\n\tПроблемът със застрахователя \"ДаллБогг: Живот и здраве\", който е част от групата на фармацевтичната верига \"Търговска лига\", върви към разрешаване, стана ясно още от информация на КФН. По последни данни, които са към края на 2017 г., компанията вече отговаря на капиталовите изисквания и няма проблем с платежоспособността, така че започналото производство срещу нея се очаква да приключи благоприятно.\r\n\t принудителна административна мярка срещу \"ДаллБогг\", като разпореди в срок от шест месеца компанията да покрие капиталовите изисквания.\r\n\tПоложително развитие има и по  срещу \"ДаллБогг\" от ноември 2017 г., свързан с проблеми с плащания в рамките на системата \"Зелена карта\" по застраховки \"Гражданска отговорност\", сключени в чужбина. Застрахователят \"ДаллБогг\" вече е излязъл от наложения му мониторинг от Съвета на бюрата за автомобилно застраховане в ЕС, докато \"Лев инс\" остава под наблюдение, сочи информацията на надзорните власти.\r\n\t\r\n\tКомисията за финансов надзор ще започне проверки на пенсионните дружества за спазване на  веднага, след като изтече 12-месечният гратисен период, казаха още от регулатора. Това се очаква да стане към края на годината. С промени в Кодекса за социално осигуряване от есента на 2017 г. на пенсионните компании бе даден срок от 12 месеца, за да се освободят от заварените инвестиции в свързани фирми. За новите сделки и в момента е в сила изискването инвестициите да не са в свързани лица.\r\n\tДо края на 2018 г. предстоят промени в Кодекса за застраховането във връзка с въвеждането на нова директива, която е  и изисква предоставянето на голямо количество предварителна информация на клиентите, казаха още от КФН.", "date": "2018.02.14", "title": "Шефката на финансовия надзор обяви заплатата си – 13 146 лв. на месец"}
{"url": "http://www.mediapool.bg/dron-shte-snima-nedostapni-dosega-i-silno-radiatsionni-mesta-v-aets-fukushima-news275551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДрон, който се ориентира и без джипиес сигнал в затворени помещения, може да прави снимки и да събира данни от околната среда, ще влезе за пръв път на недостъпни за хората места от авариралата японска АЕЦ \"Фукушима\", съобщи изданието .\r\n\tКомпанията оператор на ядрена централа ТЕПКО (Tokyo Electric Power Company Holdings) смята да използва възможно най-скоро до края на февруари безпилотния самолет Riser за детайлно разглеждане на сградата с реактора на Трети енергоблок на АЕЦ \"Фукушима\".\r\n\tРазработеният от британска компания дрон с големина 93 на 83 см и тежест около 4 кг. трябва да проучи места, на които има разпръснати отломки при взрива след земетресението на 14 март 2011 г. Там човешки крак не е стъпвал заради предполагаемата висока радиация. Сега дронът трябва с помощта на своите сензори и камери да събере реална информация за нивото на радиация.\r\n\tТой също така може да прави 3D-картографиране в реално време и затова специално внимание ще бъде отделено на проучването на мястото, където е разположен басейнът за охлаждане на отработеното ядрено гориво и състоянието на средата там не е ясно\r\n\t\n\n\r\n\tБезпилотният самолет има лазери, които му позволяват да избягва сблъсък с предмети и да се \"ориентира\" в затворени помещения, без да използва джипиес сигнал.\r\n\tОпределянето на местоположението на възможни препятствия и нивото на радиация са необходими за извеждане на енергоблока от експлоатация, посочва изданието.\r\n\tТози модел дрон вече е участвал в провеждане на дейности по извеждане от експлоатация на ядрен обект в Селафийлд, Великобритания.", "date": "2018.02.14", "title": "Дрон ще снима недостъпни досега и силно радиационни места в АЕЦ \"Фукушима\""}
{"url": "http://www.mediapool.bg/smogat-ubiets-prodalzhava-da-se-stele-nad-polsha-news275555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 40 000 поляци умират годишно в резултат на смога, признава местно министерство. Властите обаче бавят предприемането на радикални мерки и се стремят да не тревожат общественото мнение, пише в кореспонденция от полската столица агенция Франс прес.\r\n\t \r\n\tВ някои зимни дни във Варшава сиво було скрива небостъргачите, а въздухът, който хората дишат, напомня за огън на открито, в който са хвърлили найлонова торбичка.\r\n\t \r\n\tСмогът е тук и Полша, горда с икономическите си успехи, признава това с притеснение. Според цифрите, огласени през 2016 г. от Световната здравна организация (СЗО), 33 от 50-те най-замърсени града в Европа се намират на нейна територия.\r\n\t\r\n\tМария, майка на три малки деца, щрака нервно по своя телефон, докато пие сутрешното си кафе. \"Пак започва. Варшава е втора в \"ЕърВижуъл\", точно след Катманду и преди Калкута и Делхи\", констатира язвително тя, пред АФП.\r\n\t \r\n\tНай-сериозно е положението на юг. А точно тук, в Катовице - център на каменовъгления басейн Шльонск - Полша ще организира следващата световна конференция за климата COP24 през декември.\r\n\t \n\n\r\n\tПоляците обаче повече не искат да чакат търпеливо мащабни действия от страна на институциите.\r\n\t \r\n\t\"В нашето градче Пшчина, вторият най-замърсен град в Полша, трябва да се направи нещо\", казва Ян Франек, 16-годишен гимназист, част от група ученици, решили спонтанно да тръгнат на война срещу смога.\r\n\t \r\n\t\"Много от нашите възрастни жители не вярват, че има смог. Според тях той не се вижда, следователно не съществува\", отбелязва със съжаление момчето.\r\n\t \r\n\tМиналата седмица той дошъл във Варшава с няколко свои другари от групата им \"Не угоявай смога\" (думата \"smog\" прилича на полската дума за дракон - \"smok\").\r\n\t \r\n\tТе са тук за предаване в министерството на енергетиката на подписана от 36 000 души петиция, подета от \"Грийнпийс Полша\" и местни депутати.\r\n\t \r\n\tВ нея се настоява за налагане на строги норми за качеството на въглищата. Използвани от милиони поляци за отопление, често - нискокачествени, въглищата са основният източник на замърсяване на въздуха, изпреварвайки автомобилното движение и промишлеността.\r\n\tТакива норми трябвало да бъдат въведени през март 2017 г., но до днес това не е станало.\r\n\t \r\n\tВсъщност единствената мярка, приета наскоро от държавата, налага използването на по-висококачествени котли. Само че, както обяснява Марек Йозефяк, координатор на кампанията \"Климат и енергия\" в \"Грийнпийс\", \"използването на модерни котли не е достатъчно, ако в тях продължават да се горят нискокачествени въглища\", които са силно замърсяващи. Или, както все още често се случва, всевъзможни отпадъци - източник на вреден дим.\r\n\t \r\n\tСрещу смога се организира съпротива, пише по-нататък АФП.\r\n\t \r\n\tДвижението \"Полски аларм смогови\" (Polski Alarm Smogovi - PAS, Тревога за смог в Полша), обяснява в листовка, че в действителност официалните норми за замърсяване, прикриват сериозността на ситуацията.\r\n\t \r\n\t\"Ако в Полша се прилагаше прагът за замърсяване, приет във Франция, много градове ще са в състояние на тревога в продължение на десетки дни, а някои - по два месеца годишно\", отбелязва Пьотр Сиергей от PAS.\r\n\t \r\n\tНа практика в Полша замърсяването с фини прахови частици PM10 се смята за опасно от 300 микрограма на куб. метър нагоре, докато във Франция този праг е 80 микрограма.\r\n\t \r\n\tПроявявайки реализъм, правителството, което защитниците на околната среда подозират във вялост заради влиянието на въглищното лоби, не обещава промяна в краткосрочен план.\r\n\tМинистърът на предприемачеството и технологиите Ядвига Емилевич цитира с тревога статистиката, според която 40 000 поляци умират ежегодно вследствие на замърсяването. Според Европейската агенция за околната среда броят е по-голям - 50 000 души, при население от 38 милиона.\r\n\t \r\n\t\"До пет години ще се почувства подобрение\", казва тя, благодарение на влизането в сила на норми за качеството на твърдите горива и на помощта за най-бедните (\"енергийно изключените\") под формата на изолация на жилищата им, смяна на старите замърсяващи печки или екологично чисто отопление на по-ниски тарифи.\r\n\t \r\n\tКолкото до Мария, тя смята, че пет години са много. \"През това време децата ми ще са погълнали купища фини прахови частици, отложени в белите им дробове или дори в кръвта им\", казва тя.", "date": "2018.02.14", "title": "Смогът убиец продължава да се стеле над Полша"}
{"url": "http://www.mediapool.bg/po-plan-gerb-iska-plamen-georgiev-nachelo-na-antikoruptsiya-news275549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНагласената схема с кадровото обезпечаване на новия антикорупционен орган е в ход. Без изненада, ГЕРБ предложи настоящия ръководител на Комисията за отнемане на незаконно придобитото имущество (КОНПИ) Пламен Георгиев  \"Антикорупция\". Номинацията, която от месеци се смяташе за предопределена, е подкрепена и от съуправляващата коалиция \"Обединени патриоти\". Предложението на социалистите е за друга личност от вече закритата комисия за установяване на конфликт на интереси (КПУКИ). Това е доскорошният й член  Николай Николов.\r\n\tКакто обикновено, кандидатурите бяха издигнати в последния момент - ден преди да изтече срокът за номинации.\r\n\t\r\n\tГЕРБ и \"Обединени патриоти\" мотивират предложението си за Георгиев с неговия \"професионален опит и авторитет\", \"доказано желание да се бори срещу организираната престъпност, проявите на корупционно поведение, защитата на правата на гражданите\".\r\n\tСпоред вносителите той е \"добре подготвен юрист, който познава задълбочено нормативната уредба на правото на Европейския съюз и с работата си е доказал, че е развил способности за умения за тяхното коректно прилагане\".\r\n\tОсвен това той повишил престижа на комисията за конфисакция.\n\n\r\n\tПламен Георгиев беше първо следовател, след това прокурор, а през 2011 г. стана зам.-министър на правосъдието в първото правителство на Бойко Борисов. Две години по-късно Борисов го назначи за председател на КОНПИ. Възходът в кариерата му, неизменно толерирана от ГЕРБ, настъпва, след като Пламен Георгиев прекрати досъдебното производство по един от най-шумните корупционни скандали през последните години, известен като \"Ало, Ваньо\". Аферата гръмна след изтекли записи от подслушани телефонни разговори, от които ставаше ясно, че премиерът Борисов е нареждал на тогавашния шеф на Агенция \"Митници\" Ваньо Танов да оттегли проверката в пивоварната в Мездра на вече покойния варненски бизнесмен Михаил Михов – Мишо Бирата. От записите се чуваше, че Борисов е \"поел ангажимент да не го закача\".\r\n\tПрез март 2013 г. в интервю за Mediapool Пламен Георгиев (вече шеф на КОНПИ) каза, че прокуратурата е била възпрепятствана да извърши проверка навреме заради филтриране на информацията от подслушването на телефона на Ваньо Танов. Георгиев твърди, че прокуратурата не е била уведомена навреме за записите по \"Ало, Ваньо\", а е разбрала едва след като записите са изтекли в медиите над година по-късно.\r\n\tПоследният най-голям \"удар\" на КОНПИ под ръководството на Пламен Георгиев беше в края на 2017 г. срещу издателя на \"Икономедия\" Иво Прокопиев. Комисията реши да му запорира активи на стойност 150 млн. лева, но мотивите, с които става това, граничат с правния произвол.Комисията за конфискация аргументира действията си с \"незаконната приватизация\" на \"Каолин\", въпреки че нито една институция не е установила незаконна приватизация. Освен това приватизацията бе извършена преди 16 години – много отвъд 10-годишния давностен срок на Закона за конфискацията. След това КОНПИ търси удобен съд, който да уважи запорите и най-накрая успя да пробие в Бургас.\r\n\tОт \"Икономедия\" заявиха, че КОНПИ се е активизирала срещу Иво Прокопиев след среща на Пламен Георгиев с главния прокурор Сотир Цацаров и че причина за това е критичната позиция на \"Капитал\" и \"Дневник\" спрямо Цацаров, както и разследвания, свързани с депутата от ДПС Делян Пеевски. Тоест, макар медиите, издавани от Прокопиев, да не са засегнати пряко от запора, причина за налагането му е именно независимата им редакционна политика. Самият Георгиев отрече това и обвини медийния издател в безпрецедентен натиск върху работата на КОНПИ.\r\n\t\r\n\tБСП, която смята антикорупционния закон на ГЕРБ за неефективен и че създадената с него комисия няма да свърши работа, също не изненада особено с номинацията си за нейн председател. Николай Николов бе доскорошен член на КПУКИ, излъчен там от квотата на президента. В първия мандат на комисията за отнемане на незаконно имущество (2005 - 2010 година) е бил нейн член.\r\n\tБСП представиха претендента си на брифинг в парламента.\r\n\t\"Името му никога не е било забърквано в никакви скандали въпреки специфичната материя и дейност на тези органи, в които той е заемал най-високите ръководни позиции\", заяви Жельо Бойчев от БСП.\r\n\tНиколай Николов увери, че ако бъде избран, ще се стреми да не допуска политически зависимости и ще постави акцент върху превенция на корупцията: \"Смятам, че това трябва да бъде регулатор, който преди всичко е независим в своите действия, който има висока степен на интегритет, който работи преди всичко като професионален и обективен орган, далеч от всякаква политическа среда и намеса.\"\r\n\tТой каза, че не се поддава на влияние. По думите му антикорупционният орган трябва да работи според четири принципа - превенция на корупцията, професионален и независим орган, пропорционална намеса в личния живот и равенство на всички граждани пред закона.\r\n\tЖельо Бойчев изрази надежда ГЕРБ да подкрепи кандидата им, защото това било шанс за справяне с корупцията.\r\n\t\"За всички тези години от работата на Николай Николов, няма никакви съмнения в професионалните му качества. Името му никога не се е забърквало в скандали предвид специфичната материя с която борави\", заяви още Бойчев.\r\n\tСлед приемането на антикорупционния закон, който обединява в един орган няколко съществуващи структури, но гръбнакът му е КОНПИ, шефът на комисията Пламен Георгиев оглави временно органа. Той ще остане на този пост до 23 февруари, след което парламентът трябва да избере шеф на \"Антикорупция\", който пък сам да подбере членове на ръководния си екип и да ги представи на парламента за утвърждаване. Нищо чудно издигнатият от БСП Николай Николов да се окаже сред избраниците на Пламен Георгиев, чийто избор за шеф на новата комисия едва ли стои под въпрос.", "date": "2018.02.14", "title": "По план: ГЕРБ иска Пламен Георгиев начело на \"Антикорупция\""}
{"url": "http://www.mediapool.bg/razbitata-v-kazanlak-narkobanda-iskala-da-se-realizira-v-avstriya-news275556.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРазбитата преди ден в Казанлък наркобанда е произвеждала, трафикирала и продавала наркотици в Австрия, като идеята на лидера ѝ е била постепенно да изнесе цялата дейност там, съобщиха в сряда от спецпрокуратурата. Преди ден ГДБОП и жандармерията блокираха входовете и изходите на града за няколко часа, докато провеждаха мащабна операция. Успоредно с нея виенската полиция също е атакувала адреси на заподозрени.\r\n\tРавносметката е осем задържани в България и двама – в Австрия, сред които и предполагемият лидер. На заподозрените вече са повдигнати обвинения за участие в организирана престъпна група за производство, трафик и разпространение на дрога.\r\n\tБългарите, арестувани във Виена, са били заловени \"в момент на доставяне и получаване на пратка. В Австрия са задържани поне още три лица, съпричастни с дейността на групата, но които не са свързани с разследването в България\", уточняват от спецпрокуратурата.\r\n\tСпоред събраните до момента доказателства бандата се занимавала основно с разпространение на марихуана, амфетамин и метаамфетамин. Четирима от членовете на групата са се занимавали с отглеждането на растения в четири сгради в с. Енина и близка вилна зона.\r\n\t\"Растенията засаждали в саксии, използвали торове и препарати за ускоряване на растежа им и за подсилване на цъфтежа. Производството било организирано в неголеми количества на повече места, за да се намалят щетите, в случай че полицията открие някоя от \"оранжериите\". Стръкове били изсушавани по домовете на участниците, а готовата марихуана била затваряна в буркани (а впоследствие и пренасяна така), за да не се усеща по специфичната й миризма\", обясняват от спецпрокуратурата.\n\n\r\n\tЛидерът на бандата живеел във Виена, където разпространявал продукцията сред българската диаспора. Идвал си в България с бус с австрийска регистрация само, за да трафикира небходимото му количество наркотици. Предстои спецсъдът да разгледа мерките за неотклонение на осмината задържани у нас.\r\n\t\"При вчерашната реализация бяха задържани доста лица, в чиито домове, землища и парцели бяха намерени закопани буркани с марихуана, т.нар. консервирана дрога, доста други неща, включително и огнестрелни оръжия. Колегите в Австрия пък направиха реализация по лицата, които живеят на тяхна територия. Информацията за реализацията и в Австрия, и в България, е наша – тя е придобита в България, подадена е на партньорските служби там и е развита до такава степен, че да пристъпим към вчерашния ден\", коментира пред медиите шефът на ГДБОП Ивайло Спиридонов.\r\n\tТой добави още, че по време на разследването са използвани специални разузнавателни средства, чрез които станало ясно, че \"лидерът на групата имаше идея – всичките тези лица, които се намират на българска територия, рано или късно, да отидат в Австрия и цялата дейност на групата да се премести там\".\r\n\t\"Направил е завършен цикъл – производство, трафикиране, разпространение. Мечтата на всеки производител – да свърже производството с търговията. И то в платежоспособна държава, която има пари да си купува\", обобщи в характерния си ироничен стил шефът на спецпрокуратурата Иван Гешев.", "date": "2018.02.14", "title": "Разбитата в Казанлък наркобанда искала да се реализира в Австрия"}
{"url": "http://www.mediapool.bg/platenoto-parkirane---myarka-sreshtu-prishaltsite-v-sofiya-news275557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазширението на зоните за платено паркиране в София се оказа основна мярка на общината за преодоляване на последиците от безразборното презастрояване на града в последните години, както и срещу хората от други населени места, които идват с колите си в столицата. Целта е кварталите, близо до центъра на града, да бъдат изчистени от автомобилите, за да има къде да паркират живеещите там и да се подобри инфраструктурата.\r\n\tОптимистичната картина беше обрисувана при разглеждането на предложенията за разширяване на зелената зона за паркиране в още четири района на града и с още около 5500 места. Те бяха гласувани от комисията по транспорт към Столичния общински съвет в сряда.\r\n\tМотивите на районните кметове на \"Красно село\", \"Лозенец\", \"Оборище\" и \"Възраждане\" за въвеждането на платено паркиране се оказаха едни и същи - в момента улиците са препълнени от коли, спира се по тротоарите и в зелените площи, а хората обикалят по 20-30 минути, за да спрат до домовете си. Положението беше описано като нетърпимо, а нуждата от ред в паркирането - като крещяща.\r\n\tСпоред районните кметове, хората сами поискали да плащат, но да има къде да спират колите си. За зелената зона през седмицата в часовете от 8.30 до 19.30 се плаща по 1 лев на час, а максималният престой е 4 часа. Хората с адрес в зоната могат да си купят годишен стикер. Цената му е 100 лева за 12 месеца или по 10 лева на месец. Ако обаче семейството има две или три коли, цената расте. За втори автомобил се плащат 200 лева, а за трети - 300 лева.\r\n\tРазбра се също, че настъпването на зелената зона ще продължава. Вече са насрочени обществени обсъждания за разширяването ѝ в район \"Средец\" - около бул. \"Витоша\" в района на Южния парк. Имало запитвания от граждани, живеещи около Румънското посолство. Също така е ясно, че разширението на платеното паркиране изтласква колите в съседните улици, които остават безплатни. Решение срещу този проблем засега няма. Ще се чака да се стигне до ситуация, в която зоната вече е толкова широка, че няма смисъл от паркиране на границите ѝ.\n\n\r\n\tАлтернативите за пришълците са или да плащат за паркиране, или да търсят безплатни места по съседните улици, или да ползват обществен транспорт, който все още не е достатъчно добра алтернатива на личния автомобил.\r\n\t\r\n\tНастъплението на платеното паркиране в районите \"Оборище\", \"Възраждане\", \"Красно село\" и \"Лозенец\" ще се случи най-рано през юни.\r\n\tВ презастроения район \"Лозенец\" трябва да бъдат направени около 2300 нови места в зелената зона. Те ще са в т. нар. \"Горен Лозенец\", който остана извън последното разширяване на платеното паркиране през октомври миналата година. Тогава зелената зона обхвана долната част на квартала, а колите се изместиха към безплатните улици отвъд бул. \"Джеймс Баучер\". \"След въвеждането на зелената зона в долната част на \"Лозенец\" улиците се изчистиха, за 2-3 минути се намира място за паркиране, няма го вече безразборният трафик от коли, които се въртят по улиците, за да паркират, което подобри и качеството на въздуха\", обясни кметът на \"Лозенец\" Любомир Дреков. По данни на Центъра за градска мобилност 30 - 40% от местата за платено паркиране в тази част на София остават свободни.\r\n\tДреков добави, че се инвестирало в инфраструктура, тротоарите се изчистили от коли и вече не било проблем за родителите с колички да минават по тях, а жителите на района го спирали по улицата, за да го поздравят. Всъщност причината е, че със зелената зона идват и антипаркинг колчетата по тротоарите. Общината няма практика да ги поставя извън зелената и синята зона.\r\n\tДреков описа доста по-апокалиптична картина на горната част на \"Лозенец\" - свади и дори случаи на физическа саморазправа заради безобразното паркиране, тротоари и зелени площи, заети от коли, разбита инфраструктура. \"Реновирахме 11 вътрешно квартални улици и тротоарите им. Плаче ми се, като видя паркираните по тях автомобили\", каза той. Дреков изтъкна като проблем и бизнес зоната около болница \"Токуда\", в която няма достатъчно места за паркиране. \"Само в \"Райфайзенбанк\" работят 800 души, които идват с колите си на работа и спират в \"Лозенец\", добави той.\r\n\t\r\n\tИ ако проблемът на \"Лозенец\" са хората, които работят в или близо до този квартал, за липсата на ред по улиците в \"Оборище\" виновни се оказаха колите на хора, които идват всеки ден в София от други населени места, както и \"спящите автомобили\", които заемали паркоместа.\r\n\tПредложението на районния кмет Васил Цолов е платеното паркиране да обхване карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\". Очаква се местата за спиране там да са около 1100. Кметът обясни, че районът се явява паркинг за хората, които влизат в София по бул. \"Ботевградско шосе\". \"Масово паркират коли с регистрации извън София. Улиците са заети от т. нар. \"спящи автомобили\" - лекотоварни коли, които стоят трайно там, в тях са се заселили клошари, превърнали са се в боклукчийски кофи\", обясни Цолов. Той добави, че сериозен проблем да спрат до домовете си срещали и хората, живеещи около мол \"Сердика\" заради работещите и посетителите на търговския център.\r\n\tИ Цолов обясни, че опитът от въвеждането на зелена зона в останалата част от района показва, че положението се подобрява скоро след това.\r\n\tПодобни аргументи изтъкна и кметът на район \"Възраждане\" Савина Савова. Предвижда се зелената зона там да обхване улиците между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\". Новите места за платено паркиране ще се около 700. Част от тях ще са около пазарите в района, сред които и \"Димитър Петков\", където не можело да се паркира заради търговците, които заемали местата.\r\n\tЗаради болниците - най-вече Военномедицинска академия, Медицинския университет и МВР болница, се въвежда зелената зона в район \"Красно село\". Тя ще е в карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\", както и зад болницата на МВР. Заради посетителите и работещите в лечебните заведения, живеещите в района нямало къде да паркират. \"Положението е толкова тежко, че се е случвало дори \"паяк\" да не може да влезе, за да вдигне автомобил, паркиран в зелена площ\", обясни зам.-кметът на района Калин Николов.\r\n\t\r\n\t\"Нямаме стратегическо решение. Решаваме проблема от днес за утре. Очаквам и други кметове да поискат в районите им да се въведе зелена зона. Утре ще дойде и кметът на \"Кремиковци\", защото и там сигурно има проблем, и ние не можем да му откажем. Скоро целият град ще стане зона\", смята общинският съветник от ГЕРБ Андрей Иванов, който гласува \"въздържал се\" по предложенията за разширение на платеното паркиране.\r\n\tСпоред него този подход за решаване на проблемите с безразборното паркиране създава привилегировани граждани, които срещу заплащане получават възможност да паркират до дома си, и такива, които нямат тази възможност. Районните кметове пък имат стимул да предлагат разширение на зоната в техните квартали, тъй като така печелят благоволението на хората от района. Той добави, че в същото време хората от \"Люлин\" или \"Младост\" плащат същите данъци като тези в \"Оборище\" или \"Лозенец\", въпреки че средата им на живот е различна.\r\n\tСпоред Иванов проблемът с паркирането трябва да се реши като се прилагат законите и се глобят неправилно спрелите шофьори, както и да се търси цялостно решение за задръстения град.\r\n\t\r\n\t\"Кметът на \"Кремиковци\" няма да дойде да иска зелена зона. Зоните стигат до граница, в която напливът намалява\", контрира Зафир Зарков (ГЕРБ), който подкрепя разширението на платеното паркиране. Според него София е презадръстена от коли и затова усилията на общината били насочени към това градският транспорт да стане по-привлекателен от придвижването с кола. Все пак Зарков добави, че това ще стане, но не уточни кога.\r\n\tСпоред Прошко Прошков от групата на \"Реформаторския блок\" общината е длъжник на гражданите за градския транспорт. \"Все още най-лесно, бързо, достъпно и сравнително евтино е придвижването с автомобил\", смята той. Прошков обаче е на мнение, че зоната за платено паркиране трябва да се разширява и към кварталите, но трябва да има нови правила за цените и работното време - да се плаща, когато има наплив към даден квартал или район. Той дори предложи части от сегашната зелена зона, да минат към по-скъпата синя. Става въпрос за пространства около НДК и ул. \"Гурко\". Същото мнение се чу за улиците около бул. \"Дондуков\" и около Софийския университет.\r\n\tИмаше предложение за платено паркиране и по основните улици в Студентски град, за да се освободят от коли и да се улесни преминаването на градския транспорт.\r\n\t\r\n\tСпоред Прошков обаче са нужни инвестиции в ремонт на тротоарите. \"Така ще мотивираш човек да отиде пеша до метрото, без да стане в кал до уши\", смята той.\r\n\tОт Центъра за градска мобилност обясниха, че тази година смятат да инвестират 2 млн. лева в ремонт и изграждане на нови тротоари. Парите ще бъдат вложени в районите, където има платено паркиране, а средствата ще са от клиентите на зоните.\r\n\tЦентърът за градска мобилност ще трябва да довърши и паркинга при БНР, който беше построен с метростанцията на Националния стадион, както и да направи подземни буферни паркинги на метростанция \"Сливница\" и до Централна гара. Към момента паркинги в кварталите не се предвиждат.", "date": "2018.02.14", "title": "Платеното паркиране - мярка срещу пришълците в София"}
{"url": "http://www.mediapool.bg/london-ne-iska-da-prieme-dvama-svoi-dzhihadisti-zaloveni-v-siriya-news275548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският министър на отбраната Гевин Уилямсън отново заяви, че Обединеното кралство не желае да приеме обратно двама джихадисти от \"Ислямска държава\", заловени в Сирия, които имат британско гражданство, въпреки призивите на САЩ всяка страна да има грижата за своите граждани, станали чуждестранни бойци, съобщи Асошиейтед прес. \r\n\t \r\n\tУилямсън каза в Брюксел днес, че двамата, които са част от британска терористична клетка, станала известна като \"Битълс\", \"са обърнали гръб на британските идеали, на британските ценности\". \r\n\t \r\n\t\"Искам ли те да се върнат в Обединеното кралство? Не, не искам\", подчерта министърът. \n\n\r\n\t \r\n\tАП припомня, че подкрепяното от САЩ сирийско опозиционно обединение Сирийски демократични сили (СДС) държи хиляди заловени джихадисти от ИД, сред които има и стотици чуждестранни бойци. Според американския военен министър Джим Матис, който говори в Брюксел вчера, \"страните на произход трябва да поемат отговорност за тях\". \r\n\t \r\n\tУилямсън каза, че е разговарял с Матис тази сутрин, но не отговори дали двамата са обсъждали възможни решения на проблема.", "date": "2018.02.14", "title": "Лондон не иска да приеме двама свои джихадисти, заловени в Сирия"}
{"url": "http://www.mediapool.bg/geroi-ot-erata-na-polskata-solidarnost-be-arestuvan-vav-vrotslav-news275560.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският опозиционен активист Владислав Фрасинюк, герой от ерата на \"Солидарност\", бе за кратко арестуван днес, след което му бе предявено обвинение за участието му във възпрепятстване на проправителствена демонстрация през април миналата година, предаде Асошиейтед прес.\r\n\t \r\n\tСпоред агенцията полицаите са задържали Фрасинюк рано тази сутрин в дома му във Вроцлав, сложили му белезници и го отвели при прокурор. В акт на гражданско неподчинение противникът на управлението на партията \"Право и справедливост\" не се е явявал на предишни призовки на прокуратурата.\r\n\t \r\n\tВ сряда той отказа да дава показания пред прокуратурата. Пред репортери заяви, че \"човек не разговаря с потисническа власт, човек се бори да я свали\".\r\n\t \r\n\tТова е поредната конфронтация между полското консервативно правителство и 63-годишния Фрасинюк, който е убеден, че настоящите управници подкопават демокрацията, за която той се е борил през 80-те години.", "date": "2018.02.14", "title": "Герой от ерата на полската \"Солидарност\" бе арестуван във Вроцлав"}
{"url": "http://www.mediapool.bg/finansovite-vlasti-na-es-se-obyaviha-sreshtu-kriptovalutite-news275558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКриптовалутите са високорискови, нерегулирани продукти и са неподходящи инвестиционни, спестовни или пенсионни продукти.\r\n\tТова гласи общоевропейско предупреждение към потребителите, разпространено от европейските надзорни органи, отговарящи за ценните книжа, за банките и за застраховането и пенсионния сектор - съответно ESMA, EBA и EIOPA. В сряда Българската народна банка (БНБ) съобщи, че се присъединява към предупреждението, а по-рано това направи и Комисията за финансов надзор (КФН).\r\n\tЕвропейските надзори са притеснени, че все повече потребители се сдобиват с криптовалути, без да са наясно с рисковете. Подобни валути, като например биткойнът, са обект на екстремни ценови колебания, показват ясни сигнали за ценови балон и има много висок риск за потребителите да загубят огромни суми и дори всичките си пари, вложени в такива валути.\r\n\tСамите криптовалути и борсите, на които те се търгуват, не са регулирани от правото на ЕС, което означава, че потребителите не могат да се ползват с никаква защита, която иначе съществува за регулираните финансови услуги. Например, ако дадена борса за криптовалута бъде закрита или парите на клиента бъдат откраднати от криптосметката му чрез кибератака, няма никакво съществуващо еврозаконодателство, което може да му възстанови загубите.\r\n\tНякои борси на криптовалути са имали сериозни проблеми при функционирането си в миналото, пише още в предупреждението на надзорните органи. По време на тези прекъсвания много клиенти не са могли да продават или купуват криптовалута, поради което са претърпели сериозни загуби заради ценовите флуктуации през тези периоди.\n\n\r\n\tПървата криптовалута в света е биткойнът, който бе пуснат за търговия през 2009 г. Оттогава насам са се появили много подобни криптовалути, ползващи технология, известна като блокчейн.\r\n\tСлед като през 2017 г. битойнът поскъпна от 1000 долара на над 15 хил. и дори на моменти достигна и 18 хил. долара, от началото на годината виртуалната валута загуби половината от стойността си, преди да започне стабилизираните си в началото на тази седмица.", "date": "2018.02.14", "title": "Финансовите власти на ЕС се обявиха срещу криптовалутите"}
{"url": "http://www.mediapool.bg/yunker-v-es-ednite-ne-iskat-da-plashtat-poveche-drugite-ne-iskat-da-poluchavat-po-malko-news275559.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"В днешния ЕС исканията взимат превес над убежденията. Едните не искат да плащат повече, другите не искат да получават по-малко.\" Така председателят на Европейската комисия Жан-Клод Юнкер коментира в сряда дебатите за бъдещия общностен бюджет.\r\n\tТой представи вижданията си по основни въпроси от политиката на ЕС на пресконференция, продължила близо час, предаде БТА от Брюксел.\r\n\tВ отговор на въпрос Юнкер поясни, че подкрепя намаляването на бюджетите за сближаване (т. нар. кохезионна политика), както и за земеделието, но добави, че е против жестоки съкращения.\r\n\tЮнкер изрази подкрепата си за предварително излъчване на водещи кандидати за председател на ЕК в изборите за евродепутати догодина. Бившите премиери на държавите от ЕС отговарят на всички изисквания за председател на комисията, добави той. По неговите думи е необходимо водещите кандидати да бъдат излъчени до края на тази година.\r\n\tЮнкер защити виждането за единен председател на ЕК и на Европейския съвет, но отбеляза, че това не е въпрос, който да се реши в следващите месеци, а е \"дългосрочна перспектива\". Той уточни, че сега, ако председателите на двете институции са в конфликт, това би било катастрофално.\n\n\r\n\tПо повод предложенията за намаляване на броя на еврокомисарите Юнкер заяви, че първоначално се е затруднявал да измисли отговорности на 28 души. Той допълни, че днес е разбрал необходимостта всяка страна от ЕС да има комисар, за да може комисарите да \"превеждат ЕС\" в своите страни. Председателят на ЕК поясни, че решението колко да бъдат еврокомисарите е на правителствата.\r\n\tВ отговор на въпроси председателят на ЕК заяви, че очаква Варшава да сближи гледните си точки с вижданията на комисията. Попитан за Турция, Юнкер каза, че е \"изцяло несъгласен с поведението\" на Анкара.", "date": "2018.02.14", "title": "Юнкер: В ЕС едните не искат да плащат повече, другите не искат да получават по-малко"}
{"url": "http://www.mediapool.bg/holandskiyat-premier-otselya-pri-vot-na-nedoverie-news275517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландските депутати отхвърлиха с голямо мнозинство вот на недоверие на премиера Марк Рюте, внесен след оставката на министъра на външните работи Халбе Зейлстра, съобщи Франс прес.\r\n\t \r\n\tСрещу вота на недоверие се обявиха 101 депутати, а го подкрепиха едва 43 депутати. Той бе внесен от Герт Вилдерс, лидера на холандската крайна десница Партия на свободата. Според Вилдерс е неприемливо премиерът, който е начело на една много крехка коалиция, да не е информирал депутатите за скандала със външния министър.\r\n\t \r\n\tВчера Халбе Зейлстра подаде оставка след едва четири месеца на поста. Той призна пред депутатите, че излъгал, че е присъствал през 2006 г. на среща с руския президент Владимир Путин. Няколко депутати се ядосаха на премиера Рюте, че не е действал незабавно, след като е бил информиран за случая преди три седмици.\n\n\r\n\t \r\n\t\"Това беше грешка в преценката от моя страна\", каза Рюте, визирайки, че не е информирал своевременно парламента. \"Не мислех, че този случай ще има такова значение за обществото. Подцених въздействието от тази лъжа\", призна Рюте, а след това Вилдерс внесе предложение за гласуване на недоверие на премиера.\r\n\t \r\n\tСрещу предложението се обявиха партиите от управляващата коалиция ( Народната партия за свобода и демокрация, \"Демократи-66\", Христиндемократически призив и Християнски съюз), както и депутатите от Партията на труда. В подкрепа на предложението освен 20-те депутати на Рюте се обявиха и социалистите, които имат 14 места в 150-местния парламент.\r\n\t \r\n\tОставката на министъра е първият скандал, разтърсващ управляващата коалиция, сформирана след дълги месеци на трудни преговори. Лъжата, коствала поста на министъра на външните работи, бе изречена през 2016 г. Тогава той разказа какво уж бил чул от Путин при среща с него преди 10 години.\r\n\t \r\n\tСпоред министъра Путин бил казал, че иска да възстанови една Велика Русия, включваща Беларус, Украйна и балтийските страни. Вчера министърът се извини пред депутатите за лъжата си, че през 2006 г. се е срещал с Путин.\r\n\t \r\n\tПремиерът Рюте обаче каза, че изказването на Халбе Зейлстра за руския експанзионизъм отразява действителността, предаде Ройтерс.\r\n\t \r\n\t\"Ако погледнете какво е направила Русия през последните 10-15 години, политиката, която те следваха, ще можете да кажете, че всичко това цели експанзия\", каза Рюте по време на дебатите в парламента.", "date": "2018.02.14", "title": "Холандският премиер оцеля при вот на недоверие"}
{"url": "http://www.mediapool.bg/113-klinichni-pateki-poskapvat-news275561.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦените на 113 клинични пътеки в болничната помощ ще бъдат увеличени за първи път от над 10 години насам. За това са се договорили Националната здравноосигурителна каса (НЗОК) и Българския лекарски съюз в новия Национален рамков договор, който предстои да бъде подписан.\r\n\tЗа увеличението на цените са предвидени 150 млн. лева, съобщи председателят на Лекарския съюз д-р Венцислав Грозев в сряда, когато беше последното заседание между ръководствата на съсловната организация и касата.\r\n\tТази година бюджетът на НЗОК е увеличен с 400 млн. лева, а парите за болнична помощ са над 1.8 млрд. лева при платени миналата година на лечебните заведения близо 1.7 млрд. лева.\r\n\t\r\n\tГрозев съобщи, че са увеличени цените на клиничните пътеки в областта на пулмологията, акушерството и гинекологията, педиатрията, неврологията, по които основно работят общинските болници. С малки изключения цените на клиничните пътеки не са повишавани от 2006 година, като болниците масово недоволстват, че в последните 12 години консумативи, режийни разходи и заплатите постоянно поскъпват, а финансирането остава едно и също.\n\n\r\n\tРъстът в цените на пътеките, по които работят, бе сред основните искания на работещите в общинските болници, които през януари  заради лошото им финансово състояние, а , че не изключват и нови протести.\r\n\tДоговорените увеличения отговарят и на очакванията за ръст на пътеките за лечение на детските болести, след като в края на миналата година специалисти предупредиха, че педиатрията е в . Първоначално Лекарският съюз искаше повишаването на малко по-голям брой пътеки – около 140.\r\n\tОт  на страницата на съсловната организация предложения става ясно, че действително основният ръст в цените се предвижда да е в областта на пулмологията и педиатрията.\r\n\t\r\n\tЗаложен е обаче и ръст в пътеката за съвременно лечение на мозъчни инсулти с тромболиза, пътеката за раждане и др.\r\n\tПредложението е за раждане болниците да получават от НЗОК 700 лева вместо сегашните 580. Пътеката за грижи за здрави новородени се повишава с 40 лева от 160 на 200 лева.\r\n\tПътеката за лечение на мозъчен инсулт с най-съвременното и ефективно лечение с тромболиза ще бъде повишена от 2800 на 3000 лева. Мозъчните инсулти са третата по ред причина за смъртност сред населението след сърдечните и онкологични заболявания и най-честата причина за преждевременно инвалидизиране, като България е на челните места в света по заболеваемост и смъртност от мозъчен инсулт.\r\n\tЗа диагностиката и лечението на артериална хипертония в детската възраст се предлага НЗОК да плаща 700 лева вместо сегашните 600 лева.\r\n\t\r\n\tПътеката за лечение на вродени сърдечни малформации се предлага да бъде вдигната от 600 на 750 лева. Това е една от основните пътеки, по която работи детската клиника на Националната кардиологична болница, в чиято защита в сряда  . Заради недофинансираната си дейност клиниката страда от недостиг на медицински сестри и лекарите и родители търсят съдействие от властите за спасяването й. При оперативните процедури на деца със сърдечни малформации обаче няма предвиден ръст.\r\n\tДруги педиатрични пътеки, които се предлага да бъдат повишени, са “Диагностика и лечение на бронхопневмония и бронхиолит при лица над 18 годишна възраст“ от 450 на 580 лева, “Диагностика и лечение на бронхопневмония в детска възраст“ от 545 на 700 лева.\r\n\tРъст е предвиден и в цените на пътеките за лечение на бронхиална астма при деца и възрастни.\r\n\tС 220 лева се увеличава пътеката за диагностика и лечение на Муковисцидоза от 980 на 1200 лева.\r\n\tПовишена ще бъде и цената на пътеката за палиативни грижи от 51 лева на 65 лева на ден или общо 280 лева за целия престой от 20 дни. Сега ниската цена на пътеката я прави непривлекателна за изпълнение от онкологичните болници и само половината от общо 40 онкоклиники , като повечето от тях са в провинцията.\r\n\tПовишават се още цените на няколко пътеки за оперативни процедури на стомах, хранопровод, черен дроб.\r\n\tПредседателят на Лекарския съюз съобщи в сряда, че с касата са договорени и повече средства за профилактика, диспансеризация, медико-диагностични дейности, както и за заплащането на сумата за всеки пациент от листите на общопрактикуващите лекари.\r\n\t \r\n\tПредстои Националният рамков договор да бъде публикуван за обществено обсъждане и да бъде подписан до 28 февруари, за да влезе в сила от 1 април. Дотогава в параметрите му може да настъпят още изменения.", "date": "2018.02.14", "title": "113 клинични пътеки поскъпват"}
{"url": "http://www.mediapool.bg/martin-shults-se-ottegli-ot-rakovodstvoto-na-germanskite-sotsialdemokrati-news275518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на Германската социалдемократическа партия (ГСДП) Мартин Шулц обяви, че подава оставка като партиен ръководител, съобщи ДПА.\r\n\tМалко след това ръководството на партията обяви, че подкрепя председателят на парламентарната група на ГСДП Андреа Налес за поста. Кандидатурата й ще се гласува от партийните членове на 22 април.\r\n\tСпоред източник от ГСДП и.д. лидер на социалдемократите до гласуването на 22 април ще бъде кметът на Хамбург Олаф Шолц.\r\n\tГСДП е в тежко положение, след като подкрепата за нея падна до исторически ниски нива на парламентарните избори през септември. След като първоначално отказваше нова коалиция с консерваторите на канцлера Ангела Меркел, партията я прие миналата седмица.\r\n\tСпоразумението за новото управление обаче тепърва трябва да бъде гласувано от членовете на партията.\n\n\r\n\tБившият председател на Европейския парламент Шулц бе подложен на остри критики заради решението да продължи съвместното управление с Християндемократическия съюз на Меркел.\r\n\tАндреа Налес също заяви, че ще се бори за управляващата коалиция с консерваторите на Ангела Меркел.\r\n\tЩе защитавам идеята за влизането в голямата коалиция, ще направя всичко необходимо, за да се получи това, каза Налес, в чиято партията й има обаче разногласия дали да се влезе в нова голяма коалиция с консерваторите.", "date": "2018.02.14", "title": "Мартин Шулц се оттегли от ръководството на германските социалдемократи"}
{"url": "http://www.mediapool.bg/nastoyashteto-e-prekaleno-kaso-i-dosta-tyasno---retrospektiva-na-lachezar-boyadzhiev-news275472.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСофийската градска художествена галерия (СГХГ) представя (14.02. - 11.03. 2018) първата ретроспектива в България на Лъчезар Бояджиев - един от най-влиятелните и известни съвременни български художници. Откриването е в сряда в 18 часа.\r\n\tЕдин от основателите на Института за съвременно изкуство в София и автор с огромна международна практика, Бояджиев е публична фигура с особено значима критическа позиция на българската сцена. В качеството си на художник, критик, лектор той спомага за изграждането на нови дефиниции и практики на изкуство в страната.\r\n\tПод надслов SIC TRANSIT MEDIA MUNDI (Настоящето е прекалено късо и доста тясно)\r\n\tнастоящата изложба показва опита от над 20-годишната му художествена практика. В нея са включени произведения от началото на 90-те до днешния ден, сред които авторски реплики и реконструкции на ключови и рядко показвани творби.\r\n\tЩе могат да се видят едни от най-ранните работи на художника, създадени в хаотичното време на еуфория и надежди за промяна веднага след събитията от 89-а. Те са показвани преди всичко извън страната и са били включени в исторически международни изложби като \"Отвъд вярата. Съвременно изкуство от източноцентрална Европа\", 1995, \"След стената: изкуство и култура в пост-комунистическа Европа\", 1999, \"Кръв и мед / Бъдещето е на Балканите\", 2003 и много други.\r\n\tПрез годините художникът е участвал в биеналета, групови изложби и конференции от Сао Пауло и Санта Фе до Гванджу, както и в почти цяла Европа. Творбите му са част от множество музейни колекции по света, като в България Софийската градска художествена галерия притежава най-много от тях в колекцията си за съвременно изкуство.\n\n\r\n\tЦялостната дейност на Лъчезар Бояджиев представлява прецизно, изпълнено с хумор, със задълбочено знание и критика, визуално изследване на настоящето. В него прозират мащабни познания както за българската и международната история на изкуството, така и за актуалните проблеми на съвременността.\r\n\tПроизведенията му са свързани с пренареждане на социалните, идеологическите и религиозните властови йерархии, с промяна на стойностите и с изследване на връзките между лично и публично пространство, глобални и местни територии, с търсене на пресечните точки на капитализма и демокрацията, консуматорството и новите модели на живеене.\r\n\tХудожникът се интересува както от проблемите на паметта и миналото, определящо лицето на различни места и обстоятелства, така и от възможните проекти за бъдещето. В работите му двата вектора заедно дават индивидуалността на настоящето.\r\n\tНеговата медия са инсталацията, фотографията, рисунката, обектът, текстът, видеото и перформативните лекции.\r\n\tКуратори на изложбата са Яра Бубнова, Мария Василева, Владия Михайлова и Даниела Радева. Тя се осъществява с подкрепата на СП \"Култура\" на СО, ИСИ – София, Фондация \"Едмонд Демирджиян\", Фондация \"Отворени изкуства\", FAC Design, Фондация MUSIZ, Дана и Георги Войнови, Гауденц Б. Руф, Колекция \"Контакт\" – Виена, Колекция \"Хохентал и Берген\" –Берлин, Колекция \"Рене Блок\" – Берлин.\r\n\t***\r\n\tЛъчезар Бояджиев е роден през 1957 г. в София. Завършил е Националната художествена академия през 1980 г.\r\n\tНякои избрани изложби на автора от последните години са: индивидуалните \"Места на мъдростта\", Галерия ИСИ-София (съвместно с Отворени изкуства – Пловдив, 2016); \"Не съм библиотечен художник\", SALT, Истанбул (2013); \"Художник в депото\" от серията \"Другото око\", СГХГ, София (2010); груповите през 2016-17 \"Economize\", Музей \"Лудвиг\", Будапеща и \"Симптоми на обществото\", Гуангдонг (Гуангжоу) и Жежианг (Жежианг Шенг) Музеи за изкуство, Китай; през 2016 \"Студен вятър от Балканите\", Музей \"Пера\", Истанбул; \"С главата надолу: домакинстване на критиката\", Музей за съвременно изкуство, Белград и \"Ниско-бюджетни утопии\", Модерна галерия, Любляна; през 2015 \"Наопаки\", Градска галерия, Любляна; \"Граматика на свободата\", Музей за съвременно изкуство \"Гараж\", Москва и \"Изкуство за промяна\", СГХГ, София; през 2014 \"Несъгласие\", ЦСИ \"Баня Старинна\", Пловдив; през 2013 \"Икономика и изкуство\", MOCAK, Краков, Полша; през 2012 \"Най-добрите времена, най-лошите времена\", 1-во биенале, Киев и \"Окото само себе си никога не вижда\", 2-ро биенале, Екатеринбург, Русия; и през 2011 \"Глобалното съвремие\", Център за изкуство и медии (ZKM), Карлсруе, Германия.", "date": "2018.02.14", "title": "\"Настоящето е прекалено късо и доста тясно\" - ретроспектива на Лъчезар Бояджиев"}
{"url": "http://www.mediapool.bg/zhurnalistite-ne-govoryat-za-etichni-kazusi-a-za-egoto-na-programniya-direktor-na-bnt-news275516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\t\r\n\t Като проява на вулгарност в актуално предаване на БНТ несъмнено е прецедент.\r\n\tКато съвместител на втората по значимост позиция в БНТ с водещ – също, с едно изключение (Светла Петрова). Съвместителството вече започва да създава напрежение: Кошлуков водел предаването като журналист, но новоназначената директорка Уляна Пръмова не му била шеф, твърди тя. Може да липсва формална правна пречка, но разделянето на административни функции от творческата дейност е принцип.\n\n\r\n\t Имало е гости в дискусионни предавания, които са предизвиквали вниманието с поведение, което е на ръба на обществените норми. И парадоксално, но в края на 90-те години на миналия век например от водещите, поканили тези гости, е търсена отговорност защо са допуснали думи или поведение, което е неприемливо. Сега самият водещ иска да остане в историята на телевизията с пръстовите си отпечатъци в журналистиката, която си въобразява, че прави.\r\n\tПроблемът в поведението на Кошлуков като водещ е, че се опита да се качи върху позицията на журналистите от \"По света и у нас\", които понесоха обиди от протестиращи пред БНТ заради него. Възползва се от тях. Кошлуков е телевизионно камикадзе, което се саможертва, за да обслужи проправителствената си позиция. Основната му цел беше да изобличи протестиращите като разединени, дистанциращи се от подръжниците си, викащи хора. И гостът му беше подведен в тази посока. Лошото е, че от този пропаганден \"успех\" позицията на Кошлуков не става по-приемлива за хората, които се информират.\r\n\t\r\n\t В правилата за редакционна дейност на БиБиСи с цветни букви (за привличане на особено внимание) е отбелязано, че когато се използва неподходящ език в тъмното време (след 11 по българския закон), трябва да има ясно означаване, а предложението за използване на подобни изрази се одобрява предварително, като трябва да има съответна редакционна обосновка.\r\n\t Навсякъде в обществените медии има проблеми много по-големи от тези, за които говорим сега в БНТ. И това е неприятното в ситуацията, в която един програмен директор държи като емоционални заложници на егото си журналистите в телевизията в момента. Журналистите не говорят за етични казуси, за спазване на професионалните стандарти, а говорят за цинизма на програмния си директор.\r\n\tБи Би Си дълго време разчиташе на екстравагантното поведение на водещ като Джеръми Кларксън на \"Топ Гиър\". На медията й се налагаше да се извинява на редица засегнати, сред които и бившия британски премиер Гордън Браун, но прекрати договора му, след като водещият удари продуцента си. Надявам се да не видим Кошлуков да удря Каменаров. При това не е зле да отбележим, че Джеръми Кларксън освен с хашлашко поведение е известен и с интелигентността си. Журналист от Би Би Си е допускал дори зловеща грешка, свързана с живота на висш чиновник, чието самоубийство беше обяснено с информация, която беше различна от правителствената. Ние в момента не говорим за обществена медия и журналистика, а обсъждаме дали един бивш политик е невъзпитан.\r\n\t\r\n\t СЕМ санкционира БНТ, а ръководството по-нататък търси отговорност от лицата, заради които е наложена санкция и взема мерки да отстрани причините. При груби или системни нарушения СЕМ може предсрочно да отстрани генералния директор - с това се изчерпват законовите възможности СЕМ да санкционира физическо лице. Впрочем такъв прецедент има.\r\n\tОценките на Кошлуков могат да се дадат вътре в БНТ. Основание за оценка на Кошлуков като водещ дава Правилникът за редакционната дейност на БНТ, чл.35 изисква журналистите да носят дисциплинарна отговорност по смисъла на раздел III от Кодекса на труда за качеството на разпространяваната от тях информация.\r\n\tСъщо така: журналистите носят отговорност за съдържанието на медийните услуги; журналистите са длъжни да не допускат създаване или предоставяне за разпространение на предавания в нарушение на принципите, заложени в ЗРТ, и предавания, внушаващи национална, политическа, етническа, религиозна и расова нетърпимост, възхваляващи или оневиняващи жестокост или насилие, или са насочени към увреждане на физическото, умственото и моралното развитие на децата.\r\n\tИ също така - журналистите са длъжни да предвидят, че предавания, които засягат децата по смисъла на предходната алинея, следва да се разпространяват в програми между 23.00 и 6.00 ч. Тези предавания трябва да са ясно обозначени чрез предхождащ ги аудио- и/или аудио-визуален знак или да се идентифицират с визуален знак през цялото време, което не изключва отговорността за спазване на изискванията по предходната алинея през цялото времетраене на програмата.\r\n\tИ четирите алинеи на чл.35 имат отношение към конкретния случай. А в допълнение със сигурност Кошлуков нарушава при всяка емисия чл.30, ал.2 от този правилник – за ненамеса по отношение на събеседниците в студиото.\r\n\tКъм дейността на Кошлуков като директор има отношение друг правилник – за структурата и организацията на дейността на БНТ – според него директорът (чл.11) освен другото трябва да създава условия за повишаване на културата на работните места.\r\n\t СЕМ има много начини да предупреди директора на БНТ, тъй като тук не става дума само за нарушаване на \"добрите нрави\". В случа, че въобще се самосезират, ще изчакат становището на БНТ. Има много случаи, в които се гласува наказание, но после то отпада. Така че нека не разчитаме на СЕМ да превъзпита Кошлуков. По-скоро бих помолила майка му да го направи.\r\n\tУляна Пръмова не може да носи отговорност за програмния директор и водещ на това предаване. Опита се да го обясни със състояние на афект. Каменаров написа за телевизията текст. Не се появи да се извини. Ако СЕМ накаже БНТ, глобата ще бъде платена от държавния бюджет. Каменаров написа, че Кошлуков ще бъде наказан, но ако това е парична глоба, тя ще е незначителна.\r\n\t\r\n\tЗаконът дава рамките, правилниците на БНТ конкретизират изискванията към различните категории работещи в обществените медии. Сигурно са възможни подобрения, но изцяло друг подход – законът изчерпателно да уреди всичко – не ми се струва подходящ, нито възможен.\r\n\t Не. Закони има, Кошлуков, Каменаров и УС на БНТ трябва да ги спазват. Все пак е добре да припомним, че точно СЕМ много дълго забавяше подписването на ежегодното споразумение с всички организации, които са свързани със защита на правата на децата. Важно е регулаторът също да спазва законите. Но по-важен е докладът, който СЕМ подготвя за това дали в предавания като \"Още от деня\" има многообразие на гледни точки.\r\n\tВидяхме как един водещ агресивно държеше сметка на госта си как е канил за баланс негови съмишленици. Кошлуков прилича на студент по журналистика, който иска да пробва всички грешки, докато налучка правилото. Засега е твърде далеч. От години учени говорят за т.нар. \"фалшив баланс\" – медиите ни казват, че има само две позиции - \"за\" и \"против\" - по важни обществени теми. И само в няколко предавания ни дават информация за други позиции, рядко ги търсят.\r\n\tНа мен ми се иска да има повече различни стилове на водене. Но винаги този лозунг се разбива в мислене като това на Кошлуков – за \"разчупеното\" водене, което най-много да стигне до кършене на пръсти в ефир.\r\n\t\r\n\tСъвсем не вярвам, че е назначен по професионални критерии и съвсем не вярвам, че по професионални критерии ще бъде отстранен от БНТ. А това трябва да е практиката. Кошлуков е само капката, в която се оглежда проблемът: необходими са безпристрастни професионални критерии, твърди етични стандарти и зачитане на независимостта на обществените медии.\r\n\t Като водещ Кошлуков е телевизионно камикадзе. Той няма проблем да се ражда и разбива в самия себе си. Прилича на кукла, която се разпердушинва пред зрителите, за да ги убеди, че телевизионният му живот се удължава.\r\n\tНо проблемът остава за Каменаров, и за програмния директор на БНТ1. Заедно с УС на БНТ им предстои да представят първия си шестмесечен отчет, а засега Каменаров не е направил нищо от обещанията си пред СЕМ. БНТ от доста години има проблем с производството на детските предавания, който директорът не разрешава засега. Асоциалното поведение на един водещ нямаше да се забележи от аудиторията на БНТ, ако имаше часове, в които хората научават какво се случва в света на културата, образованието, науката у нас и в чужбина. Това е част от обществената функция на телевизията. Но тези часове се правят трудно и не са евтини за производство като предавания за европредседателството ни.\r\n\t\r\n\tПравилникът за Обществения съвет изчезна от сайта на БНТ. Бих си представяла Обществения съвет да е гарант за изпълнение на обществената мисия – а с този директор на програма БНТ1 засега свързваме цензура, надвикване на гостите в ефир, агресивност и – така да кажа - специфичен език на жестовете.\r\n\t Да, чл 4. от правилника на Обществения съвет на БНТ казва, че съветът \"следи за недопускане в програмите на БНТ на предавания, които противоречат на добрите нрави (…)\". Но правилникът не казва какво става след като проследи предаването. Например, може да подпомага ръководството на БНТ да излиза със становище или позиция. Но става дума за една особена култура на извинението в обществото ни, която се е променила. Много и е интересно как БНТ разбира, че извинението е прието?", "date": "2018.02.14", "title": "Журналистите не говорят за етични казуси, а за егото на програмния директор на БНТ"}
{"url": "http://www.mediapool.bg/ruskata-tuitar-propaganda-za-brekzit-bila-v-pati-po-efektivna-ot-ofitsialnite-kampanii-news275509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски пропагандни реклами в подкрепа на Брекзит са имали четириктартно по-голямо влияние в Туитър отколкото официалната кампания на поддръжниците за излизане на Великобритания от Европейския съюз. Това показва изследване на компанията за анализ в областта на комуникациите и социални медии \"89up\", цитирано от британския в. \"Дейли мейл\".\r\n\tПодкрепяните от Кремъл медийни канали RT и Sputnik за залели Туитър с 260 материала срещу Европейския съюз, които са били широко разпространени в мрежата и са видени над 134 милиона пъти.\r\n\tТова е много по-малко от броя на постингите, публикувани от кампаниите за напускане на ЕС - \"Vote Leave\" и \"Leave.eu\", всяка от които е била видяна съответно от 33 милиона и 11 милиона пъти.\r\n\tТези данни показват, че Кремъл е \"спечелил войната в Туитър\" и се е опитал да се намеси в британската политика, твърдят изследователите.\r\n\tПроучването на \"89up\" е предоставено на депутатите от британския парламент, които разследват ролята на фалшивите новини.\r\n\tМиналата седмица ръководителите на Туитър признаха, че една руска \"фабрика за тролове\" е управлявала 49 акаунта и публикувала почти 1 млн. съобщения в опит на повлияе на резултата от референдума за Брекзит, проведен през 2016 г.\n\n\r\n\t\"Скандално е, че външна сила се опитала да се намеси в британската демокрация\", заяви изпълнителният директор на \"89up\" Майк Харис.\r\n\t\"Парламентът трябва да изясни колко плаща руското правителство на социалните мрежи за своята пропаганда, а Фейсбук и Туитър трябва да могат да се справят с използването на платформите им от режими, които ненавиждат демокрацията и нашите ценности\", смята той.\r\n\tНие констатирахме, че по време на референдума за ЕС руската пропаганда в Туитър е била много по-силна отколкото на двете официални британски кампании за напускане на ЕС, взети заедно, казва Майк Харис.\r\n\tНезависимо от възгледите ви за Брекзит, за нас е важно да знаем дали общественото мнение било манипулирано от чужди държави, изтъква той.\r\n\tАгенция \"89up\" е работила за кампанията \"Най-доброто за Великобритания\" (Best for Britain), която агитираше за оставане на страната в ЕС. Сегашното изследване на \"89up\" обаче е финансирано със собствени средства на агенцията.\r\n\tДокладът й разкрива подробно пълния мащаб на руските опити за намеса в историческия за Великобритания референдум и предупреждава, че пропагандата на руските държавни медии чрез Фейсбук и Туитър има значително онлайн влияние.\r\n\tРуската пропаганда е била изцяло в полза на Брекзит.\r\n\tДокладът посочва, че в резултат на констатациите от проучването социални медии като Фейсбук и Туитър са изправени пред редица много сериозни въпроси. Един от тях е колко са платили реално RT и Sputnik на двете социални медии в периода преди гласуването и дали двете компании ще проверят дали пропагандните публикации всъщност не са генерирани от руски ботове.\r\n\tДеймиън Колинс, председател на комисията в британския парламент за разследване на фалшивите новини, казва, че Фейсбук и Туитър би трябвало да уведомят британците, които са били изложени на руска пропаганда по време на кампанията за референдума.\r\n\tМиналата седмица пред комисията свидетелства изпълнителният директор на Туитър Ник Пикълс, който каза, че само една фабрика за тролове е изпратила около 942 съобщения в хода на ожесточената кампания преди референдума. Той обаче твърди, че съмнителният акаунт не е бил особено популярен сред потребителите.", "date": "2018.02.14", "title": "Руската туитър пропаганда \"за\" Брекзит била в пъти по-ефективна от официалните кампании"}
{"url": "http://www.mediapool.bg/advokat-na-tramp-prizna-che-e-dal-na-pornoaktrisa-130-000-dolara-news275519.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛичният адвокат на Доналд Тръмп каза, че е платил 130 000 долара от собствения си джоб на порноактрисата Сторми Даниълс, за която се твърди, че е имала сексуална връзка с него.\r\n\t \r\n\tПред в. \"Ню Йорк таймс\" Майкъл Коен каза, че парите не са му били възстановени нито от организацията \"Тръмп\", нито от предизборната кампания на президента на САЩ, предаде АП, цитирана от БТА. \r\n\t \r\n\tПарите той дал на Сторми Даниълс, чието истинско име е Стефани Клифорд. Изплащането на сумата адвокатът определи като напълно законно и нямащо нищо общо предизборната кампания. Подобно изявление той е направил и пред Федералната избирателна комисия.\n\n\r\n\t \r\n\tТя се интересувала откъде са били взети парите. Адвокатът казал, че те не са нито дарение за предизборната кампания, нито пък са били отчетени като разход на кампанията. \r\n\t \r\n\tЗа плащането първи съобщи миналия месец в. \"Уолстрийт джърнъл\". Тогава изданието написа, че Коен уредил плащането на сумата през октомври 2016 г., за да накара Сторми Даниълс да не разкрива по време на предизборната кампания своята предполагаема сексуална среща с Тръмп.\r\n\t \r\n\tИнтимната среща била през юли 2006 г. По онова време Тръмп е бил вече женен за Мелания.\r\n\t \r\n\tСамият президент на САЩ отрече тези твърдения официално чрез Белия дом още преди месец.", "date": "2018.02.14", "title": "Адвокат на Тръмп призна, че е дал на порноактриса 130 000 долара"}
{"url": "http://www.mediapool.bg/mnima-zhertva-na-atentatite-v-parizh-poluchila-25-000-evro-obezshtetenie-news275520.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖена, представила се за една от жертвите на атентатите от 13 ноември 2015 г. в Париж и получила обезщетение в размер на 25 000 евро, бе арестувана.\r\n\t \r\n\tТова е 48-годишна жителка на парижко предградие, която от близо една година работела на заплата в асоциацията на жертвите на атентатите, наречена \"Живот за Париж\", съобщиха съдебни източници, цитирани от Франс прес.\r\n\t \r\n\tВ миналото тя е била осъждана на три пъти за измами. Жената е признала, че отново е извършила измама и ще бъде съдена по бързата процедура. \n\n\r\n\t \r\n\tСумата от 25 000 евро й е била изплатена от Фонда за гаранции за жертвите на тероризма и на други нарушения на закона, уточни прокуратурата в Кретей в района на Париж.\r\n\t \r\n\tОбщо 11 души бяха осъдени за опит за измама и двама за измама във връзка с атентатите. През декември мъж се представи за жертва на атентата в концертната зала Батаклан в Париж. Той изобщо не е бил там по време на нападението и бе осъден на шест месеца затвор заради лъжата, заради която бил поискал изплащането на обезщетение като жертва на нападението.\r\n\t \r\n\tНа 13 ноември 2015 г. 130 души загинаха в серия от атентати в Париж, а ранените бяха неколкостотин.", "date": "2018.02.14", "title": "Мнима жертва на атентатите в Париж получила 25 000 евро обезщетение"}
{"url": "http://www.mediapool.bg/tachi-shte-uredim-otnosheniyata-sas-sarbiya-prez-2018-news275521.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Косово Хашим Тачи заяви, че Косово и Сърбия ще постигнат още през тази година споразумение, което ще позволи на бившата сръбска провинция да влезе в Организацията на обединените нации, съобщи Ройтерс.\r\n\t \r\n\tВ събота косовските албанци ще празнуват десетата годишнина от обявяването на независимостта от Белград. До днес 115 държави по света са признали тяхната независимост, но Сърбия, Русия и Китай блокират косовското членство в ООН.\r\n\t \r\n\tВ интервю за агенция Ройтерс Тачи изрази очакване, че до края на 2018 година ще сключи споразумение, което може и да не доведе до взаимно признаване, но ще позволи нормализиране на отношенията със Сърбия.\n\n\r\n\t \r\n\tТакова споразумение бе поставено като условие от Европейската комисия за приемане на Сърбия в Европейския съюз.", "date": "2018.02.14", "title": "Тачи: Ще уредим отношенията със Сърбия през 2018"}
{"url": "http://www.mediapool.bg/amerikanski-hirurzi-razdeliha-uspeshno-siamski-bliznachki-news275522.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХирурзи в Хюстън в САЩ разделиха успешно сиамски близнаци, родени през 2016 г. свързани в областта на гръдния кош и на стомаха, съобщи Асошиейтед прес.\r\n\t \r\n\t\r\n\t\tОперацията е била извършена в Детската болница на щата Тексас в град Хюстън.\r\n\t\r\n\t\t \r\n\t\r\n\t\t\r\n\t\t\tОперираните бебета са 13-месечните Анна и Хоуп Ричардс. Те са в добро състояние.\n\n\r\n\t\t\r\n\t\t\t \r\n\t\t\r\n\t\t\tОперацията е била извършена преди четири седмици, на 13 януари. Децата са добре.\r\n\t\t\r\n\t\t\t \r\n\t\t\r\n\t\t\tЗасега лекарите не предоставят повече подробности за бебетата, родени на 29 декември 2016 г. в семейството на Джил и Майкъл Ричардс от Северен Тексас.", "date": "2018.02.14", "title": "Американски хирурзи разделиха успешно сиамски близначки"}
{"url": "http://www.mediapool.bg/naprezhenie-mezhdu-ankara-i-atina-sled-intsidenta-mezhdu-dva-koraba-v-egeisko-more-news275523.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерите на Гърция и на Турция късно снощи положиха усилия за успокояване на напрежението, възникнало след като плавателен съд на гръцката пристанищна полиция бе повреден при сблъсък с турски патрулен кораб в Егейско море на мястото, на което двете страни имат граничен спор, предаде Асошиейтед прес.\r\n\t \r\n\tВчера плавателен съд на турската брегова охрана удари кораб на гръцката гранична охрана в района на двата необитаеми острова, известни с общото гръцко име Имия и турско име Кардак в Егейско море. Заради двете островчета двете страни почти влязоха във война през 1996 г., припомня Асошиейтед прес.\r\n\t \r\n\tЗаради възникналото напрежение премиерът на Гърция Алексис Ципрас и премиерът на Турция Бинали Йълдъръм проведоха телефонен разговор, посветен на обстоятелствата около сблъсъка, предаде Асошиейтед прес. Разговорът е бил по инициатива на турския премиер.\r\n\t \r\n\tВ него Ципрас много строго е подчертал, че подобни инциденти подкопават гръцко-турските и турско-европейските отношения и нарушават международното право, се казва в съобщение на канцеларията на гръцкия премиер, цитирано от Франс прес. Ципрас е подчертал пред колегата си необходимостта да се сложи незабавно край на турските нарушения на гръцкото пространство в Егейско море и да се намали напрежението.\r\n\t \n\n\r\n\tПо-рано турският посланик в Атина бе извикан в министерството на външните работи, за да получи официално оплакване за инцидента. Външното ведомство обвини Турция в ескалация и провокативно поведение, допълва АП. Ведомството призова Турция да сложи край на действията, които не помагат за развитието на отношенията между двете страни и подкопават регионалната стабилност, добавя Франс прес.\r\n\t \r\n\tСпоред съобщение на Атина турският патрулен кораб е извършвал опасни маневри в гръцките води, нарушаващи правилата за навигация. Корабът се е ударил в патрулен плавателен съд на гръцката пристанищна полиция, който е бил закупен с европейски средства, за да се наблюдават гръцките морета и европейските граници, се казва в изявление на гръцките власти.\r\n\t \r\n\tИнцидентът стана на фона на засилване на напрежението между Турция и европейските й съседи след заплахи на турския президент Реджеп Тайип Ердоган срещу експлоатацията на газови находища в кипърските води, отбелязва Франс прес.\r\n\t \r\n\tГоворителят на Европейската комисия Маргаритис Схинас каза, че властите на ЕС следят инцидента в Егейско море внимателно и допълни, че Турция трябва да избягва каквито и да е търкания, заплахи или действия срещу страни членки на ЕС.\r\n\t \r\n\tСпоред турския в. \"Миллиет\" в телефонния разговор с Ципрас турският премиер е казал, че Гърция е длъжна да предприеме мерки за намаляване на напрежението в Егейско море.", "date": "2018.02.14", "title": "Напрежение между Анкара и Атина след инцидента между два кораба в Егейско море"}
{"url": "http://www.mediapool.bg/sasht-shte-ostanat-v-irak-do-palnoto-otstranyavane-na-zaplahata-ot-id-news275524.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ ще запазят своето военно присъствие в Ирак, докато заплахата от страна на терористите от групировката Ислямска държава не бъде напълно отстранена. Това заяви американският държавен секретар Рекс Тилърсън в интервю за арабската телевизия \"Ал Хура\".\r\n\t \r\n\tТилърсън е на обиколка в няколко страни от Близкия изток.\r\n\t \r\n\tТой каза още, че главната цел на САЩ в Сирия е пълното унищожение на ИД, но Вашингтон също така не иска да допуска стълкновение между други сили на територията на тази страна.\n\n\r\n\t \r\n\tСАЩ не искат възобновяване на гражданската война в Сирия. Затова присъствието на САЩ трябва да стане стабилизиращ фактор, допринасящ за женевския преговорен процес по егидата на ООН. Тези преговори пък ще позволят на сирийския народ да напише своя нова конституция и да произведе честни и свободни избори, допълни дипломатът.\r\n\t \r\n\tТой каза, че политическият процес в Сирия ще позволи отслабването на влиянието на  Иран в тази страна, защото самата сирийска страна ще стане по-независима чрез този мирен политически процес.\r\n\t \r\n\tСпоред него влиянието на Иран в Сирия има не положителен, а негативен характер, защото иранците внасят нестабилност и носят насилие.\r\n\t \r\n\tСега Сирия е източник на нестабилност не само за Израел, а и за Йордания и Турция и за всичките й съседи и САЩ напълно признават правото на Израел да се защитава от заплахи, каза Тилърсън.\r\n\t \r\n\tДнес той отива в Аман, столицата на Йордания,  и там сутринта ще има среща с опозиционния Сирийски преговорен комитет. След това ще има среща с краля на Йордания Абдула Втори и с външния министър Айман Сафади.", "date": "2018.02.14", "title": "САЩ ще останат в Ирак до пълното отстраняване на заплахата от ИД"}
{"url": "http://www.mediapool.bg/detsa-ot-tsyalata-strana-sa-nastaneni-v-pirogov-s-tezhki-uslozhneniya-ot-grip-news275526.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДеца от цялата страна, които имат сериозни усложнения от грипа, са настанени в детските отделения на института за спешна медицинска помощ “Пирогов”.\r\n\tКоординаторът на детския комплекс, който е и началник на Клиниката по детска хирургия, доц. д-р Христо Шивачев, съобщи, че за последните 10 дни има 10 случая на пациенти, с много сериозни усложнения, резултат от остри респираторни заболявания.\r\n\tНай-малкият пациент е 6-месечно момченце, а най-големият е 16-годишно момиче.\r\n\tКъм момента по-голяма част от пациентите в Отделението по детска гръдна хирургия са именно поради такива усложнения. Има и 2 деца, които са настанени в детската реанимация.\r\n\tЛекарите съветват родителите да наблюдават състоянието на техните деца и ако има нещо, което ги притеснява, задължително да се обърнат към специалист.", "date": "2018.02.14", "title": "Деца от цялата страна са настанени в \"Пирогов\" с тежки усложнения от грип"}
{"url": "http://www.mediapool.bg/roditelski-protest-v-zashtita-na-detskata-klinika-po-kardiologiya-news275527.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРодители и деца излязоха в сряда сутринта на протест пред Министерския съвет в защита на детската клиника на Националната кардиологична болница. Преди седмица от лечебното заведение за пореден път в последните месеци предупредиха, че дейността на детските отделения е застрашена заради финансови трудности и липсата на медицински сестри.\r\n\tДетските отделения на Националната кардиологична болница са единствените в страната, която осигуряват цялостното комплексно обгрижване на децата с вродени сърдечни малформации от раждането им до 18-годишна възраст, като годишно преминават над 10 000 пациенти.\r\n\tПротестиращите родители искат да обърнат внимание на властите, че има голям проблем с намирането на квалифицирани кадри в болницата, което се усеща особено осезаемо в последно време. Един от протестиращите бащи разказа, че една по една медицински сестри напускат и много често дежурните на смяна са били дежурни и предишния ден.\r\n\tРодителите смятат, че е необходима промяна в цените на клиничните пътеки, по които работят детските отделения, тъй като грижите за децата изискват повече време и ресурси отколкото тези за възрастните.\r\n\tТе внесоха в сряда отворено писмо до Народното събрание, президента, премиера, здравния министър, управителя на здравната каса и омбудсмана с настояване да не допускат затварянето на Детската кардиологична клиника към Национална кардиологична болница.\n\n\r\n\t, се казва в писмото.\r\n\t, пишат още родителите.\r\n\tТе поставят и няколко конкретни искания - да се осигури възможност за набиране на медицински сестри чрез повишаване на предлаганото заплащане и обучение, държавата да се ангажира със създаване на поток за набиране на квалифицирани кадри и тяхното продължително задържане в Отделението по детска кардиология.\r\n\tСредствата, отпускани по клинични пътеки, да се диференцират и актуализират за дете и възрастен пациент, тъй като разходите по лечението на дете са в пъти по-големи от тези за възрастен. Държавата да се заеме с допълнително финасиране на дейностите по детска кардиология и да се разреши на детските кардиолози да извършват проследяване и лечение на пациентите си с вродени сърдечни малформации и над 18-годишна възраст.\r\n\tВъв вторник зам.-министърът на здравеопазването Жени Начева коментира, че детската клиника няма да бъде затворена, но посочи, че проблемът в болницата е в управлението, а не толкова в недофинансираните клинични пътеки. Затова от ведомството са подготвили план за преструктуриране.", "date": "2018.02.14", "title": "Родителски протест в защита на детската клиника по кардиология"}
{"url": "http://www.mediapool.bg/izraelskiyat-premier-netanyahu-e-na-krachka-ot-obvineniya-v-koruptsiya-news275528.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската полиция препоръча да се повдигнат обвинения в корупция на премиера Бенямин Нетаняху по две производства след две години разследване, съобщиха местни медии, цитирани от Франс прес.\r\n\t \r\n\tРешението за официално повдигане на обвинение на 68-годишния Нетаняху сега зависи от главния прокурор Авишай Манделблит. След 14-месечно разследване по две производства в корупция, главният прокурор ще проучи свидетелствата и, вероятно след няколко месеца, ще реши дали да привлече премиера под отговорност. Страната очакваше с тревога прокурорската препоръка, която според местни медии може да принуди Нетаняху да подаде оставка.\r\n\t \r\n\tМинистърката на правосъдието Аелет Шакед вече заяви, че дори при официално повдигнати обвинения премиерът не е длъжен да подава оставка.\r\n\t \r\n\tПо първото разследване Нетаняху е обвинен, че е получавал луксозни подаръци от богаташи като австралийския милиардер Джеймс Пакър или холивудския израелски продуцент Арнон Милшан. Според медиите подаръците от Милшан са на стойност 750 000 шекела (214 000 долара), а тези от Паркър - 250 000 шекела (71 000 долара). В замяна Нетаняху е помагал на милиардерите в достъпа им до израелския медиен пазар, свързал е единия от тях с индийски бизнесмен, помагал им е по въпроси, свързани с американски визи и в областта данъчните облекчения.\r\n\t \r\n\tПолицията също така прецени, че има корупция по повод тайно споразумение, което Нетаняху се е опитал да сключи със собственика на в. \"Йедиот ахронот\", за да бъде положително отразяван.\r\n\t \n\n\r\n\tНетаняху беше премиер на Израел от 1996 до 1999 г. и отново пое поста през 2009 г. Той е министър-председател общо повече от 11 години.\r\n\t \r\n\tМинути след като новината бе разпространена от израелските медии, Нетаняху даде пресконференция в Ерусалим, на която категорично отрече да е нарушавал закона и опроверга слуховете, че може да се оттегли.\r\n\t \r\n\t\"Ще продължа да управлявам Израел отговорно и честно\", каза той в телевизионно обръщение, след което припомни, че срещу него досега са извършени 15 проверки и всички са били безрезултатни. Премиерът обвини полицията, че се е впуснала в \"лов на вещици\".\r\n\t \r\n\tАП припомня, че преди десет години Нетаняху, който тогава бе лидер на опозицията, отправи призив към тогавашния премиер Ехуд Олмерт да подаде оставка по време на полицейско разследване. Тогава той каза, че лидер, който е затънал до шията в разпити, не може да управлява страната както трябва.\r\n\t \r\n\tПо повод препоръките на полицията сега бившият израелски премиер Ехуд Барак, който е противник на Нетаняху, го призова да се оттегли временно от поста и управляващата коалиция да назначи негов заместник.\r\n\t \r\n\tВ. \"Ню Йорк таймс\" отбелязва, че сега издигнат от самия Нетаняху, израелският главен\r\n\tпрокурор ще трябва да го разследва.\r\n\t\r\n\tГлавният прокурор на Израел Авишай Манделблит беше предпочитаният от премиера Бенямин Нетаняху кандидат за висшата юридическа длъжност. Критици предполагат, че Манделблит - бивш секретар на канцеларията на Нетаняху, смятан някога за изключително лоялен негов поддръжник, ще остане задължен на премиера, който го издигна. Но негови почитатели твърдят, че законът е ръководен принцип в работата на прокурора и негов морален компас. Така или иначе, Манделблит, който се издигна от относителна неизвестност като военен прокурор, вероятно ще бъде най-критично наблюдаваната личност в Израел в идните месеци, допълва вестникът.\r\n\t \r\n\tПремиерът заяви, че изводите нямат никаква правна стойност в демократична страна. След препоръките на полицията снощи обаче, спекулациите за политическото му бъдеще се засилиха, а погледите се насочиха към министъра на финансите, центриста Моше Кахлон, когото израелските анализатори представят едновременно като ключова фигура и като слабото звено в управляващата коалиция, подчертава \"Фигаро\".", "date": "2018.02.14", "title": "Израелският премиер Нетаняху е на крачка от обвинения в корупция"}
{"url": "http://www.mediapool.bg/pivovarite-s-nov-kolektiven-dogovor-za-po-visoki-zaplatite-i-novi-pridobivki-news275529.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСредният осигурителен доход в пивоврания бранш е бил 1452 лв. през миналата година, по данни на НСИ. Това означава, че е с 40 % по-висок от средната заплата за страната (1037 лв.) и дори е по-голям от средния за София доход (1427 лева).\r\n\tНовият колективен трудов договор в сектора ще гарантира още по-добри условия на труд, кариерно развитие, заплащане и социални придобивки за 2300 души работещи в пивоварния бранш. Това каза изпълнителният директор на Съюза на българските пивовари Ивана Радомирова след подписването му със синдикалните организации \"Бира, храни и напитки\" на КНСБ и \"Хранителна и питейна промишленост\" към КТ \"Подкрепа\".\r\n\tСоциалните партньори се споразумяха за надграждане на добрите практики в сектора най-вече по отношение на трудовите възнаграждения, отпуските, обученията и инициативите за корпоративна социална отговорност. Новият колективен трудов договор ще действа в периода 2018 - 2020 г.\r\n\tОсновните промени в новия браншов договор са свързани със заплащането на труда в бирената индустрия, където традиционно се запазва нормата минималният осигурителен доход да е и минимална работна заплата за съответните квалификационни групи професии.\r\n\tСлед като минималната заплата за страната беше нормативно увеличена на 510 лева за 2018 г., а всички минимални осигурителни доходи бяха административно вдигнати с 3.9% , за работещите в пивоварния сектор социалните партньори договориха още по-високи нива на минимално заплащане, се казва в съобщението на Съюза на пивоварите.\r\n\tТака, за най-многобройните групи професии в сектора - \"Техници и приложни специалисти\", \"Квалифицирани работници\", \"Машинни оператори и монтажници\" основните заплати ежегодно ще се актуализират с определени коефициенти и средно ще се вдигат с почти 10%.\r\n\tТези три категории обхващат 1600 души, което е 70% от общо заетите в пивоварната промишленост.\r\n\tВ същото време за всички в индустрията минималната ставка за нощния труд е договорена на 1.20 лева на час, което е близо 5 пъти повече от определените с Наредбата за работната заплата не по-малко от 25 стотинки на час.\r\n\t\"С тези и други социални придобивки, както и с възможностите за обучение, израстване в професията, обмяна на опит, включително в други държави за заетите в мултинационалните компании, работодателите в бирената индустрия се стремят да стимулират своите служители, както и да привличат млади специалисти и технически кадри\", коментира Ивана Радомирова.\r\n\tТя подчерта, че пивоварната технология е сложен процес, в който всяка година навлизат иновативни практики, изискващи много познания и специфични компетенции на всяко ниво – от производството – до търговските практики.\r\n\tВъпреки че пивоварните се намират в области с различни икономически и социални показатели. За последните 14 години пивоварният сектор е с най-високи средни заплати в хранителната и питейна промишленост и е сред първите 10 икономически дейности с най-високи средни осигурителни доходи в страната, посочват от Съюза на пивоварите.\r\n\tПрактиките на пивоварните компании като отговорни работодатели, инвеститори, производители, данъкоплатци дават отражение върху позитивното обществено мнение за бранша като цяло. Според резултатите от проведеното през миналата година второ независимо международно изследване в страните от ЕС репутацията на пивоварната индустрия в България запазва високия си рейтинг на публично одобрение от 73.6 точки, като преди нас е само Чехия.\r\n\tСъюзът на пивоварите в България (СПБ) е работодателската организация на производителите на бира в страната - \"Болярка ВТ\" АД, \"Бритос\" ЕООД, \"Загорка\" АД, \"Каменица\" АД, \"Карлсберг България\" АД, \"Ломско пиво\" АД и на предприятията за производство на малц \"Булмалц\" и \"Малтери Суфле\" и на доставчици на суровини, материали и оборудване.", "date": "2018.02.14", "title": "Пивоварите с нов колективен договор за по-високи заплатите и нови придобивки"}
{"url": "http://www.mediapool.bg/treti-falstart-na-megadeloto-ktb-news275530.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният съд направи в сряда трети пореден неуспешен опит да даде ход на мегаделото за източването на Корпоративна търговска банка (КТБ) срещу Цветан Василев и още 17 подсъдими.\r\n\tПричината обаче не бе отсъствието на банкера, който е в изгнание в сръбската столица Белград, а заболяване на бившия изпълнителен директор на банката Георги Христов, който не присъства на второ поредно заседание.\r\n\tПодобно на предишния път, подсъдимият отново не бе предоставил своевременно медицинско удостоверение, което да извини отсъствието му и затова съдия Виржиния Петрова му наложи глоба от 1000 лева и назначи съдебно-медицинска експертиза, която да изясни здравословното му състояние.\r\n\tЗащитата на Христов все пак представи документ, според който той не се е явил на предишното заседание заради хронично заболяване на бъбреците. Медицинското обаче не извиняваше отсъствието му в сряда, което предизвика раздразнението на съдия Петрова. Христов все пак ще може да обжалва глобата си.\r\n\t\n\n\r\n\tСпецсъдът докладва и развоя на събитията около призоваването на основния подсъдим Цветан Василев, който не бе получил копие от обвинителния акт преди предните две заседания. , сръбските власти все пак успяха да му връчат въпросния документ, но все още не е ясно дали той е бил призован редовно или нередовно.\r\n\tСпоред адвоката му Лазар Карадалиев, който се запозна с представените от спецсъда документи по съдебната поръчка до Сърбия, в случая не е налице редовно призоваване на клиента му. Съдия Петрова обаче не се занима с този въпрос, тъй като отсъствието на Георги Христов само по себе си беше достатъчна причина за отлагане на делото.\r\n\tСпецсъдът все пак отбеляза, че сръбските власти докладват,ч е са връчили призовака и обвинителен акт на Василев, но той сочи като причина за отсъствието си неприключилата процедура по екстрадицията му, поискана от българската прокуратура.\r\n\tСлед края на заседанието другият защитник на Василев – Константин Симеонов, отказа да коментира дали той е бил призован редовно или не, тъй като не се е започнал с документите, дошли от западната ни съседка.\r\n\t\r\n\tАдвокатът обаче посочи, че Наказателно-процесуалният кодекс (НПК) предивжда възможност процесът да бъде спрян до приключване на процедурата по екстрадиция на Василев. Въпреки че не даде конкретен отговор дали защитата на банкера ще поиска това, от думите на Симеонов стана ясно, че този въпрос предстои да бъде обмислен.\r\n\tПомолен да направи прогноза кога спецсъдът ще успее да даде ход на мегапроцеса, юристът заяви иронично: \"Ами не съм внасял обвинителен акт срещу 18 човека.\"\r\n\t\"Този процес отдавна трябваше да бъде спрян поради отсъствието на основния обвиняем. Как може той да отсъства, даже не му дават възможност да даде обяснение по случая, и делото да си върви\", коментира и третият защитник на мажоритарния собственик на КТБ – Христо Ботев.\r\n\tШефът на спецпрокуратурата и наблюдаващ прокурор по делото Иван Гешев пък отбеляза, че за всеки \"с поне средна интелигентност\" вече било ясно, че Цветан Василев се укрива. Само че вече не от държавното обвинение, а от съда.\r\n\tПо думите на Гешев основният подсъдим за източването на КТБ не искал да се връща не само в България, а на територията на Европейския съюз въобще. В противен случай щял да остане в Австрия, където пребиваваше първоначално след поставянето на банката му под специалния надзор на БНБ.\r\n\tПопитан дали е редно делото в София да бъде спряно, докато приключи процедурата по екстрадиция на Василев от Сърбия, прокурорът заяви, че това не било основание процесът да не се разглежда, но това трябва да се прецени от спецсъда.\r\n\tОсвен Цветан Василев, задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления, пред спецсъда ще отговарят още 17 души. Спецсъдът ще направи нов опит да даде ход на делото на 27 февруари.", "date": "2018.02.14", "title": "Трети фалстарт на мегаделото \"КТБ\""}
{"url": "http://www.mediapool.bg/okonchatelno-lekarite-ot-telk-shte-mogat-da-rabotyat-i-drugade-news275532.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОкончателно отпада забраната лекарите от трудово-експертните лекарски комисии (ТЕЛК) и Националната експертна лекарска комисия (НЕЛК) да могат да работят и на други места, решиха депутатите в сряда като приеха на второ четене предложени от Обединените патриоти промени в Закона за здравето.\r\n\tЗа медиците в експертните лекарски комисии до момента съществуваше забрана да упражняват дейности, които подлежат на техен контрол и да извършват консултативна дейност, свързана с вида и степента на увреждане. \r\n\tОсвен това с промените в закона се позволява при извършване на медицинската експертиза в съставите на ТЕЛК и НЕЛК да участват и лекари, които извършват лечебна и диагностична дейност. Ограничения се предвиждат единствено за участие в състава на комисиите на медици, които са свързани с конкретно освидетелствано лице. В тези случаи те ще са длъжни да си направят отвод от участие в конкретното заседание на съответната комисия.\r\n\tС промените се цели да се създадат условия за преодоляване липсата на специалисти, желаещи да работят в системата на медицинската експертиза, като ще се даде възможност да се привличат и квалифицирани специалисти, които извършват лечебна и диагностична дейност, пише в мотивите на вносителя.\r\n\tПриемането на нормативните промени ще допринесе също за създаване на възможност за попълване съставите на ТЕЛК с достатъчно и квалифицирани кадри, което от своя страна ще съкрати сроковете на тяхната работа и ще подобри значително достъпа на пациентите до органите на медицинската експертиза.", "date": "2018.02.14", "title": "Окончателно: лекарите от ТЕЛК ще могат да работят и другаде"}
{"url": "http://www.mediapool.bg/nato-tarsi-reshenie-kakvo-da-se-pravi-s-dzhihadistite-v-siriya-i-irak-news275533.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският министър на отбраната Джеймс Матис призова съюзниците на САЩ да намерят разрешение на нарастващата криза, като поемат отговорност за своите граждани, които са били задържани като чужди джихадистки бойци в Сирия и Ирак, съобщи Асошиейтед прес. \r\n\t \r\n\tВ сряда и четвъртък военните министри от страните членки на пакта заседават в Брюксел, за да подготвят срещата на върха през юли и да договорят промени в командната структура. В центъра на дебата е и обстановката в Сирия и Ирак.\r\n\t \r\n\t\"Да не правиш нищо не е вариант. Събрали сме стотици ... задържани\", каза Матис в навечерието на срещата. \n\n\r\n\t \r\n\t\"Важното е страните, откъдето са дошли тези хора, да поемат отговорност за тях. Има десетки дипломатически, юридически или други начини за това. Но основното е, че не искаме тези хора да се озоват отново на улицата\", заяви Матис.\r\n\t \r\n\tГенералният секретар на НАТО Йенс Столтенберг коментира от своя страна, че коалицията срещу \"Ислямска държава\" (ИД) освободи почти всички територии, завладени от терористите, но ИД остава заплаха, дори и без територия. \r\n\t \r\n\tСпоред него държавите от коалицията трябва да решат как да постъпят с джихадистите. Той уточни, че НАТО подкрепя коалицията, но не участва в нейната дейност, освен с предоставените самолети-радари.\r\n\t \r\n\tПодкрепяните от САЩ Сирийски демократични сили държат в плен сега хиляди бойци на Ислямска държава, в това число и стотици чужденци от редица страни. Миналата седмица те обявиха, че са хванали двама британски джихадисти от четиричленна група на ИД, която е държала в плен и обезглавявала чужди заложници.\r\n\t \r\n\tЗасега няма информация сред задържаните в Сирия да има американци, но американски гражданин, който се е предал на подкрепяните от САЩ сили в Сирия, сега е в арест в Ирак и се очертава продължителна юридическа битка за съдбата му.\r\n\t \r\n\tЗапитан дали САЩ би приел като евентуален вариант някои от тези задържани джихадисти да бъдат пратени в затвора в Гуантанамо в Куба, Матис каза, че не иска да говори по този въпрос. \r\n\t \r\n\t\r\n\t \r\n\tОчаква се Матис да предаде в Брюксел послание от президента на САЩ Доналд Тръмп, че Европа трябва да направи повече и че европейските страни трябва да се придържат към обещанието си за увеличаване на бюджетите си за отбрана. \r\n\t \r\n\tСпоред Тръмп увеличаване на бюджетите до 2 процента е минимум, който може да се направи. Според данни на НАТО Великобритания, Румъния, Гърция, Естония, Литва и Латвия са изпълнили или са близко до целта от 2 процента. Франция и Турция са сред страните, които ще я достигнат бързо. \r\n\t \r\n\tКато цяло 15 страни от 28 членки на алианса, като изключим САЩ, имат стратегии за изпълняване на целта от 2 процента, договорена за първи път през 2014 г. като отговор на руската анексия на Крим.\r\n\t \r\n\tЗа първи път страните от НАТО представиха планове, в които се казва как ще изпълнят целта за 2 процента от БВП за отбрана всяка година до 2024 г.\r\n\t \r\n\tСред тях е и България. Към момента обаче военният бюджет се движи около 1.35 % от БВП. \r\n\t \r\n\tИспания обяви, че няма да може да изпълни целта до 2024 г.. Франция планира увеличение с над една трета на средства между 2017 г. и 2024 г. Белгия и Италия изостават. Многомилиардното увеличение на средствата за отбраната, планирано в Германия няма да е достатъчно за Берлин да постигне целта от 2 процента.\r\n\t \r\n\tТръмп даде пример като предложи 1.7 милиарда долара увеличение на американските разходи за отбрана в Европа за 2019 г., в момент в който САЩ оглавяват усилията на НАТО за възпиране на Русия.\r\n\t \r\n\t\r\n\t \r\n\tПредвижда се министрите да одобрят обособяването на отдел за наблюдение на Атлантика, откъдето преминават комуникациите между Северна Америка и Европа. \r\n\t \r\n\tВторият нов отдел ще съгласува разместването на войски на НАТО в Европа. Очаква се да бъде утвърдено и обособяването на център за операции в интернет.\r\n\t \r\n\tЩе бъде обсъдено сътрудничеството в областта на отбраната между НАТО и ЕС.", "date": "2018.02.14", "title": "НАТО търси решение какво да се прави с джихадистите в Сирия и Ирак"}
{"url": "http://www.mediapool.bg/do-2036-g-grazhdanskata-aviatsiya-shte-ima-nuzhda-ot-nad-600-000-piloti-news275534.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъстът на въздушния транспорт ще принуди авиокомпаниите по света да назначат до 2036 г. над 600 000 пилоти. Това обаче се очертава като предизвикателство предвид застаряването на населението, обяви Международната организация по гражданско въздухоплаване (МОГВ).\r\n\t \r\n\tБроят на пътническите полети и на пътниците се удвоява на всеки 15 години, но работната ръка в сектора се свива, каза генералната секретарка на организацията Фан Лю, говорейки пред съвета за международни отношения в Монреал в Канада. Тя изтъкна неизбежното застаряване на населението, намаляването на раждаемостта и други фактори като това, че бъдещи таланти са привличани от високотехнологичните сектори.\r\n\t \r\n\tВсичко това означава, че гражданската авиация трябва да положи повече усилия, за да привлече и задържи квалифицираните работници, от които има нужда в идните десетилетия, предупреди госпожа Лю.\r\n\t \r\n\tМОГВ, която е агенция на ООН, смята, че до 2036 г. ще има нужда от най-малко 620 000 пилоти, за да се управляват самолети с или с повече от 100 места по света. \"И 80 процента от тези бъдещи авиатори ще бъдат нови пилоти, които все още не летят\", подчерта Фан Лю.\r\n\t \n\n\r\n\tСъщото се отнася и за сектора на авиодиспечерите и за персонала по поддръжка на самолетите и за други технически лица в отрасъла, допълва генералната секретарка на МОГВ.\r\n\t \r\n\tРастежът на авиотранспорта се обяснява с подема на туризма, но и с търговията онлайн, чийто доставки на 90 процента се извършват по въздух срещу едва 16 процента през 2010 г.\r\n\t \r\n\tНад 4,1 милиарда души пътуват със самолет всяка година и една трета от разменените стоки по света също са транспортирани по въздух.\r\n\t \r\n\tОсвен с предизвикателствата, свързани с работната ръка, гражданската авиация трябва в скоро време да се справи и с задръстените летища. Най-малко 24 международни летища в Африка ще бъдат претоварени и неспособни да се справят с увеличаването на въздушния трафик след само две години, предупреждава Фан Лю.", "date": "2018.02.14", "title": "До 2036 г. гражданската авиация ще има нужда от над 600 000 пилоти"}
{"url": "http://www.mediapool.bg/yuzhna-koreya-otpuska-264-miliona-dolara-za-severnokoreiski-gosti-na-olimpiadata-news275535.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея одобри рекордната сума от 2,86 милиарда вона (2,64 милиона долара) за покриване на разходите на стотиците севернокорейци, дошли в страната специално заради Олимпийските игри, предаде Ройтерс.\r\n\t \r\n\tПарите ще са за нощувки и храна на севернокорейските мажоретки, на севернокорейския оркестър, изнесъл два концерта в Южна Корея, на севернокорейските състезатели по таекуондо, които ще участват в демонстрационна проява и на севернокорейски журналисти, както и на друг персонал, поддържащ севернокорейските спортисти на игрите. Това прави общо 424 души.\r\n\t \r\n\t \r\n\tМеждународният олимпийски комитет пък ще поеме сумата за издръжката на 22-те севернокорейски спортисти на игрите.", "date": "2018.02.14", "title": "Южна Корея отпуска 2,64 милиона долара за севернокорейски гости на олимпиадата"}
{"url": "http://www.mediapool.bg/parlamentaren-doklad-kritikuva-lipsata-na-imigratsionni-planove-za-brekzit-news275531.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБритански парламентарен доклад посочва, че правителствени закъснения, несигурност и недостатъчни ресурси са оставили британските граници и имиграционната система на страната неподготвени за Брекзит, предаде Ройтерс.\r\n\t \r\n\tЛипсата на яснота за намеренията, свързани с имиграцията, създават безпокойство у европейските граждани във Великобритания и поставят и без това затруднените откъм ресурси имиграционни представители в невъзможна позиция, се допълва в доклада.\r\n\t \r\n\t\"Правителството изглежда не схваща огромното бюрократично предизвикателство, пред което е изправено или от колко много време и ресурси има нужда, за да планира Брекзит\", се посочва в документа. Той е на комисията по вътрешни дела на Камарата на общините.\r\n\t \r\n\tВ него се критикуват закъсненията в публикуването на Бялата книга за правителствените планове за имиграцията след Брекзит.\n\n\r\n\t \r\n\tКанцеларията на Тереза Мей каза, че обмисля различни опции за имиграционната система след Брекзит и ще представи плановете си, когато те са готови. Но според комисията провалът в установяването на цели в областта на имиграцията скоро ще лиши парламента и онези, които са засегнати от въпроса, от шанса да дебатират плановете, преди те да бъдат финализирани.\r\n\t \r\n\tМей предупреди, че гражданите на ЕС, идващи във Великобритания след Брекзит следващата година, може да изгубят някои права. Така се стига до сблъсък с ЕС за отношението към мигрантите по време на преходния период преди напускането на ЕС.\r\n\t \r\n\tПри оставаща почти година до излизането от ЕС, правителството така и не успява да установи критично важни детайли за регистрацията на настоящите граждани от ЕС. Провалът за установяване на подробни планове за регистрацията на чужденците и за преходния период скоро ще направят невъзможно за имиграционните и граничните власти да изпълняват както трябва работата си, се предупреждава доклада.\r\n\t \r\n\tВ него се подчертава, че правителството трябва спешно да изясни дали иска допълнителни гранични проверки след март 2019 г., когато страната напусне ЕС. Правителството трябва да си постави за цел да договори преходни разпоредби с ЕС, които да не предвиждат никакви практически промени на митническите операции, се допълва в доклада. Преместването на граничен персонал от проверките за сигурност или имиграционните проверки към допълнителни митнически проверки ще бъде неприемливо, се казва още в документа.", "date": "2018.02.14", "title": "Парламентарен доклад критикува липсата на имиграционни планове за Брекзит"}
{"url": "http://www.mediapool.bg/italianskoto-dvizhenie-pet-zvezdi-e-zabarkano-v-predizboren-skandal-news275536.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианското Движение Пет звезди, което се обявява срещу традиционните партии и върхушката и чието мото е да \"изчистим италианската политика\", се оказа замесено в скандал със злоупотреби при изпълнение на партийно обещание в навечерието на парламентарните избори, предадоха световните агенции.\r\n\t \r\n\tПри влизането си в парламента през 2013 г. движението въведе правило за своите депутати - да превеждат половината от заплатите си във фонд, който да финансира малките и средните предприятия в Италия. Сумите трябваше да се предоставят на министерството на финансите, за да ги прехвърли на министерството на икономическото развитие, където бе създаден специален фонд за микрокредитиране на малките и средните предприятия.\r\n\t \r\n\tПравилото на движението трябваше да се прилага както от депутатите в парламента на Италия, така и от тези в Европейския парламент. Оказа се според италиански медии, че за фонда не достига над 1 милион евро, което означава, че правилото не е спазено както трябва.\r\n\t \n\n\r\n\tЗа целта някои депутати на движението прибягвали до измама. Те превеждали сумите и така имената им попадали в сайт, от който ставало ясно, че са изпълнили правилото. След това обаче те анулирали трансакциите в срок от 24 часа. Тази тактика опетнява името на движението три седмици преди изборите, насрочени за 4 март.\r\n\t \r\n\tЛидерът на движението Луиджи Ди Майо каза, че неговите депутати засега са дарили 23,1 милиона евро от заплатите си и тези пари са послужили за откриване на 7000 предприятия и 14 000 работни места. Ди Майо обаче призна, че в движението има освен честни хора и мошеници, както е и в другите политически сили и обеща да изчисти \"гнилите ябълки\".\r\n\t \r\n\tТрима депутати от Пет звезди вече признаха, че са допуснали грешка при спазването на правилото за връщане на половината заплата и обещаха, че ще се откажат от парламентарните си места, ако бъдат преизбрани.\r\n\t \r\n\tСкандалът бе разкрит от предаването \"Хиените\" по телевизия Медиасет на бившия премиер Силвио Берлускони.\r\n\t \r\n\tАнкетите отреждат на Движението Пет Звезди 27,8 процента от гласовете на изборите. На първо място е десноцентристката коалиция с 36,7 процента. Демократическата партия остава на трето място с 27,2 процента.", "date": "2018.02.14", "title": "Италианското Движение Пет звезди е забъркано в предизборен скандал"}
{"url": "http://www.mediapool.bg/putin-nyama-da-uchastva-v-predizbornite-debati-ne-e-predstavil-i-programa-news275537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидат-президентските дебати в Русия ще протекат без участието на Владимир Путин, а телевизиите няма да отделят много време за агитация, тъй като излъчват олимпийските игри в Пьончан, пише реският делови всекидневник .\r\n\t \r\n\tРуската ЦИК регистрира 8 души като кандидати в изборите на 18 март, напомня вестникът. Според него обаче тази година е изчезнала основната интрига, свързана с дебатите - избирателите няма да гадаят кой с кого ще дискутира, защото във всеки кръг се предвижда да участват всичките седмина претенденти (без Путин). Това са Сергей Бабурин, Павел Грудинин, Владимир Жириновски, Ксения Собчак, Максим Сурайкин, Борис Титов и Григорий Явлински.\r\n\t \r\n\tДебатите се очаква да започнат в края на месеца, за да се разтовари телевизионният ефир за излъчване на олимпиадата до приключването й на 25 февруари. Кандидатите ще получат общо над 60 часа безплатно телевизионно време и 36 часа в радиопредаванията.\r\n\t \r\n\tПолитологът Александър Кинев не помни в подобни дебати да са участвали едновременно повече от петима души. Заради твърде многото кандидати ще настане \"информационна блъсканица\" и участниците не ще могат да се проявят, предупреждава той. Най-много ще пострадат новаците, все още недотам популярни сред електората.\r\n\t \r\n\tВпрочем никой не гледа самите дебати, защото \"е скучно и времето не е най-удобно\", казва Кинев. Но случи ли се нещо интересно, записът плъзва из социалните мрежи. Затова участниците може би ще разчитат на предварително подготвени сполучливи ходове, които сетне да бъдат тиражирани.\r\n\t \n\n\r\n\tСъздава се впечатление, че телевизиите формално отработват предизборния дневен ред, смята наблюдателят Михаил Виноградов. Задачата им е по-скоро да маркират самия факт, че има кампания, отколкото да вдигат избирателната активност. Изобщо нямат задача да покажат, че се решава въпросът за предаване на властта в Русия.\r\n\t \r\n\tБлизо месец преди изборите все още не се знае нищо конкретно за програмата на Путин. Понякога на човек дори му се струва, че нещо не е наред с тази програма - президентът и кандидат сякаш не е сигурен дали има такава, отбелязва .\r\n\t \r\n\t\"Не бих искал сега да говоря за предизборната си програма, каквато със сигурност ще имам, трябва да имам, също като другите кандидати. На практика вече имам такава\", заяви Путин на пресконференция през декември.\r\n\t \r\n\tПредизборна програма за него според изданието би могло да се разработи въз основа на \"обещаната стратегия за икономическо развитие на страната\". Около нея имаше много приказки, но в крайна сметка електоратът така и не видя окончателната версия, посочва \"Независимая газета\".\r\n\t \r\n\tВладимир Путин и съответните структури все още работят върху текста на предстоящото президентско послание до парламента, съобщи вчера говорителят на Кремъл Дмитрий Песков, според когото държавният глава още не е решил кога ще говори пред Федералното събрание.\r\n\t \r\n\tСитуацията може да се промени в най-близко време и Путин да демонстрира и тази стратегия, и предизборната си програма, предполага всекидневникът. Но споделя и \"впечатление\", че Кремъл всъщност цели \"първо всички да бъдат удавени в порой от думи, а после, след изборите, да ги стъписа с не твърде приятни нововъведения\" - непопулярни мерки като \"вдигане на пенсионната възраст, премахване на пенсиите за работещите старци, явно или неявно повишаване на данъците\".\r\n\t \r\n\tА може би става дума за най-непопулярната мярка - замразяване на проблемите и по-нататъшен застой. Впрочем, дори ако наистина видим още утре и стратегия, и предизборна програма, това съвсем не означава, че споменът за непопулярните мерки няма да изплува след изборите, пише в заключение \"Независимая газета\".", "date": "2018.02.14", "title": "Путин няма да участва в предизборните дебати, не е представил и програма"}
{"url": "http://www.mediapool.bg/tramp-nominira-za-direktor-na-agentsiyata-za-natsionalna-sigurnost-general-pol-nakasone-news275538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп номинира за нов директор на Агенцията за национална сигурност (АНС) - едно от най-засекретените разузнавания, генерал Пол Накасоне. Това съобщи в Туитър Роб Джойс, специален помощник на президента и координатор на Белия дом по въпросите на кибернетичната сигурност, цитиран от информационните агенции.\r\n\t \r\n\tНакасоне, който предстои да бъде одобрен за поста от Сената, ще оглави същевременно и армейското Киберкомандване на САЩ. Джойс го определя като \"изключителен лидер\" с голям опит в гарантирането на кибернетична сигурност.\r\n\t \r\n\tОт октомври 2016 г. 54-годишният генерал Накасоне е началник на Киберкомандването на сухопътните войски на САЩ. Започнал службата си като разузнавач, той е участвал в операции в Афганистан и Иран.\r\n\t \r\n\tСегашният директор на АНС и шеф на армейското киберкомандване адмирал Майк Роджърс заяви през януари, че смята напролет да излезе в оставка след четири години на тези постове.", "date": "2018.02.14", "title": "Тръмп номинира за директор на Агенцията за национална сигурност генерал Пол Накасоне"}
{"url": "http://www.mediapool.bg/balgarska-emigrantka-zaveshta-blizo-2-mln-leva-na-hudozhestvenata-galeriya-v-sofiya-news275539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарка, емигрирала в Австралия, е завещала 1 840 000 лева на Националната художествена галерия в София, съобщиха от МВнР. \r\n\t \r\n\tИмето й е Маргарита Занеф и е емигрирала в Австралия през 1960-те години. В сряда в МВнР са получили грама от посолството ни в Канбера, с което се е свързала адвокатската кантора.\r\n\t \r\n\tСпоред завещанието Занеф оставя половината от сумата след продажба на недвижимо имущество на художествена галерия в Сидни, а останалата половина - на НХГ в София. \n\n\r\n\t \r\n\tАдвокатите са обяснили, че тя е била ерудирана личност, голям почитател на изкуството. \r\n\t \r\n\tДарила е половината от сумата на българската художествена галерия като родолюбив жест към страната, в която се е родила, а другата половина е за австралийската галерия с признателност към страната, която я е приела.", "date": "2018.02.14", "title": "Българска емигрантка завеща близо 2 млн. лева на художествената галерия в София"}
{"url": "http://www.mediapool.bg/petkova-otiva-v-baku-na-sreshta-za-yuzhniya-gazov-koridor-news275540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕнергийният министър Теменужка Петкова отива в Баку за участие в четвъртата среща на Консултативния съвет за изграждане на Южния газов коридор, която ще се проведе на 15 февруари, съобщиха то ресорното ведомство в сряда. В заседанието ще участват представители на домакините от Азербайджан, от Албания, България, Грузия, Гърция, Италия, Турция, Хърватия, Черна гора, Великобритания, САЩ и Европейския съюз.\r\n\tТе ще обсъдят напредъка по реализацията на проекта, който се подкрепя от Брюксел и Вашингтон. Целта е доставка на газ от находищата в Азербайджан през Грузия и Турция до границите на Гърция и България и оттам до европейските страни.\r\n\tЮжният газов коридор ще се състои от система от три последователни тръбопровода – Южнокавказкия (от Баку в Азербайджан до Ерзурум в Турция), Трансанадолския (ТАНАП), който пресича цяла Турция от изток на запад, и Трансадриатическия (ТАП), който върви през Гърция, Албания и Адриатическо море и стига до Италия. В България газ от каспийското находище \"Шах Дениз\" трябва да влиза през интерконектора с Гърция. Той трябва да е готов до 2020 г., но към момента обществените поръчки за доставка на тръби за строежа и за избор на инженер-консултант за строежа на газовата връзка са блокирани заради жалби в Комисията за защита на конкуренцията от строителна и имотна фирми, както и от винарна.\r\n\tПо време на посещението си в Баку Теменужка Петкова ще обсъди с министъра на енергетиката на Азербайджан Парвиз Шахбазов възможностите за задълбочаване на енергийното сътрудничество между двете страни. Тя ще се срещне и с министъра на земеделието и съпредседателя на Междуправителствената българо-азербайджанска комисия за икономическо сътрудничество Гейдар Асадов.\r\n\tПреди месец по време на посещението на българския премиер Бойко Борисов в Баку азерският президент Илхам Алиев обяви интереса на държавната газова компания СОКАР да се  на България за своя сметка.\n\n\r\n\tТогава Борисов съобщи, че на ресорните министри е разпоредено да проучат възможностите за газифициране. Целта явно е увеличаване на доставките на азерски газ у нас, каквито разговори неведнъж са водени. Още през 2014 г. Баку прояви интерес към разширяването на газовата ни мрежа и хранилището в Чирен, а година по-късно Борисов и Алиев обсъдиха в София възможността страната ни да стане транзитьор на азерски газ до Европа чрез плановете си за хъба \"Балкан\".\r\n\tБългария към момента е изключително слабо газифицирина откъм бита. Едва около 3 процента от общото потребление на синьо гориво у нас се пада на домакинствата. Пет са определените от енергийния регулатор газоразпределителни региона - Дунав, Запад, Тракия, Мизия, Добруджа), отделно има 80 общини. За тях са издадени лицензи на 24 компании и те работят на тези регионални пазари, но има още достатъчно бели петна за газифициране.\r\n\tНай-големият играч на вътрешния пазар на газови доставки за бита е \"Овергаз\", следван от \"Аресгаз\". Другите големи са \"Ситигаз България\" и \"Газтрейд Сливен\".\r\n\tНавлизането на нов играч на газовия пазар ще повиши конкуренцията, която в момента е спъвана от високите разходи за присъединяване на домакинствата към газоснабдителната мрежа. Разширяването на газификацията би трябвало и да намали цените за крайните битови потребители, повечето от които все още са скептични за преминаването към екологичното гориво, което би решило значителна част от проблемите със замърсяването на въздуха в страната.", "date": "2018.02.14", "title": "Петкова отива в Баку на среща за Южния газов коридор"}
{"url": "http://www.mediapool.bg/poligraficheskiyat-kombinat-prehvarlen-ot-peevski-kam-orazheen-targovets-news275541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДружеството \"СФ-БТ\", което до миналата есен бе част от структурите на \"Булгартабак\", е продало сградата на Полиграфическия комбинат за 25 млн. евро на \"Алнуаими груп\", притежавана от иранеца с български паспорт Муханнед Наджим Абдуллах ал Нуаими, съобщи \"Капитал\". Той е собственик и на оръжейния търговец \"Аполо инженеринг\", който за 2014 - 2016 г. има общо над 900 млн. лв. приходи и 150 млн. лв. печалба.\r\n\tЗа сделка от края на октомври 2017 г. става ясно от сигнал до прокуратурата на неправителствената организация .\r\n\t\r\n\tВ сигнала се изтъква, че има очевидна измама с разпределението на осребреното от синдиците на КТБ имущество на банката и по тази причина атакуват публично всяка сделка, ощетила вложителите на КТБ. Случаят много прилича на  за сградата с централата на КТБ на пл.\"Гарибалди\" в София.\r\n\t\r\n\tПреди година \"Аполо инженеринг\" изненадващо се появява в списъка за разпределение на първите 534 млн. лв. от масата на несъстоятелността на КТБ като обезпечен кредитор с вземане за 3.94 млн. лв.\r\n\tДружеството изпреварва останалите кредитори благодарение на мистериозен договор за срочен заем от далечния 1 юли 2009 г., като като към него е сключен договор за залог на вземания на 7 юни 2014 г. - само 13 дни преди поставянето на КТБ под специален надзор.\r\n\tТози договор за особен залог обаче не е вписан в Централния регистър на особените залози (ЦРОЗ) и срещу него е имало възражение, което е уважено от Фонда за гарантиране на влоговете, което на свой ред се обжалва от \"Аполо\".\r\n\tПостроената през 50-те години на миналия век, сградата на бившия Полиграфически комбинат беше мястото, в което съжителстваха редакциите на почти всички централни български вестници. След това сградата премина към собствеността на медийната група на ВАЦ, която преди няколко години се оттегли от България и продаде вестниците си. След тези рокади в собствеността Полиграфята остана под контрола на Венелина Гочева.\r\n\tПрез 2014 г. комплексът беше продаден на \"Карано пропъртис - България\", собственост на едноименна лихтенщайнска фирма. Още тогава индикациите бяха, че зад сделката стои депутатът от ДПС Делян Пеевски, тъй като сградата беше отдадена под наем на \"Благоевград БТ\", част от свързвания с депутата \"Булгартабак холдинг\".\n\n\r\n\tЗа имота купувачът плати на собствениците \"Вестникарска група България\" и \"Медийна група България холдинг\" 15 млн. евро. От тях 7 млн. евро бяха собствени средства на учредената едва половин година по-рано \"Карано пропъртис\", а останалите 8 млн. евро - заем от Търговска банка Д.\r\n\tВпоследствие сградата беше прехвърлена поетапно в \"Благоевград БТ\", в \"София БТ\" и последно в основаното преди година дъщерно дружество \"СФ-БТ\". То стана собственик и на сградата на софийската фабрика на цигарения холдинг, която впоследствие бе съборена, като общо за двата имоти плати 61 млн. лв. на майка си.\r\n\tИзвън централната сграда на бившите редакции, в сделката за Полиграфическия комбинат влиза и бившата \"Печатница София\" (страничното дясно крило на комплекса). През май 2016 г. то бе продадено отново от дружество на Венелина Гочева на компанията \"А. Е. Бест съксес сървисис България\", отново свързвана с Пеевски. Имотът бързо е прехвърлен срещу 10 млн. лв. на \"София БТ\". Оттам следват същите премествания като при централния корпус.\r\n\tСамото \"СФ-БТ\" малко след основаването си напусна \"Булгартабак холдинг\" заедно с имотите. \"София БТ\" продаде срещу неизвестна сума първо 53%, а после и останалите 47% от дружеството на дубайското Bulgartabac Trade FZE. То е посочено като свързано лице извън групата в отчетите на \"Булгартабак холдинг\". Кой е собственикът му не се разбира от документите, но неговият директор Уалид Абделсеид Мохамед Ахмед е и член на борда на цигарения холдинг. При сделка с такова заинтересовано лице за над 2% от активите трябва да има одобрение на общото събрание на \"Булгартабак\", но такова така и не бе поискано, и Комисията за финансов надзор не видя проблем в сделката.\r\n\t\r\n\tКакви са плановете на новия собственик не е ясно, като за няколкото месеца от сделката не се вижда активизация около сграда и тя продължава да стои празна, отбелязва \"Капитал\".\r\n\tВ имотния бранш определят цената за въпросните 5200 кв. м като висока предвид факта, че имотът е празен и се нуждае от сериозен ремонт. При това положение платените 25 млн. евро не е ясно колко време биха се изплащали от наеми, макар поне, съдейки по оборотите и печалбите на \"Аполо инженеринг\", финансирането не би трябвало да е проблем.\r\n\tСпоред \"Ние, граждание\" е възможно \"да е бил оказан натиск конкретно в случая с \"Аполо инженеринг\" ООД - да закупят горепосочените недвижими имоти по завишена цена, която би могла да покрие корупционната такса\", за да се окаже по-напред в списъка на кредиторите на КТБ.\r\n\tДруго тяхно подозрение е, че договорите с банката са антидатирани. Към сигнала са приложени редица документи, сред които подписани от трима от четиримата изпълнителни директори и двама членове на надзорния съвет твърдения, че такъв залог не е сключван.\r\n\tПо устава на банката, ако има такъв договор, той трябва да е бил разглеждан и на управителен съвет и да е подписан от поне двама директори. Също така са приложени и справки от Централния регистър на особените залози, че залогът не е бил вписван там.\r\n\tОт документите става ясно още, че Фондът за гарантиране на влоговете е уважил възражения срещу привилегирования ред на \"Аполо\" (както и на друга компания \"Ардастрой\" с 8.3 млн. лв. вземане). Двете компании обжалват решението на ФГВБ.\r\n\t\r\n\tСамият оръжеен търговец е собственост на две дружества - \"Бългериън милитъри манюфекчъринг груп\" и \"Балкан агрикалчарал\". И двете обаче на свой ред са еднолично притежавани от \"Евро инвестмънт холдинг\", в което 100% от акциите държи Ал Нуаими, който публично не е известна фигура в България.\r\n\t\"Алнуаими груп\" до лятото на 2017 г. е директно собственост на бизнесмена, когато и то е прехвърлено в \"Евро инвестмънт холдинг\".\r\n\tДружествата от групата се обслужва юридически от адвокат, работещ за \"Химимпорт\" - Велислава Балтова, като в борда на новия холдинг има и друго лице, свързвано с публичната компания - Стойчо Георгиев.\r\n\tОт 2013 г. \"Аполо\" има регистриран консорциум със свързваната с Пеевски \"Техноекспортстрой\". По това време обаче оръжейният търговец е малък играч с около 10 млн. лв. оборот, докато през следващата 2014 г. оборотът му нараства 20 пъти до над 200 млн. лв., а в следващите година и над 300 млн. лв.\r\n\tИнтересно е, че след имотната сделка текат мениджърски рокади в дружества от групата. В първите дни на 2018 г. Ал Нуаими излиза от управлението на \"Бългериън милитъри манюфекчъринг груп\" и на негово място е назначен неизвестният 60-годишен Петър Панайотов, който няма други фирмени участия по регистрите.\r\n\tВ началото на февруари Ал Нуаими напуска и \"Аполо инженеринг\" заедно с другия управител Румен Райков. На тяхно място като управител влиза Даниел Цветанов Димитров. Той има само участие във фирма без дейност заедно с брат си Ивайло, който е управител на българските дружества на швейцарската фирма за опаковъчни машини Multivac. Въпреки новите лица в Търговския регистър няма вписана промяна в собствеността на \"Евро инвестмънт холдинг\" и дружествата под шапката му.", "date": "2018.02.14", "title": "Полиграфическият комбинат прехвърлен от Пеевски към оръжеен търговец"}
{"url": "http://www.mediapool.bg/shefka-na-stolichno-inovativno-uchilishte-oglavi-agentsiyata-za-detsata-news275544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДългогодишен учител и доскоро директор на столичното иновативно училище СУ \"Акад. Емилиян Станев“ Елеонора Лилова е назначена от правителството за председател на Държавната агенция за закрила на детето на мястото на уволнената след скандала с насилието над деца с увреждания от габровския дом \"Хризантема\".\r\n\tЛилова е магистър по педагогика и социология от СУ \"Св. Климент Охридски“ и е защитила научна степен \"доктор“ по управление на образованието в Пловдивския университет \"Паисий Хилендарски“.\r\n\tТя има 20-годишен опит като преподавател, старши учител, главен учител, директор на основно училище. От 2012 г. Лилова ръководи СУ \"Акад. Емилиян Станев\" в София, което през юли 2017 г. бе обявено от просветното ведомство за иновативно училище заради модерните подходи на преподаване и прилагането нови образователни методи.\r\n\tЕлеонора Лилова заема поста на Офелия Кънева, която беше уволнена защото не е предприела адекватни мерки срещу случващото се в дома за деца и младежи с увреждания \"Хризатнема\" в Габрово.", "date": "2018.02.14", "title": "Шефка на столично иновативно училище оглави агенцията за децата"}
{"url": "http://www.mediapool.bg/fondatsiya-amerika-za-bulgaria-prodalzhava-podkrepata-za-mediapoolbg-news275545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФондация \"Америка за България\" продължава подкрепата за Mediapool.bg за нов тригодишен период - 2018 до 2021 година. Проектът цели да съхрани нивото на професионалната и качествена журналистика, спазването на етичните стандарти, да съдейства за разширяване на оригиналното съдържание в изданието и достъпа му до по-широка публика. Безвъзмездното финансиране ще бъде 450 хиляди лева годишно.\r\n\t \r\n\tТази подкрепа е изключително важна за Mediapool.bg, не само защото подпомага дейността на изданието във все по-сложна и неблагоприятна пазарна среда. Разглеждаме подкрепата на Фондация \"Америка за България\" като гаранция за усилията на екипа да отстоява и занапред медийната свобода и независимост, които са неразривна част от ценностите на всяко демократично общество.", "date": "2018.02.14", "title": "Фондация \"Америка за България\" продължава подкрепата за Mediapool.bg"}
{"url": "http://www.mediapool.bg/shefat-na-spetsprokuraturata-malkite-gradove-sa-vzeti-na-kontsesiya-news275546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалките градове в България се управляват на феодален принцип, при който определящи са местните обвързаности между представителите на различните власти, а оттам се засилва и чувството за несправедливост на българските граждани.\r\n\tТакъв анализ направи пред медиите в сряда ръководителят на спецпрокуратурата Иван Гешев по повод решението на спецсъда отпреди ден да възстанови на работа разследвания за корупция кмет на Септември от ГЕРБ Марин Рачев.\r\n\tСпоред магистратите по делото липсват каквито и да е било доказателства, че той може да възпрепятства разследващите и правото му на труд не може да бъде ограничавано само заради предположения. С уговорката, че не иска да коментира конкретните аргументи на апелативните съдии да отменят отстраняването на Рачев от длъжност, постановено на първа инстанция, Гешев увери, че с колегите му ще продължат да работят, както и досега.\r\n\t\"За всички е ясно, че има малки градове, които са взети на концесия, да го кажа по този начин. Които представляват, своего рода, феодални владения... Ние, прокуратурата, ще продължим да действаме по същия начин, по който действахме в случая със Септември и с всякакви други случаи, свързани с корупция. Има усещане за несправедливост в българското общество, ние ще направим всичко възможно това усещане или да отпадне, или поне да бъде силно ограничено. Т.е. ние ще правим каквото трябва, а да става каквото ще\", закани се шефът на спецпрокуратурата.\r\n\tКакто е известно, Марин Рачев бе обвинен за умишлена безстопанственост и неизгодни сделки, като държавното обвинение му определи парична гаранция от 250 000 лева, която впоследствие спецсъдът намали до 130 000 лева. Част от аргументите за въстановяването му на поста пък бяха свързани с факта, че в два от случаите, за които е обвинен сделката е сключена от неговия заместник и от общинския съвет.\r\n\t\"Вижте, аз не съм в момента в съдебна зала, за да коментирам аргументи на съда. Казах ви по какви причини няма да коментирам – от уважение към съда няма да коментирам тези аргументи и от съображение, че това решение за този конкретен случай, това искане за отстраняване, е окончателно\", предпочете да бъде лаконичен Гешев.\n\n\r\n\tТой обаче бе подразнен от въпрос дали казусът с кмета на Септември не е бил предшестван в годините назад от определено бездействие от страна на самите разследващи в лицето на прокуратурата и МВР.\r\n\t\"С този тип престъпления моята структура, ако мога да се изразя по този начин, която аз ръководя, се занимава от ноември месец. Аз не съм се занимавал с разследване, принципно, на корупционни престъпления, освен най-голямата корупционна афера, както се изразих – КТБ. Но, вижте, абсолютно чиста структура никъде по света няма. Сега, ако ви кажа, че прокуратурата е идеална, ще ви излъжа. Но ако ви кажа, че и съдът е идеален, също ще ви излъжа. Значи, безгрешни хора няма. Казват, че Господ е безгрешен, но това пак е субективно мнение\", добави спецпрокурорът с уточнението, че \"ако всички български граждани си вършат работата, за която им плащат, всичко щеше да е много по-добре\".\r\n\tПо отношение на евентуалния чадър, разпънат над Марин Рачев в миналото, Гешев припомни, че в нощното му шкафче бяха намерени справки от ДАНС, свързани с местните избори през 2015 г. По думите му по този въпрос тече проверка и със сигурност ще бъде установено \"откъде са дошли и къде са попаднали\".\r\n\t\"На мен ми е ясно, съвсем категорично, че на местно ниво – и го заявих в Септември – съществуват местни обвързаности между местната власт, в лицето на кметовете, между местните структури на централната власт, между кметовете и представители на съдебната власт – най-малкото те участват в съвместни банкети всяка година. Ясно е, че част от проблемът – да не се решават тези проблеми по малките населени места, са ако щете и личните отношения на местно ниво. Това е идеята на законодателя – тези престъпкения да са в специализираната прокуратура и в специализирания съд, а не в съответния окръжен съд и окръжна прокуратура\", обобщи накрая Иван Гешев, защитавайки идеята на управляващите да променят подсъдността на всички корупционни дела.", "date": "2018.02.14", "title": "Шефът на спецпрокуратурата: Малките градове са взети на концесия"}
{"url": "http://www.mediapool.bg/otpushva-se-vtorata-faza-na-integriraniya-gradski-transport-v-sofiya-news275547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРеализацията на втората фаза на изграждането на интегриран градски транспорт в София с фокус върху екологичния трамваен транспорт се отпушва, след като в сряда кабинетът възложи на ръководителя на оперативната програма \"Региони в растеж 2014-2020\" да подпише договор със Столичната община за предоставяне на безвъзмездна европейска финансова помощ за 107 333 495 лв.\r\n\tЦелият проект е за 125 485 941.89 лв., останалата част от сумата ще бъде осигурена от собствени средства на Столичната община. Парите са предназначени за рехабилитация на трамвайни линии, доставка на 13 нови модерни нископодови климатизирани трамвайни мотриси, за надграждане на интелигентната система за управление на трафика и съществуващата система за информация на пътниците в реално време.\r\n\tПроектът цели насърчаване ползването на електротранспорта, като по този начин ще допринесе за решаване на проблемите в столицата с увеличаващия се трафик през деня, нарастващите задръствания, ниската скорост на придвижване, пътнотранспортни произшествия, високи концентрации на въглероден двуокис и други вредни емисии, шум и т.н., посочват от правителствената пресслужба.\r\n\tПо данни от \"Московска\" 33 планирани за рехабилитация с отпусканите от еврофондовете пари са релсовия път и контактната мрежа по няколко трамвайни трасета. За това по ул.\"Граф Игнатиев\" в участъка от бул.\"Витоша\" до бул. \"Евлоги Георгиев\" са предвидени 1.660 млн. евро без ДДС. За реконструкцията на трасето от Съдебна палата по бул. \"Македония\" и бул. \"Цар Борис ІІІ\" до трамвайно ухо \"Княжево\" се планира да се инвестират 15.305 млн евро без ДДС. Рехабилитацията на маршрута по ул. \"Каменоделска\" от бул. \"Константин Стоилов\" до трамвайно ухо \"Орландовци\" е с прогнозна оценка от 3.240 млн. евро без ДДС.\r\n\tСлед подписването на безвъзмездното финансиране се очаква да се обявят обществените поръчки за отделните проекти.\n\n\r\n\tСтолична община вече изхарчи над 90 млн. лв. в първата фаза на изграждането на интегрирания градски транспорт. По старата оперативна програма \"Регионално развитие 2007-2013\" бяха предоставени безвъзмездно 78.2 млн. лв. Това стана през 2011 г. и с парите бяха доставка на 50 нови нископодови климатизирани и енергийноефективни тролейбуси. Така практически бе обновен 90% от тролейбусния парк на столицата.\r\n\tРеконструирано беше трамвайното трасе по бул. \"България от бул. \"Витоша\" до последната спирка (трамвайно ухо \"Борово\"). Бяха доставени и монтирани по спирките 1020 електронни информационни табла, изписващи и гласово информиращи за времето, след което ще пристигнат минаващите по маршрута линии, както и температурата на въздуха. Част от тях се захранват със слънчеви панели, което е стъпка към по-чиста околна среда. Внедрена бе и интелигентна система за управление на трафика, чрез която си \"общуват\" оборудване, разположени на 20 от най-натоварените кръстовища в столицата, и бордовите компютри на 750 превозни средства на градския транспорт.", "date": "2018.02.14", "title": "Отпушва се втората фаза на интегрирания градски транспорт в София"}
{"url": "http://www.mediapool.bg/nato-iska-da-sazdade-sistema-ot-shengenski-tip-za-voennite-news275562.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНАТО иска да създаде система за облекчаване придвижването на войски из Европа, подобна на Шенгенското пространство, заяви германският министър на отбраната Урсула фон дер Лайен, цитирана от ДПА.\r\n\t \r\n\t\"Искаме да създадем нещо като военен Шенген в рамките на Европа, който да предвижда да може бързо и лесно да се придвижват войски, без голяма бюрокрация, с голяма бързина\", каза Фон дер Лайен преди срещата на министрите на отбраната на НАТО.\r\n\t \r\n\tГермания предложи да приеме на своя територия командния център на този военен Шенген, добави тя, отбелязвайки, че страната й \"не само географски е в сърцето на Европа, но и има и голям опит в логистиката и поддръжката\".", "date": "2018.02.14", "title": "НАТО иска да създаде система от \"шенгенски тип\" за военните"}
{"url": "http://www.mediapool.bg/za-badeshtata-shefka-na-gsdp-izborat-bil-kantsler-ili-domakinya-news275565.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАндреа Налес, вероятният следващ лидер на Германската социалдемократическа партия (ГСДП), винаги е била основен задкулисен играч в борбите за власт в левоцентристката партия - още от появата си на политическата сцена преди около 15 години, пише в сряда ДПА.\r\n\tСега 47-годишната Налес е в окото на нов ураган, опитвайки се да наложи своята власт над партията в обстановка на протести срещу новото коалиционно споразумение с консерваторите на канцлера Ангела Меркел и вероятното й повишение в партиен лидер.\r\n\tНалес спечели национална политическа слава в смутните времена на последното правителство на ГСДП преди 15 години, когато, като депутат от лявото крило, поведе вътрешнопартиен бунт срещу твърдите социални реформи на кабинета.\r\n\tЗадачата й сега е да се опита да поведе ГСДП към съживяване след поредицата изборни унижения миналата година, които запратиха деморализираната партия в криза на идентичността, и вероятната нова коалиция с Меркел, за която повечето партийни членове се кълняха, че не искат да се повтаря.\r\n\tНалес е член на ГСДП от 18-годишна възраст. Смята се, че нейна е заслугата да убеди разделената си партия да се съгласи да започне коалиционни преговори, с пламенна реч на специална партийна конференция през януари.\n\n\r\n\tПървото й голямо изпитание като партиен лидер обаче вероятно ще дойде през следващите седмици, когато тя предприема кампания в опит да наложи новото коалиционно споразумение на скептичните и непокорни партийни членове, които трябва да гласуват за него до 2 март. Освен това тя трябва да убеди партийните членове да гласуват за нея на извънреден конгрес на 22 април.\r\n\tПодчертавайки съществуващото напрежение в ГСДП, решението на ръководството да я номинира за поста се сблъска с твърда опозиция от някои сектори в партията. Реакцията срещу Налес е не толкова насочена лично против нея, колкото по-скоро показва недоволството на някои членове, които виждат авторитарен опит да се назначи жена за председател на партията с решение, което според тях е трябвало да се вземе с гласуване на цялата членската маса.\r\n\tВъпреки всичко, пътят на Налес към властта получи нов тласък снощи, когато неуспелият кандидат за канцлер Мартин Шулц обяви незабавната си оставка като лидер на партията.\r\n\tА не й липсва и подкрепа.\r\n\t\"Това е обновление във всяко отношение\", каза Щефан Вайл, премиерът социалдемократ на централната германска провинция Долна Саксония, миналата седмица, като изтъкна, че Налес е символ на промяна, след като Шулц заяви, че ще се оттегли, за да й отстъпи мястото си.\r\n\tНовата frontfrau на ГСДП навремето написала прословутата фраза в училищното списание, че целта й в живота е \"или домакиня, или канцлерка\".\r\n\tИ наистина, ако Налес убеди мнозинството редови членове на ГСДП да подкрепят коалиционното споразумение, това може да й проправи пътя към партийната кандидатура за канцлер за следващите национални избори през 2021 г. Ако обаче не успее да осигури достатъчно гласове за новата коалиция, това съществено ще подкопае политическото й влияние в партията и ще хвърли ГСДП в още по-дълбока криза.\r\n\tНалес, разделена със съпруга си и майка на малка дъщеря, ще бъде първата жена, която оглавява ГСДП в 154-годишната й история.\r\n\tНоминирането й идва 18 години след като редовните политически съперници на ГСДП, консерваторите християндемократи, избраха първата си жена лидер, Ангела Меркел.\r\n\tБивш лидер на младежката организация на социалдемократите, Налес още повече консолидира властта си в партията през 2009 г., когато бе избрана за неин генерален секретар - стъпка, която навремето някои анализатори изтълкуваха като уклон на партията наляво.\r\n\tВ последно време обаче Налес взе курс към центъра на германския политически живот.\r\n\tГСДП смята, че Налес е била един от по-успешните й представители в последната коалиция с Меркел, започнала през 2013 г.\r\n\tКато министър на труда и социалните въпроси Налес прокара куп инициативи на ГСДП, включително въвеждането на минимална заплата и допълнителни пенсии, включително за оцелели от Холокоста.\r\n\tСледващото стъпало по партийната стълбица тя изкачи през септември м.г., когато стана председател на парламентарната група на ГСДП като част от усилията на партията да прегрупира силите си, след като изборният й резултат се срина до скромните 20,5 процента - най-ниското равнище от основаването на съвременна Германия.\r\n\tСега обаче, в условията на дефицит на лидери, Налес може би е един от последните шансове за спасяване на ГСДП, отберязва ДПА.", "date": "2018.02.14", "title": "За бъдещата шефка на ГСДП изборът бил \"канцлер или домакиня\""}
{"url": "http://www.mediapool.bg/koi-i-zashto-e-pratil-ruskite-naemnitsi-v-deir-az-zur-news275543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКремъл и руското министерство на отбраната продължават да мълчат колко руски военни са  в нощта срещу 8 февруари. Вероятно става дума за най-значимите еднократни загуби от началото на руската намеса в Сирия.\r\n\tПод натиска на все повече информации, че става дума за наемници от Русия, прессекретарят на Кремъл Дмитрий Песков заяви в сряда, че не е изключено в Сирия да има руски граждани, но те не са свързани с руските въоръжени сили.\"Ние не разполагаме с конкретна детайлна информация, която би позволила да правим каквито и да е изводи. Не е изключено на територията на Сирия да се намират граждани на РФ. Не не се числят към въоръжените сили – това е всичко, което може да се констатира. Но във всички случаи нашите граждани, те си остават граждани на РФ\", заяви Песков в отговор на репортерски въпрос какъв е бил статутът на руснаците, загинали на 7 февруари при удари, нанесени от водената от САЩ коалиция.\r\n\tПесков отбеляза, че Русия не планира въвеждането на законодателни ограничения за частни пътувания на свои граждани в Сирия.\r\n\tТой също така заяви, че не разбира въпроса на журналист за възможността да се обяви траур във връзка с гибелта на руски граждани в Сирия на 7 февруари. \"Не разбирам всъщност, във връзка с какво трябва да се обяви траур\", каза той и допълни, че за загиналите нищо не е известно: \"На нас също (не ни е известно), затова и не разбираме вашия въпрос\".\r\n\tПрез последните дни в медиите се появиха съобщения, че руски наемници са се сражавали в редиците на сирийските проправителствени сили, напредващи към петролните полета в сирийската провинция Дейр аз Зур, която е под контрола на подкрепяните от САЩ Сирийски демократични сили. Офанзивата на проправителствените сили е била спряна от удари на американската авиация на 7 февруари. Приятели и активисти потвърдиха смъртта на най-малко четирима руски граждани там. , че нямат данни за руски жертви.\n\n\r\n\t\r\n\tАлексей Соболев, директор на частната разузнавателна компания AIM, пред независимата руска онлайн телевизия \"Дождь\": \"Изхождайки от данните, които имаме към днешния ден – това, преди всичко, е било предателство. Нашите хора просто са използвани на тъмно, конкретната операция не е била съгласувана с министерството на отбраната. Хората просто са били изпратени на клане, поставена им е една задача, която впоследствие се оказва съвсем друга\".\r\n\t\r\n\tПрез последните дни различни източници съобщиха, че при обстрел с участието на американска авиация в сирийската провинция Дейр аз Зур са загинали няколко руски граждани, които са участвали в бойни действия на сирийска територия. Те са воювали на страната на сирийския президент Башар Асад, който е поддържан от Руския. Информацията за броя на загиналите е противоречива – от двама до десетки.\r\n\tОфициално руското министерство на отбраната съобщи за 25 ранени сирийци, но не спомена за руски граждани. Това се обяснява с факта, че военните носят отговорност само за личния състав, а не за \"частниците\", които се сражават доброволно.\r\n\t\r\n\tИзточник от руското военно министерство казва пред \"Комерсант\" че причина за инцидента в Дейр аз Зур е опитът на местни \"крупни предприемачи, които в този момент подкрепят Башар Асад\", да завземат петролните и газови находища в района, намиращи се под контрола на кюрдите, които пък са съюзници на САЩ.\r\n\tВ настъплението са участвали проправителствени формирования, а т.нар отряди \"Ловци на Ислямска държава\" (ISIS Hunters – елитно подразделение към Сирийската арабска армия, формирано от руски военни през февруари 2017 г.) заедно с бойци от руската \"Частна военна компания Вагнер\" са били във втория ешелон. И едните, и другите са попаднали под американските въздушни и артилерийски удари.\r\n\t\r\n\tИзточник от руското министерство на отбраната твърди пред \"Комерсант\", че руското командване в Сирия не е разрешавало да се провежда настъплението към петролните находища и операцията била възприета като \"опасна самодейност\".\r\n\tВ официалното съобщение на руското министерство на отбраната се казва: \"Причина за инцидента станаха несъгласувани с командването на руската оперативна група разузнавателно - издирвателни действия на сирийски милиции\".\r\n\t\r\n\tБивш колега на няколко от загиналите на 7 февруари бойци от \"ЧВК Вагнер\" разказва пред \"Комерсант\", че вече е успял да разговаря в една от руските болници с ранени очевидци на боя при Дейр аз Зур. По думите му в този ден отрядът на \"ЧВК Вагнер\", който е попаднал под обстрел, действително е наброявал около 600 човека, въоръжени със стрелково оръжие, а също с артилерия и танкове. По-голямата част от групата се състояла от рускоезични бойци и само малка част са били т.нар. ISIS Hunters.\r\n\t\"Всъщност, това е усилен батальон, но в \"ЧВК Вагнер\" го наричат отряд. Никакви преносими зенитно-ракетни комплекси, никаква подкрепа по въздух не е имало и никой не е обещавал такава. Цялата сметка е била, че след артилерийския обстрел нашите с бърз щурм ще завземат този завод, кюрдите ще захвърлят оръжие. А американците вече няма да бият по своите, когато се навлезе в близък бой\", разяснява източникът на \"Комерсант\".\r\n\tВ началото на бойните действия обаче само половината от отряда успяла да се разгърне в боен ред, останалите бойци от ЧВК били още в бронираните машини, разположени в колона от 8 километра на изток от разделителната линия между сирийските проправителствени сили и \"Сирийските демократични сили\".\r\n\t\r\n\tРуски военен източник казва пред изданието, че загиналите руснаци са 11.\r\n\tАгенция Ройтрес съобщи, че са загинали общо 100 души от силите на Асад, двама от които руснаци - Владимир Логинов и Кирилл Ананиев. Блумбърг съобщи за 100 убити руснаци, а групата за независими разследвания Conflict Intelligence Team (CIT) – за четирима.\r\n\tРедица източници съобщиха, че ранените са били откарани от Сирия към руски болнични заведения, които обаче отказват коментар.\r\n\t\"Публикациите за \"стотици загинали\" – това е класическа дезинформация, с която се занимават западните медии\", са заявили от руското външно министерство пред \"Комерсант\".\r\n\t\r\n\tРуското законодателство не предполага наличие на хора, които не служат в официалните силови структури, на територията на други държави. Понятието \"частна военна компания\" все още се обсъжда от законодателите. \"Държавата не е пратила там тези хора. Човек, отиващ да воюва за пари в качеството си на наемник, поема върху себе си риск, който е фиксиран в договора му с онези, които го канят. Това не е договор с руската държава. Руската държава няма информация за него\" – поясни пред \"Комерсант\" акад. Виталий Наумник от института за източни науки към Руската академия на науките.\r\n\t\r\n\t\"Да, от една страна държавата си затваря очите за тяхното присъствие в Сирия, а от друга, има закон, според който тези хора трябва да бъдат дадени на съд. Това са наемници и тези хора не са под защитата на държавата, макар че държавата е задължена да защитава всеки гражданин на Руската федерация\", допълва експертът. По негово мнение, ако кадрови руски военен загине в Сирия от американски удари, то реакцията на Русия \"би трябвало да бъде много твърда\".\r\n\t\r\n\tМеждувременно високопоставен руски депутат съобщи в сряда, че се подготвя законопроект, който да регулира дейността на частните военни компании в Русия, предаде АП.\r\n\tПо думите на о.з. генерал Владимир Шаманов, председател на комисията по отбрана към Държавната дума, въпросът се обсъжда на експертно ниво в комисията. Той добави, че депутати от \"Справедлива Русия\" вече са изпратили за оценка от правителството законопроект за частните военни компании.\r\n\tПо думите на заместник-председателя на парламентарната група на \"Справедлива Русия\" Михаил Емелянов, цитиран от ТАСС, съобщенията за гибелта на руснаци в Дейр аз Зур свидетелстват, че е необходим \"държавен подход\", защото частните военни компании \"са вече реалност\". \"За да не гадаем как и какво, още повече ако това засяга живота и здравето на нашите граждани, държавата трябва да влияе на тези процеси по най-непосредствен начин\", заключи Емелянов, който е сред инициаторите за законопроекта.", "date": "2018.02.14", "title": "Кой и защо е пратил руските наемници в Дейр аз Зур"}
{"url": "http://www.mediapool.bg/ne-se-obmislyat-rokadi-v-transportnoto-ministerstvo-news275566.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Това са абсурди\" – така министърът на туризма Николина Ангелкова коментира спекулациите, че може отново да стане министър на транспорта. Те се появиха след трагичния инцидент с детето на транспортния министър Ивайло Московски и слуховете за евентуално негово оттегляне от поста. Това е категорична лъжа, заявиха и от пресслужббата на Министерския съвет. Представители на ГЕРБ също твърдят, че подобни слухове са \"абсурд\".\r\n\tНиколина Ангелкова беше министър на транспорта в служебния кабинет на Георги Близнашки през 2014 г. След това премина в редиците на ГЕРБ. Беше водач на листата на партията на Бойко Борисов на парламентарните избори през същата година за Софийска област.\r\n\tСлед формирането на второто правителство на ГЕРБ Борисов направи специално министерство на туризма и първи негов министър стана Ангелкова. Тя запази поста и при третия кабинет на ГЕРБ, но е в конфликт с вицепремиера по икономическата политика и туризма Валери Симеонов, който стана особено видим по време неговите акции в Слънчев бряг миналото лято.\r\n\tПреди дни настъпи изненадваща рокада сред заместниците на Ангелоква, след като премиерът назначи на такъв пост дългогодишния шеф на \"Музика и забава\" в БНТ и зам.-кмет на община Костинброд Любен Кънчев.\r\n\tСпоред неофициални информации нов министър на транспорта ще има, но това ще е Лиляна Павлова, която в момента отговаря за европредседателството, което изтича в средата на годината. Друг вариант бил Павлова да се върне в Министерството на регионалното развитие, а настоящият министър Николай Нанков да оглави транспортното министерство.", "date": "2018.02.14", "title": "Не се обмислят рокади в транспортното министерство"}
{"url": "http://www.mediapool.bg/ekozashtitnitsi-iskat-ostavkata-i-na-valeri-simeonov-news275567.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Валери Симеонов да подаде оставка, парламентът да отхвърли предложените от \"Обединените патриоти\" и ГЕРБ поправки в Закона за горите, отпушващи новите ски строежи, да не се приема улесненото застрояване на ниви и да се разследват заменките по Черноморието.\r\n\tТова са новите искания на протестиращите вече втори месец природозащитници срещу незаконната според тях промяна в плана за управление на парк \"Пирин\", разрешаваща нови ски строежи на Банско. Те вероятно ще бъдат  вечерта на граждански протест по време на телевизионното интервю на премиера Бойко Борисов за бТВ.\r\n\tНови демонстрации са насрочени и за четвъртък. В София този път  пред сградата на екоминистерството под надслов \"Подари обедната си почивка на Пирин\". Вечерта недоволството от решенията в ущърб на Пирин ще бъде изразено в десет български и три чужди градове, съобщиха от Глобалния фонд за дивата природа WWF\r\n\tДосега демонстрантите настояваха за отмяна на поправката в плана за управление на парк \"Пирин\", приета в края на декември 2017 г., макар срещу нея да има над 1000 становища. Те искаха оставката на екоминистъра Нено Димов, обявяване от властите на реалния собственик на дружеството \"Юлен\", което е концесионер на част от парк \"Пирин\" за нуждите на ски зоната в Банско и международен одит на концесионния договор.\r\n\tСега към претенциите за оставката на Нено Димов се прибавят такива и към Валери Симеонов, който още преди месец обяви, че съпредседателствената от него коалиция \"Обединени патриоти\", която е част от управлението, ще внесе предложение да отпадне изискването за смяна на предназначението на горски терени за реконструкция не само на съществуващи лифтове, но и за нови писти, въжени линии и влекове. Точно  миналия петък с подкрепата на двама депутати от ГЕРБ.\n\n\r\n\tОставката на Симеонов се иска заради \"серията от публични лъжи във връзка с взетото решение от 28 декември 2017 г., серия от недопустими и неприемливи исказвания и публични призиви за насилие и дискриминация на граждани на ЕС, както и на неприкритото вече обслужване на частните интереси на свързаните помежду си фирми \"Витоша ски\" и \"Юлен\", която е концесионер на ски зона Банско в Национален парк \"Пирин\", посочват от WWF.\r\n\tПриродозащитниците настояват за \"отхвърляне на внесените лобистки поправки в Закона за горите (същите като през 2012 г.), разрешаващи сечта и бетонирането в горите\". \"Промените позволяват изсичане и строителство без промяна на предназначението на горите. Това означава, че всяка една гора в България може да се обяви за ски писта и да се изсече на голо. Тези промени бяха вече гласувани преди 6 години след натиск от собственика на ски съоръженията в Природен парк Витоша \"Витоша ски АД. Те бяха спрени от масовите протести през юни 2012 г.\", припомня екоорганизацията.\r\n\tТя настоява и за отделяне на контролния орган (Изпълнителна агенция по горите) от брадвата (Министерство на земеделието и храните) и забрана на износа на обла дървесина от държавните гори, съобщава екоорганизацията.\r\n\tТя иска още депутатите да отхвърлят прокараните също от \"Обединените патриоти\" чрез преходните и заключителни разпоредби на закона за посевите поправки в Закона за опазване на земеделските земи. Те позволяват на собствениците на земеделски земи със сменено предназначение, които не са успели да започнат строителство в законовия срок, да поискат препотвърждение на този статут вместо настоящото превръщане на земята отново в нива. Държавният глава Румен Радев върна промените, но към момента парламентарните комисии ги одобряват повторно и се очаква същото са се случи и в пленарна зала, след което те ще станат факт.\r\n\tПриродозащитниците обявяват, че този път протестът в София ще бъде в работно време, за да бъдат чути от администрацията. Затова и демонстрацията е насрочена за 12 часа пред Министерство на околната среда и водите на бул. \"Мария Луиза\" 22, докато вътре екоминистърът Нено Димов е на среща, част от програмата на българското европредседателство. В останалите градове протестът ще се проведе след края на работния ден.\r\n\t в Благоевград от 18:30 ч на пл. България\". В Бургас пред Часовника. Във Велико Търново, в същия час, , в Пловдив –  , както и в .\r\n\tЗа 18 часа е  в Плевен, пред кукления театър \"Иван Радоев\", в Русе по същото време  пред сградата на общината, . Недоволството си  от 17:30 ч на Стария мост, а половин час преди това ще бъде , пред Стария бряст.\r\n\tБългари в чужбина ще се  в Бристол от 18:30 ч,  в Лондон в същия час, както и в Глазгоу от 18 часа пред .", "date": "2018.02.14", "title": "Екозащитници искат оставката и на Валери Симеонов"}
{"url": "http://www.mediapool.bg/novo-nasilie-v-detski-dom-provokira-proverki-v-tsyalata-strana-news275568.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Центъра за настаняване от семеен тим в Борован са регистрирани случаи на насилие над децата, обяви социалният министър Бисер Петков в сряда, като се позова на резултатите от проверка, извършена от Държавната агенция за закрила на детето. След скандала в габровския дом “Хризантема“ преди дни изтекоха нови кадри с агресия в детски дом – този път в центъра от семеен тип в Борован. В сряда Петков потвърди, че в дома е имало и други случаи на агресия.\r\n\tТова било установено от разговори с настанени в дома, проведени от проверяващите от агенцията за закрила на детето. Малчуганите казали, че още двама служители от дома - помощник-възпитатели, са прилагали подобни \"методи\" на физическо и психическо насилие, посочи министърът.\r\n\tНа община Борован ще бъдат дадени препоръки за съответните дисциплинарни наказания, заяви Петков.\r\n\tКметът на община Борован ще поиска оставката на директора на центъра. В момента и управителят на дома, и възпитателката, заснети в клиповете, са в болнични. След разговори с децата пък е станало ясно, че те не са информирали за насилието, защото са се страхували. Случаите са поне от пет години, но властите твърдят, че сигнали за тях не са получавали. Преди ден прокуратурата разпореди проверка в дома.\r\n\tУправителят на центъра се възстановява в болница след операция. Той не потвърди, но и не отрече да е мъжът от клипа, който раздава шамари. Не си спомнял, тъй като случаят бил стар, но си спомня, че удареното момче преди това ударило служителка на дома и трябвало да бъде укротено, съобщи бТВ.\n\n\r\n\t“Те са доста агресивни самите деца, много често си носим синините от това, че сме се опитали да разтървем двама биещи се, често ни крадат пари”, заяви Велина Тодорова, психолог в центъра.\r\n\tДържавната агенция за закрила на детето е поела ангажимент до средата на годината всички 282 центъра за настаняване от семеен тип в страната да бъдат проверени.\r\n\tМеждуведомствената работна група за управление и координация на процеса на деинституционализация на грижата за деца е обсъдила проблемите в центровете за настаняване от семеен тип и е набеляза мерки за преодоляването им. По време на заседанието е било взето решение да се извърши анализ на качеството и ролята на резидентната грижа в системата от мерки за закрила на детето.\r\n\tЩе се разработят и предложения за подобряване на качеството и организацията на резидентните услуги, като се отчетат особеностите на центровете за различните групи деца в риск.\r\n\tОбсъдена е била и необходимостта от създаването на система за квалификация, мотивация и продължаващо обучение на служителите в социалните услуги. Министерството на труда и социалната политика разработва проект на Закон за социалните услуги. Независимият контрол и мониторинг на качеството на услугите ще бъде част от неговата концепция, каза министър Петков.\r\n\tАгенцията за закрила на детето ще инициира и организира промени в наредбата за критериите и стандартите за социални услуги за деца. Инспекторите на агенцията ще осъществяват редовен контрол и мониторинг на услугите за деца.\r\n\tОт своя страна общините следва да осъществяват редовен контрол дали персоналът в центровете за настаняване от семеен тип спазва стандартите за предоставяне на услугите за деца. Местните власти ще трябва да вземат мерки и за подобряване на подбора на социалните работници в резидентните услуги.", "date": "2018.02.14", "title": "Ново насилие в детски дом провокира проверки в цялата страна"}
{"url": "http://www.mediapool.bg/grigor-dimitrov-zapochna-s-20-sreshtu-sugita-v-roterdam-news275569.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров започна с чиста победа с 2:0 сета участието си в турнира \"АТП 500\" в холандския град Ротердам. Световният номер 5 отстрани 41-ия в ранглистата японец Юичи Сугита с 6:4, 7:6.\r\n\tРезултатът не отразява напълно съотношението на силите, тъй като всъщност мачът бе доста оспорван и надмощието на българина през голяма част от него не бе толкова отчетливо.\r\n\tВ първия си мач след Откритото първенство на Австралия, след което Димитров се оплака от болки в рамото и отказа участие в софийския турнир, той започна силно с две възможности за пробив в първия гейм, които пропусна. Последва размяна на геймове, докато при 5:4 димитров проби сервиса на съперника си и взе сета.\r\n\tВ него Димитров загуби само шест от 26-те точки, разиграни при негово подаване, и не даде нито една възможност за пробив.\r\n\tВъв втория сет обаче допусна срив и изоставане с един пробив, който успя да върне едва в десетия гейм.\n\n\r\n\tНа приливи и отливи премина тайбрекът. Димитров допусна ранен минибрейк, но после направи няколко точки, за да поведе с 5:2 при предстоящи два свои сервиса. Последва нов срив за 5:4, но накрая българинът надви – 7:5.\r\n\tВъв втория кръг Димитров ще срещне сърбина Филип Крайнович.", "date": "2018.02.14", "title": "Григор Димитров започна с 2:0 срещу Сугита в Ротердам"}
{"url": "http://www.mediapool.bg/da-bulgaria-izprati-signal-sreshtu-peevski-v-parlamenta-news275570.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСигнал срещу народния представител Делян Славчев Пеевски изпрати в сряда партия \"Да, България“ до Комисията за борба с корупцията, конфликт на интереси и парламентарна етика към Народното събрание. В него се посочва, че макар да е крупен собственик на медии депутатът участва в изготвянето и депозирането на законопроект за регламентация на медийната и разпространителска дейност.\r\n\t\"Не са налице публични данни, че Пеевски е декларирал частния си интерес, с което евентуално е нарушил чл. 147 от Правилника за организацията и дейността на Народното събрание. По този начин народният представител препятства възможността да бъде отведен от участие в обсъждането и гласуването на законопроекта\", се казва в мотивите на партията. Настоява се, ако има нарушение на закона, депутатът да понесе предвиденото наказание в правилника на парламента.\r\n\t\"Безспорно е, че народният представител има частен интерес от приемането на горепосочения законопроект... Участието в изготвянето и депозирането на горепосочения законопроект е в нарушение на чл. 58 от Закона за противодействие на корупцията и за отнемане на незаконно придобитото имущество.\", посочват от извънпарламентарната партия.\r\n\tСпоред тях след извършването на проверка, трябва да бъдат изпратени резултатите в новата Комисията за противодействие на корупцията и за отнемане на незаконно придобитото имущество след нейното конституиране.", "date": "2018.02.14", "title": "\"Да, България\" изпрати сигнал срещу Пеевски в парламента"}
{"url": "http://www.mediapool.bg/sled-remonta-v-banyata-na-bankya-shte-se-sklyuchvat-i-brakove-news275572.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвата басейна и царските вани в банята в Банкя ще бъдат запазени в автентичния им вид при предстоящата реставрация на сградата. Те ще бъдат съчетани с модерен спа център, фитнес зала, козметичен център, виенски салон за хранене и детски кът. Това предвижда проекта за ремонт на сградата, която е паметник на културата, но от години се руши.\r\n\tПроектът трябва да бъде съгласуван с института за паметниците на културата. Той предвижда запазване на автентичната визия на сградата. Към нея обаче ще се добави модерен спа център със сауни, парни бани и солна стая. Те ще се намират в сутерена на сградата, където първоначално са били котлите за отоплението на сградата.\r\n\tОсновният етаж, където са басейните и царските вани ще запази автентичния си вид. Изключение се предвижда за едната съблекалня, която трябва да се превърне във Виенски салон, в който да се сервират храни и напитки. Фоайето на основния етаж пък може да се ползва за концерти, изложби и дори за сключване на граждански бракове.\r\n\tПреустроено ще бъде и третото ниво на сградата, което се е използвало за масажи. Предвижда се там да бъдат направени фитнес зала, детски кът, козметичен център.\r\n\tСградата има и два вътрешни двора, покрити със стъклени покриви. Те трябва да бъдат озеленени и ще се използват като места за почивка.\r\n\tРемонтът на банята трябва да приключи до края на 2019 г. Според кмета на района Рангел Марков след това тя може да се превърне в най-големия спа център в страната.", "date": "2018.02.14", "title": "След ремонта в банята на Банкя ще се сключват и бракове"}
{"url": "http://www.mediapool.bg/ubiystvo-i-samoubiystvo-e-osnovnata-versiya-za-otkritite-tela-v-pamporovo-news275525.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновната версия на МВР за намерените в сряда трупове в кола в курорта Пампорово е убийство с последвало самоубийство, съобщиха от Окръжната прокуратура в Смолян.\r\n\tТелата са на 48-годишния Антон Бояджийски и 41-годишната Николина Попова, които са живеели заедно на семейни начала.\r\n\tБояджийски е музикант, а Попова – банкова служител. Тя е била в Пампорово на командировка. И двамата имат по едно дете.\r\n\tТелата им бяха открити от случаен минувач в кола, оставена край пътя на габарити. Мъжът бил на шофьорското място, а жената до него на предната седалка.\r\n\tШефът полицията в Смолян Николай Димков заяви пред медиите, че жената има три огнестрелни рани, а мъжът – само една като у него е открит и пистолетът, който е незаконно притежаван.\n\n\r\n\tПрокурор Недко Симов пък обясни, че заради тези доказателства основната версия е убийство със самоубийство. Въпреки това се работи и по всички останали версии, назначени са различни съдебни експертизи за изясняване на трагедията.", "date": "2018.02.14", "title": "Убийство и самоубийство е основната версия за откритите тела в Пампорово"}
{"url": "http://www.mediapool.bg/balgarskite-turisti-v-sarbiya-sa-se-uvelichili-troino-za-poslednite-10-godini-news275573.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските туристи в Сърбия са се увеличили над три пъти за последните десет години. През миналата година повече от 430 хил. българи са посетили Сърбия, докато 400 хил. сърби са били в България. Това съобщи министърът на туризма Николина Ангелкова по време на представянето на Туристическата организация на Сърбия, преди официално да открие 35-тото изложение \"Ваканция & Спа Експо\", което се провежда от 14 доа 16 февруари в София.\r\n\tБългария и Сърбия подготвят подписването на споразумение за сътрудничество в туризма.\r\n\tПродължава работа по съвместни проекти за културно-историческото наследство и за далечните пазари. Сред тях са \"Пътят на виното\" и \"Пътят на римските императори\", посочи Рената Пинджо, заместник-министър на търговията, туризма и телекомуникациите на Сърбия.\r\n\tБългария е в топ десет на държавите с най-голям брой туристи, които посещават Сърбия, каза Мария Лабович, изпълнителен директор на Туристическата организация на страната. Най-търсените дестинации от българите са Белград, Ниш, Нови сад.\r\n\tБелград привлича със своите 96 хотела и около 6000 ресторанта и кафенета, спортни и културни прояви, концерти на балкански и световни звезди. Зимата в Белград е няколко месеца, толкова е и културната ни програма, каза Слободан Ункович, зам.-директор на Туристическата организация на Белград.\r\n\tЗа първи път в 35-годишната организация на туристическата борса имаме страна-партньор и това е Сърбия, отбеляза Вихра Огнянова.\n\n\r\n\tВ изложението участват 360 туристически компании от 23 страни. Това е ръст от 9 на сто спрямо година по-рано.\r\n\tПетдесет общини, туристически центрове и музейни институти от цялата страна представят богата палитра на България като туристическа дестинация.\r\n\tДигиталната трансформация в туризма е една от темите, които ще бъдат обсъдени по време на проявата. Онлайн платформите за туристически услуги стават все по-предпочитани не само от клиентите, но и от туроператорите.\r\n\tНа изложението се предлага всичко – наред с традиционните летен и земен туризъм, има още приключенски турове у нас и в чужбина, улснес, спа, винен, културен, селски туризъм и т.н.", "date": "2018.02.14", "title": "Българските туристи в Сърбия са се увеличили тройно за последните 10 години"}
{"url": "http://www.mediapool.bg/bulgaria-predlaga-regulatsiya-na-onlain-platformite-za-turizam-news275574.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще предложи създаването на европейско законодателство, с което да се изисква туристическите интернет платформи да проверяват дали обектите, регистрирани при тях, реално са регистрирани в съответните държави. Това съобщи министърът на транспорта Николина Ангелкова при откриването на изложението \"Ваканция & Спа Експо\" 2018.\r\n\tВъпросът е бил обсъден по време на неформалната среща между министрите на туризма на страните от ЕС в София във вторник.\r\n\tПо думите на Ангелкова това е една от мерките за борба със сивата икономика в сектора. Идеята е в онлайн платформите за туризъм да рекламират само тези места за настаняване, които са регистрирани според изискванията на съответното национално законодателство. За целта те ще бъдат задължени да проверяват местата за настаняване, които рекламират, дали са регистрирани в съответната страна, обясни Ангелкова.\r\n\tМинистърът на туризма даде пример с интернет платформа, в която има над 10 000 регистрирани места за настаняване в България, докато в официалния туристически регистър те са 6144. На европейско ниво тази разлика е в пъти по-голяма и колегите също споделят, че това е проблем и в техните страни, каза Ангелкова.\r\n\tСпоред различни проучвания около 80% от потребителите на туристически услуги ползват интернет платформи за резервация и купуване на хотелски настанявания. Причината е, че цялата информация е събрана на едно място и човек може да сравни цените на различните туроператори като избере най-изгодната за себе си. Чрез интернет платформите се предлагат и много частни квартири за настаняване, където цените са по-евтини от тези в хотелите.\r\n\tЕдни от най-популярните сайтове са booking.com, airbnb.com, trivago.bg и други. Много от нискотарифните авиопревозвачи също предлагат тази услуга чрез сайтовете си.\r\n\tСпоред представители на туристическия бранш нищо не пречи и сега на държавите членки сами да спрат достъпа на нелицензирани представители от бранша до платформите, като наложат съответната санкция, предвидена в закона. Очевидно обаче на администрацията не й се занимава с това и е по-лесно допълнително да натовари бизнеса да прави проверките вместо нея, коментира туроператор.\r\n\t\r\n\tАнгелкова съобщи още, че се работи и по идеята за общоевропейска интернет платформа, която да улесни наемането и предлагането на работна ръка в сферата на туризма. Целта е така да се подпомогне намирането на нужния персонал.\r\n\tЕвропейската комисия отдавна създаде и пусна европейски  – eures. Чрез него работници и работодатели от 28-те страни членки качват обявите си за работа. С днешна дата на портала близо 11 000 работодатели са обявили близо 1.5 милиона работни места в Европа, а над 360 хил. европейци са пуснали автобиографиите си за работа.", "date": "2018.02.14", "title": "България предлага регулация на онлайн платформите за туризъм"}
{"url": "http://www.mediapool.bg/badeshtiyat-premier-na-bavariya-ne-iskame-bulgaria-v-evrozonata-news275575.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовият министър на германската провинция Бавария Маркус Сьодер отхвърли каквато и да е възможност за разширяване на еврозоната към страни като България и Румъния, съобщи Ройтерс.\r\n\t \r\n\tТой също така подчерта, че неговият Християнсоциален съюз, който е част от консервативната коалиция на канцлера Ангела Меркел, е и против идеите за емитиране на общи еврооблигаци и за създаването на длъжност финансов министър в рамките на еврозоната.\r\n\t \r\n\tМаркус Сьодер, който е определен да стане следващия премиер на процъфтяващата германска областта, спечели аплодисментите на около 4000 души на провеждащ се днес политически форум, като отбеляза, че неговият ХСС се е противопоставил преди години на идеята за членство на Гърция в еврозоната.\n\n\r\n\t \r\n\tНие не искаме още един подобен дебат и повече мошеничества. Не желаем разширяването на еврозоната да включва страни като България и Румъния, подчерта Сьодер. Ние от ХСС сме и против общи еврооблигации и против Европейски финансов министър, допълни той, цитиран от БНР. \r\n\t \r\n\tНеговите коментари са факт на фона на активните дебати в рамките на България през последните седмици около евентуалното скорошно подаване на молба за влизане в т.нар. \"чакалня\" на еврозоната. \r\n\t \r\n\tСтартът на тези дебати беше даден през януари, когато финансовият министър Владислав Горанов заяви, че България се очаква да кандидатства за присъединяване към Европейския валутен механизъм, известен като ERM-2, до юни тази година като предварителна стъпка към приемането на страната в еврозоната и еврото.", "date": "2018.02.14", "title": "Бъдещият премиер на Бавария: Не искаме България в еврозоната"}
{"url": "http://www.mediapool.bg/fermerite-minavat-na-elektronno-kandidatstvane-za-evrofondovete-news275576.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път за земеделските стопанства от днес - 14 февруари, беше отворен електронен прием на документи през Интегрираната система за управление и наблюдение (ИСУН) по мярката за инвестиции в материални активи (мярка 4.2). Срокът за кандидатстване е до 16 май 2018 г.\r\n\tНовината съобщи Атидже Алиева-Вели, зам.-изпълнителен директор на Държавен фонд \"Земеделие\" по време на Шестата национална среща на земеделските производители в Златни пясъци.\r\n\tТака всички документи за кандидатстване по Програмата за развитие на селските райони вече ще се подават само електронно. Това се прави във връзка с промените от януари 2018 г. в Закона за земеделските производители.\r\n\tИзключение ще има само за техническата документация, която придружава проектните предложения, каза Алиева. Това означава, че документи на хартиен носител няма да бъдат приемани. Електронно ще се осъществява и цялата комуникация между фонд \"Земеделие\" и кандидатите.\r\n\tНовите моменти в процедурата при разглеждане на проектните предложения включват още предварителната им оценка и класиране, с възможност за подаване на възражение срещу оценката от страна на бенефициентите. Следва оценка за административно съответствие и допустимост на разходите, която приключва с оценителен доклад. Той също подлежи на обжалване пред Управляващия орган.\r\n\tСлед това следва техническа и финансова оценка и издаване на оценителен доклад.\n\n\r\n\tПодаването на искането за плащане, независимо дали става въпрос за авансово, междинно или окончателно, също ще се извършва през ИСУН, включително документите, които се прилагат към искането, обясни още Атидже Алиева-Вели. За тази цел бенефициентите трябва да имат предварително направен от тях електронен профил в ИСУН, както и квалифициран електронен подпис.", "date": "2018.02.14", "title": "Фермерите минават на електронно кандидатстване за еврофондовете"}
{"url": "http://www.mediapool.bg/naesen-otsenka-na-ministrite-spored-rabotata-im-po-e-upravlenieto-news275577.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t​Премиерът Бойко Борисов обяви, че септември ще оцени всеки от министрите си според свършеното от него за въвеждането на електронното управление, тъй като това е тяхна лична отговорност месец, а не на нископоставените чиновници, сложени да реорганизират дейността на държавната администрация така, че наесен да няма вече изпращане и изваждане на документи на хартия, а всичко да става по електронен път.\r\n\tТемата, за която министър-председателят напомни на миналото заседание на правителството и , отново е била коментирана в сряда, става ясно от публикувана стенограма.\r\n\tВицепремиерът Томислав Дончев първи посочва в отговор на множество въпроси кой точно е отговорен за въвеждането на електронния обмен на документи от ноември 2018 между администрациите, че \"за да има успех амбициозната програма, която следваме, трябва да сте отговорни персонално вие или човек на много висока позиция\". \"Практиката показва, че в масовия случай за отговорни лица за реорганизация на процесите или на електронизация на услугите са посочени нископоставени служители от общата администрация, които нямат абсолютно никакъв ефект\", казва още той, но е прекъснат от Борисов.\r\n\t\"Лично министрите отговаряте. Никакви заместници, никакви други хора. Ако нещо хубаво направим в този мандат да остане, това е електронното управление. Всички партии от коалицията го имат в програмите си. Това е най-сериозната тема за борба с корупцията, то максимално ще облекчи бизнеса и хората и да пращаш някой друг, който да трябва да те чака да му кажеш какво да направи… Лично! Всеки да го сложи в календара си и ден по ден да следи докъде е придвижено. Имайте предвид, че това ще ви е оценката. И не си мислете, че като дойде септември, някой ще ни е забравил. Това е нещо много значимо и ако има някой против, да каже: „Против съм, считам, че това е харчене на ресурс, време и т. н.\". Щом сме го приели, трябва да го докараме до край\", заявява премиерът.\r\n\tДончев допълва, че практиката от тези няколко месеца показва, че нито един процес не може да бъде доведен докрай без политически натиск, \"в най-добрия смисъл на думата\".\n\n\r\n\t\"Няма опция административната реформа да се движи от самите администрации, те просто нямат интерес в тази посока. Суровата действителност е, че към момента само за ограничен кръг ведомства може да се каже, че са създали необходимата организация за въвеждане на електронно управление\", казва вицепремиерът и посочва като такива Министерството на финансите, НАП, НОИ и Агенцията по вписванията. Той информира, че от половин година няма титуляри на ІТ отделите в здравното, социалното и образователното министерства.\r\n\tФинансовият министър Владислав Горанов дава идея в \"Информационно обслужване\" да се създаде звено за споделени услуги на централната администрация на изпълнителната власт.\r\n\t\"Какво имам предвид? Ананиев няма да си намери лесно ІТ специалист за Министерството на здравеопазването или и да си намери някой, той няма да е на това ниво, което да позволи да бъде мотор на тези процеси. Спокойно може да има едно мобилно звено в \"Информационно обслужване\", на което да му се плаща по съответния начин, което мобилно звено, първо, да извършва одити на съответните ведомствени системи, и второ – да им осигурява обслужване: да ходи да побутне сървъра, както се казва, да ходи да конфигурира нещо, да направи нещо, да сложи системи и всичко\", обяснява Владислав Горанов.\r\n\tСпоред него, ако реформата се прави на парче в 120 администрации, трудно ще се намери персонал, а предлаганото от него звено можело по заявка да обикаля администрациите и да работи.\r\n\tДончев се съгласява с идеята, но напомня, че само преди месеци сред министерствата били търсени доброволци за включване в пилотната фаза на проекта за централизиране от счетоводно обслужване през ТРЗ услуги, през юридическа помощ до ІТ обслужване. Досега обаче се били включили само от здравното министерство и от агенцията по храните. Затова, според него, подобен подход изобщо не трябва да се базира на доброволното желание на една или на друга институция.\r\n\tВъншният министър Екатерина Захариева коментира, че в нейното ведомство нещата с електронното управление се раздвижили след като с обществена поръчка били наети по добри IT специалисти.\"Няма специалисти, които да дойдат за тези пари да работят. И да дойдат или са недостатъчно квалифицирани, или са с друга цел там, поне при мен. Всъщност, направихме си поръчка, плащаме си за информационни услуги, нещата започнаха да се раздвижват и то осезаемо\", разказва тя.\r\n\tНакрая Борисов обобщава, че електронното управление е едно от най-важните неща, които може да предложим в България на обществото.", "date": "2018.02.14", "title": "Наесен оценка на министрите според работата им по е-управлението"}
{"url": "http://www.mediapool.bg/lufthanza-zameni-oranzhevoto-sas-sinyo-news275578.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНемската авиокомпания \"Луфтханза\" премахна емблематичния и използван почти 30 години оранжев цвят в логото си и то посиня върху опашката на самолетите на превозвача. Жеравът е преработен и е станал по-елегантен и по-ясно забележим. Изписваното в синьо име на превозвача също е пипнато минимално графично и е разработен специално нов син цвят, който е малко по-тъмен, но също придава финес.\r\n\tПромяната е заради стогодишния юбилей на използвания от авиокомпанията жерав и целта е да отведе компанията в дигиталната ера и бъдещето, посочват от \"Луфтханза\" в прессъобщението си. Така досегашното жълто изчезва от самолетите на авиокомпанията.\r\n\t\r\n\tСилуетът на птицата е разработен през 1918 г. от графичния дизайнер Ото Фирле за първата германска авиокомпания наречена Deutsche Luft-Reederei, после прекръстена на Deutsche Luft Hansa, за да се превърне в познатата днес Lufthansa. Това е петата промяна на жерава, като последната е била преди почти 30 години - през 1990 г.\r\n\t\r\n\tНай-забележимо е сериозното изтъняване на външния кръг на логото, което го прави по-елегантно. Силуетът на птицата е също променен леко в извивките и раздалечаването на чертите в крилото, което прави логото по-забележимо. Промeните са малки, но всяка от тях допринася за по-доброто възприемане на логото, посочва авиопревозвачът..\r\n\tЖълтото ще продължи да се използва в униформите, на гишетата за чекиране на пътниците, върху бордните карти, приборите за хранене на борда, приложенията и различните аксесоари, но вече като акцент.\r\n\t\r\n\tКомпанията е разработила и свой шрифт, който да бъде лесно четим на мобилни устройства и смарт часовници.", "date": "2018.02.14", "title": "\"Луфтханза\" замени оранжевото със синьо"}
