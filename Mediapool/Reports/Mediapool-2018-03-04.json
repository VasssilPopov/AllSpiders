{"url": "http://www.mediapool.bg/slovashkiyat-prezident-andrei-kiska-poiska-ili-predsrochni-izbori-ili-promeni-v-pravitelstvoto-news276302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСловашкият президент Андрей Киска отправи призив в неделя или за съществени промени в правителството, или за предсрочни избори след убийството на журналиста Ян Куциак, който разследваше корупция на най-високо равнище, свързана с италианската мафия, предаде Франс прес.\r\n\t\"Сега виждам две решения - промени в дълбочина на правителството или предсрочни избори\", каза Киска в изявление по телевизията за убийството, разтърсило Словакия.\r\n\tРойтерс цитира президента, че ще поиска разговори с политическите партии и ще настоява за съставяне на ново правителство или за свикване на предсрочни избори, за да бъде възстановено доверието на обществото след убийството на разследващия журналист.\r\n\tЕдин от хората, назовани в публикуваното посмъртно разследване на Куциак за злоупотреба с европейски фондове и други измами, е имал връзки със сътрудници на премиера Роберт Фицо, посочва Ройтерс.\r\n\t\"Ще започна разговори с политическите лидери, за да кажат как си представят бъдещето и как да бъде възстановено доверието на хората в собствената им държава\", каза президентът. \"Виждам засега две решения: първо, широки и съществени промени в правителството, за да не поляризира обществото, и второ, предсрочни избори заедно с местните през есента\", добави той.", "date": "2018.03.04", "title": "Словашкият президент Андрей Киска поиска или предсрочни избори, или промени в правителството"}
{"url": "http://www.mediapool.bg/sastaviha-17-akta-v-sofiya-za-nereglamentirano-izgaryane-na-otpadatsi-news276294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроверките за нерегламентирано изгаряне на отпадъци в автосервизите и пунктовете за вторични суровини продължават.\r\n\tРегионалната инспекция по околна среда – София и Столичен инспекторат към Столична община са проверили общо 43 обекта, от които 23 автосервиза, 14 площадки за отпадъци и 3 цеха за мебели, съобщиха от екоминистерството. Проверките са част от контрола върху нерегламентираното горене на отпадъчни материали, които замърсяват въздуха в София.\r\n\tЗа констатираните нарушения експертите на РИОСВ – София са съставили 17 акта на обща стойност 152 000 лв.\r\n\tАкцията стартира на 21 декември и ще продължи до поетапното проверяване на всички обекти.", "date": "2018.03.04", "title": "Съставиха 17 акта в София за нерегламентирано изгаряне на отпадъци"}
{"url": "http://www.mediapool.bg/patriotite-gotvyat-ekspresni-zakonovi-promeni-po-kazusa-chez-news276288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от \"Обединени патриоти\" смятат да внесат законови промени, с които да дадат правомощия на Комисията за енергийно и водно регулиране (КЕВР) да спира сделки, подобни на тази с активите на ЧЕЗ.\r\n\t и такъв тип пропуски си проличават при критични ситуации като настоящата в енергетиката, при която случаен инвеститор влиза в подобна мащабна сделка – закупуването на ЧЕЗ\", заяви в интервю за БНР народният представител от \"Обединени патриоти\" и член на комисията по енергетика Искрен Веселинов.\r\n\tПо думите му има подготвени законодателни решения, които са предложени на народните представители от управляващите политически сили. Веселинов очаква проектите за нормативни промени да бъдат обсъдени в началото на идната седмица и \"в спешен порядък този пропуск да бъде запълнен\".\r\n\t\"Странното е, че в закона има разрешителен режим за разпореждане с имущество, с което се упражнява лицензионна дейност, а на практика с цялата собственост на дружествата, със съществените части от капитала – няма. Всъщност това е поправката, която смятаме да предложим – при над 20% разпоредителни действия с част от капитала на дружеството да се изисква разрешение от КЕВР. Като КЕВР на база на това да гарантира устойчивото снабдяване на крайните потребители, както и националната сигурност, да издава и съответно да не издава разрешение за това придобиване\", каза Веселинов.\r\n\tПо думите на депутата КЕВР ще бъде оторизирана при необходимост да получава информация от ДАНС и финансовото разузнаване, а също и от Комисията за защита на конкуренцията.\n\n\r\n\tЦелта на спешните действия е макар че идеята не е да се спира прехвърлянето.\r\n\t\"Аз мисля, че в началото на другата седмица бихме могли да внесем законопроекта. Тоест реално, ако броим от днес, в рамките на около 10 дни би могъл да влезе в сила заедно с публикуването на този законопроект\", каза пред БНР Искрен Веселинов\r\n\tИдеята на патриотите срещна силна подкрепа от юриста и бивш председател на Сметната палата , който понастоящем е член на Консултативния съвет по законодателство към Народното събрание. Преди броени дни той  разкри необходимостта от . от това, че Законът за енергетиката не е предвидил форма на контрол, той не е предвидил разрешителен режим, режим на проверяване и разрешаване на придобиване на дялово участие в енергийни дружества и най-вече в енергоразпределителните дружества\", каза в неделя пред БНР проф. Димитров.\r\n\tПо думите му в българското законодателство има около 40 закона, които предвиждат лицензионни режими за определени високорискови бизнеси, които са пряко свързани с обществения интерес. Той е категоричен, че енергетиката е сред този вид бизнеси, но такъв тип регулация в момента няма и по думите му Законът за енергетиката може.\r\n\tДимитров даде пример, че такъв контрол е предвиден в други регулативни закони като Закона за кредитните институции, Кодекса за социално осигуряване и Кодекса за застраховането, където има изключително прецизна и детайлна уредба на придобиването на дялово участие. Според бившия председател на Сметната палата тази уредба може да служи като модел.\r\n\tБившият народен представил от НДСВ даде пример с продажбата на дялово участие в банка, при което прехвърлянето на определени прагове на участие – 10%, 20%, 33% и 50% е свързано с разрешителна власт на БНБ, която одобрява всяка такава сделка, след като проучи репутацията, финансовото състояние и свързаностите с офшорни фирми на потенциалния инвеститор и оценява риска от изпиране на пари. Подобно разрешение бе издадено от БНБ наскоро на лихтенщайнско дружество, което придоби Общинска банка.\r\n\t – такава е Комисията за енергийно и водно регулиране\", коментира проф. Димитров. По думите му именно на нея трябва да ѝ бъде дадена тази власт. Тя трябва да има власт подобна на властта, която има Българската народна банка в областта на банковия бизнес, както и Комисията за финансов надзор в областта на застрахователния, осигурителния бизнес и бизнеса на капиталовия пазар.\"\r\n\tПроф. Валери Димитров изрази подкрепа към готвените законодателни промени и потвърди, че те биха могли да се приложат към сделката за активите на ЧЕЗ.\r\n\tВ допълнение, юристът препоръча на депутата Искрен Веселинов при формулирането на новите текстове в закона да се използва понятието от общоевропейското законодателство, възприето и в българското право – , доколкото при този праг придобиващият инвеститор може да оказва съществено влияние върху дейността и управлението на дружеството.", "date": "2018.03.04", "title": "Патриотите готвят експресни законови промени по казуса \"ЧЕЗ\""}
{"url": "http://www.mediapool.bg/goranov-e-protiv-darzhavata-da-kupuva-aktivite-na-chez-news276289.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовият министър Владислав Горанов е против държавата да купува активите на ЧЕЗ в България, но ще се съобрази с общото решение на правителството. Това стана ясно от негово изявление в неделя пред бТВ.\r\n\t\"Продължавам да смятам, че няма нужда от подобна сделка (държавата да купува активите на ЧЕЗ в България, б. р.), но сме готови да влезем и в подобна сделка, ако това ще гарантира спокойствието на битовите абонати\", заяви Горанов по повод скандала около сделката за ЧЕЗ и последното решение държавата да се намеси в нея.\r\n\tФинансовият министър обаче даде ясно да се разбере, че ще се подчини на общото решение.\r\n\t\"Това е мярка, без която може да се мине, защото държавата има достатъчно контролни механизми, но ще се подчиня на общото решение\", каза Горанов.\r\n\tФинансовият министър призна, че има противоречие между принципната позиция на ГЕРБ и на премиера Бойко Борисов, че държавата е лош собственик, и решението държавата да откупува обратно електроразпределителното дружество. Още повече че именно през ГЕРБ през 2012 г. раздържави през борсата 33% от ЕРП-ата.\n\n\r\n\t\"Виждате колко е абсурдно, но дебатът се проведе по начин, по който се изискваше от страна на правителството да покажем цялата си решителност, че снабдяването на хората с електричество не е подложено под никакъв риск\", посочи Горанов.\r\n\tИменно със смута, който е създаден сред хората, че могат да имат проблеми с тока или някой да им надписва сметките, финансовият министър обясни преобръщането в позицията на кабинета, който първо твърдеше, че сделката не го касае.\r\n\t\"Истерията, която се налага от опозицията, ме кара да мисля, че една партия от опозицията разполага с информация, която не е известна на правителството. Високият тон говори, че има някой разсърден и некласиран от чехите\", коментира Горанов.\r\n\tФинансовият министър подчерта, че собственикът на \"Инерком” Гинка Върбакова не отива в Чехия да преговаря от името на държавата, а целта й е да поиска от чехите отново да отворят договора, за да може държавата да се намеси. Чешката компания ЧЕЗ може да се съгласи, но може и да откаже, посочи Горанов.\r\n\tПо думите му, ако все пак се стигне до положително решение от страна на чехите, държавата може директно да влезе в сделката, като купи компанията на Гинка Върбакова \"Инерком” или част от нея. Другият вариант е да започне директни преговори с ЧЕЗ, ако дружеството се съгласи на това.\r\n\tПо отношение на цената на сделката – 320 млн. евро, за която разузнаването твърди, че е силно надценена, Горанов обясни, че цената на активите за държавата ще е тази, която двете страни вече са постигнали, ако не се стигне до нови преговори.\r\n\tВладислав Горанов напомни, че ЧЕЗ води арбитражно дело срещу българската държава за десетки милиони и в тази връзка преговорите между компанията и българската държава ще са трудни.\r\n\tМеждувременно, критиките към сделката от страна на левицата продължиха и в неделя.\r\n\t\"Някой купува една трета от преносната мрежа на България, което е въпрос на национална сигурност, някой ще контролира през сметките за ток живота на 3 млн. българи, а няма много информация кой е този, кой финансира сделката, как ще се връщат тези пари и дали няма да се връщат през увеличение на сметките за ток\", заяви в интервю за БНТ лидерът на БСП Корнелия Нинова.\r\n\t\"Държавата е лош стопанин, но когато се управлява от мафията. Когато се управлява от държавници, не е лош стопанин\", подчерта тя. Нинова попита как може във Франция, Белгия, Унгария услугата, която ЧЕЗ предоставя, да е държавна, да се управлява добре и да печели. Тя подчерта, че дори в Европа тенденцията е да се връща държавното участие в ключови сектори.\r\n\tЛидерът на левицата заяви, че тази седмица цялата сделка ще бъде дадена на прокуратурата. \"Това е част от прегледа на прехода. Не може в държавата ни постоянно да се случват грабежи и несигурност и никой да не носи отговорност\", подчерта тя.\r\n\tСпоред нея проблемът е заровен в миналото при продажбата на 33% остатъчен дял на ЕРП-ата. \"Първата продажба е по времето на правителството на Сакскобургготски през 2004 г. на 67%. В договора пише, че се запазват 33%, за да може държавата да участва в управителните органи, вземането на решения. Задължават купувача ЧЕЗ тогава да информира за всяко действие държавата и всяка година да дава отчети\", обясни Нинова. По нейните думи има забрана да се продава на офшорни компании, а сега имаме кредити от такива компании. \"Има и редица други ограничения, които гарантират държавния интерес. Когато 33% са били все още държавни, държавата е получава дивидент – 40-45 млн. лв. годишно. С продажбата на тези 33% от Бойко Борисов анулира всички тези условия\", обясни Нинова.\r\n\t\"Ако някой се е съмнявал дали ГЕРБ стоят зад Гинка Върбакова, след комисията в парламента разбраха истината. Тя произнесе политическа реч, в която нападна председателя на опозиционната партия и президента на държавата. Тази реч е написана и повтаря пресконференция на ГЕРБ от преди три дни\", каза още Нинова.\r\n\tСпоред председателя на БСП скандалът ще се разраства по международна линия. \"Чешкият премиер обвини българския в лъжа. Когато си председател на Съвета на ЕС, това е голям проблем за Борисов. Премиерът и правителството ни изложиха пред Европа и поставиха международен проблем. Поставиха държавата на колене пред едно лице и волята й какво ще реши за нейния договор\", коментира Нинова.", "date": "2018.03.04", "title": "Горанов е против държавата да купува активите на ЧЕЗ"}
{"url": "http://www.mediapool.bg/krai-na-politicheskata-kriza-v-germaniya-news276287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължилата над пет месеца политическа криза в Германия, която не даваше възможност за съставяне на правителство, приключи. \r\n\tЧленовете на Германската социалдемократическа партия (ГСДП) одобриха с голямо мнозинство нова коалиция с консерваторите на канцлера Ангела Меркел, премахвайки последното препятствие пред съставянето на следващото правителство на Германия, съобщи Франс прес.\r\n\tСпоред обявените в неделя сутринта официални резултати от вътрешнопартийния референдум 66.02 процента одобряват ново правителство с Меркел. В гласуването са участвали 78.4 процента от 463-те хиляди членове на ГСДП.\r\n\t\"Уведомих президента (Франк-Валтер Щайнмайер) и канцлерката (Ангела Меркел) за резултата\", съобщи и.д. лидер на ГСДП Олаф Шолц.\r\n\tСъгласието на социалдемократите слага край на пет месеца безпрецедентни следизборни смутове в Германия в момент, когато Европа е разтърсена от кризата с Брекзит и от възхода на националистическите движения и повече от всякога се нуждае от стабилно германско правителство, отбелязва АФП.\r\n\tОчаква се Меркел да бъде официално избрана за канцлер от депутатите в средата на март, най-вероятно на 14 март, и да започне четвъртия си мандат.\r\n\tТова ще е третото коалиционно споразумение под ръководството на Меркел от 2005 година. През 2013 г. 76 процента от членовете на ГСДП подкрепиха коалицията с Меркел, отбелязва Ройтерс.\r\n\tВисокопоставеният представител на Християндемократическия съюз на Меркел Фолкер Буфиер приветства резултатите от гласуването на ГСДП и заяви, че това е добър знак за германците и за бъдещето на страната.\r\n\tПо-късно и федералният канцлер Ангела Меркел поздрави социалдемократическата партия за подкрепата. \"Поздравявам ГСДП за този ясен резултат, радвам се на по-нататъшното сътрудничество за благото на страната ни\", предаде думите на Меркел пресцентърът на Християндемократическия съюз (ХДС).\r\n\tВ близките дни се очаква социалдемократите да огласят имената на своите министри в новия кабинет. Знае се, че някои от кандидатите и преди са работили в правителството, но други нямат управленски опит. Според информации в германските медии лидерът на ГСДП Олаф Шолц ще оглави финансовото министерство и ще бъде вицеканцлер в новото правителство на Меркел. Освен това социалдемократи ще заемат постовете на външен министър, на министър на труда и социалните грижи, на правосъдието, на защита правата на потребителите, на семейните работи и екологията.\r\n\tПо-рано Меркел представи списъка със своите министри. Урсула фон дер Лайен ще запази поста си начело на министерството на отбраната.", "date": "2018.03.04", "title": "Край на политическата криза в Германия"}
{"url": "http://www.mediapool.bg/po-malko-ot-40-ot-yapontsite-podkrepyat-promyana-na-konstitutsiyata-news276293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от 40% от жителите на Япония подкрепят идеята на премиера Шиндзо Абе за промяната на т. нар. мирна конституция на страната, сочат резултатите от допитване до общественото мнение, извършено от агенция Киодо.\r\n\tСпоред допитването 39.2% от респондентите поддържат идеята за промяна на основния закон. В същото време 48.5% от населението на страната на изгряващото слънце са категорично против инициативата на премиера. Резултатите от допитването показват също така и спад в подкрепата за правителството на Абе – в сравнение с подобна анкета от февруари рейтингът на кабинета е паднал с 2.7% и в момента е 48.1.\r\n\tШиндзо Абе открито се изказва в подкрепа преразглеждането на \"мирната\" глава в основния закон на страната, която провъзгласява отказа на държавата от създаване на собствена армия и участие във война.\r\n\tВнасянето на промени в конституцията е една от ключовите линии на вътрешна политика, следвана от премиера и неговата Либерално.-демократическа партия. Шиндзо Абе многократно е настоявал, че написаната преди повече от 70 г. конституция не отговаря на сегашните геополитически условия и че е необходимо Япония да има свои въоръжени сили, като се отчита нестабилната ситуация в региона, в който се намира страната.\r\n\tСпоред действащото законодателство поправки в конституцията могат да се правят само след провеждането на референдум в страната. А до такова нещо може да се стигне, само ако две трети от депутатите в двете камари на парламента подкрепят идеята. В момента управляващите имат необходимото мнозинство в парламента, но не бързат с организирането на референдум – поради негативно настроеното мнозинство сред населението срещу промяна на основния закон.", "date": "2018.03.04", "title": "По-малко от 40% от японците подкрепят промяна на конституцията"}
{"url": "http://www.mediapool.bg/tramp-zaplashi-es-da-oblozhi-kolite-mu-s-vhodni-mita-news276284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заплаши ЕС да наложи мита на колите му, ако евросъюзът вземе ответни мерки срещу митата, които Тръмп обяви върху вносната стомана и алуминий, предадоха ДПА и Асошиейтед прес, цитирани от БТА.\r\n\t\"Ако ЕС иска да увеличи вече високите си мита и бариери за американски компании, които работят на негова територия, ние просто ще наложим мито на колите му, които свободно влизат в САЩ. Те правят невъзможна продажбата на наши коли (и други стоки) там. Голям търговски дисбаланс\", написа Тръмп в Туитър.\r\n\tАмериканският президент се оплака отново от търговския дефицит и го обясни с \"нашите много глупави търговски споразумения и политики\".\r\n\tДруги страни \"се подиграват на лидерите ни, които станаха за посмешище. Край на това\", добави Тръмп.\r\n\tВ четвъртък Тръмп обяви намерението си да наложи мита от 25 процента върху вносната стомана и 10 процента върху много категории вносни алуминиеви продукти, което накара търговските партньори на САЩ да обмислят ответни мерки. По-късно Тръмп заяви, че \"търговските войни са нещо хубаво и лесно се печелят\".\r\n\tГоворителят на Европейската комисия Александър Винтерщайн заяви, че ЕС отдавна се готви за такава ситуация и добави, че съюзът е готов да вземе защитни мерки за европейския пазар на стоманата, а освен това ще се стреми да реши спора в Световната търговска организация. Нейният трибунал за решаване на спорове обаче от около две години е блокиран от САЩ, които не одобряват попълването със съдии в Апелативния орган. Стремежът на българското председателство на ЕС по този въпрос е да се търсят варианти за излизане от кризата в СТО, стана ясно миналата седмица в София по време на .\r\n\tМеждувременно, освен ЕС, и Китай реагира на опитите на САЩ за търговска война.\r\n\t\"КНР няма да остане със скръстени ръце пред заплахите на САЩ в търговската сфера\", предупреди през уикенда високопоставен китайски представител, цитиран от Франс прес.\r\n\t\"Китай не иска търговска война със САЩ, но ако САЩ предприемат мерки, които вредят на китайските интереси, Китай няма да остане със скръстени ръце и ще предприеме каквито мерки е необходимо\", заяви пред журналисти говорителят на Общокитайското събрание на народните представители Чжан Есуй в навечерието на годишната пленарна сесия на китайския парламент.", "date": "2018.03.04", "title": "Тръмп заплаши ЕС да обложи колите му с входни мита"}
{"url": "http://www.mediapool.bg/31-godishniyat-italianski-natsional-davide-astori-pochina-v-sanya-si-chasove-predi-mach-news276291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗащитникът на Фиорентина и Италия Давиде Астори бе открит мъртъв тази сутрин в хотелската си стая в Удине, съобщи официалният сайт на \"виолетовите\", цитиран от БГНЕС.\r\n\tФутболистът е починал в съня си, причините засега не са известни, но най-вероятно става въпрос за инфаркт.\r\n\t\"Всички във Фиорентина сме дълбоко потресени и принудени да обявим, че нашият капитан Давиде Астори почина. Отчитайки целият ужас и деликатност на тази ситуация, призоваваме медиите към проявяване на човечност, на първо място като знак на уважение към неговото семейство\", се казва в съобщението на Фиорентина.\r\n\tОтборът днес трябваше да гостува на Удинезе, но заради трагедията мачът бе отложен, както и всички други насрочени за днес срещи.", "date": "2018.03.04", "title": "31-годишният италиански национал Давиде Астори почина в съня си часове преди мач"}
{"url": "http://www.mediapool.bg/vazhod-na-kraini-i-populisti-se-ochakva-na-izborite-v-italiya-dnes-news276285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнес в Италия се произвеждат парламентарни избори, на които се очаква възход на популистки и крайнодесни партии и е възможно в следващия парламент да няма стабилно мнозинство, предаде Франс прес.\r\n\tПраво да гласуват за Камарата на депутатите (долната камара в парламента) имат 46.6 милиона италианци, а за Сенат - 42.9 милиона. За да могат да гласуват за Камарата, гласоподавателите трябва да са навършили 18 години, а за да гласуват за Сенат, те трябва да имат навършени 25 години.\r\n\tНовото в днешните избори е, че бюлетините са защитени от регистрационен цифров код, което изключва всяка възможност за фалшифициране.\r\n\tИталианците ще трябва да изберат 630 депутати и 315 сенатори. Кандидатите наброяват 7762 души от 31 партии, част от които влизат в коалиции. Прагът за влизане в парламента е три процента.\r\n\tЩе се гласува по нова система, като е частично пропорционално и частично мажоритарна. Една трета от местата (232 в Камарата на депутатите и 116 в Сената) ще бъдат за мажоритарните кандидати, събрали най-много гласове, а останалите две трети ще бъдат разпределени по пропорционален принцип с оглед на събраните гласове от партийните листи. Не може да се гласува за кандидат и за партия, която не го подкрепя.\r\n\tПартията или коалицията, която събере над 40% от гласовете, ще спечели мнозинството в парламента. Само в този случай победителят ще може да сформира самостоятелно правителство.\r\n\tИзборният ден продължава до 23.00 ч. местно време (полунощ българско време).\r\n\tОчакваше се ниска избирателна активност, но към обяд активността бе 19.38%, тоест с 4% повече в сравнение със същия час на предходните парламентарни избори.\r\n\tПубликуването на проучвания на избирателните нагласи е забранено в последните две седмици от предизборната кампания. В последните публикувани, в които се отбелязва наличието на милиони колебаещи се, дясната-крайнодясна коалиция на Берлускони води с 37 процента, следвана от популисткото \"Движение 5 звезди\" с 28 процента, левоцентристката коалиция около управляващата Демократическа партия с 27 процента и лявото движение \"Свободни и равни\" с 6 процента.\r\n\tСпоред допитванията обаче няма политическа сила, която да спечели над 40% от гласовете, въпреки че за фаворит се смята дясноцентристката коалиция начело с партията \"Напред, Италия\" на бившия премиер и политически ветеран Силвио Берлускони, \"Лигата\" на Матео Салвини и \"Братята на Италия\" на Джорджи Мелони. Според коалиционната договореност кандидатът за премиер ще бъде предложен от партията, събрала най-много гласове. Смята се, че това ще бъде \"Напред, Италия\", която вече предложи за премиер председателят на Европарламента Антонио Таяни. За премиерския пост обаче претендира и Салвини, но неговата \"Лига\" изостава от съюзника с 3-4 процента.\r\n\tПартията, която може да събере най-много гласове извън коалициите, може да бъде \"Движението 5 звезди\", на което допитванията дават 28 процента. Но и те няма да съберат 40 процента. При това движението отхвърля всякакви коалиции.\r\n\tНяма възможност за коалиция и около управляващата до момента Демократическа партия (ДП), чийто рейтинг е около 20 процента. В коалиция с нея е блокът на бившата еврокомисарка и външен министър Ема Бонино, съучредителка на Радикалната партия \"+ Европа\". Блокът има реални шансове да прескочи 3-процентната бариера, но това пак няма да е достатъчно за създаването на правителство на ДП без привличането на други политически сили.\r\n\tЛевият център е представен от още едно обединение – \"Свободни и равни\". В него влязоха политици, напуснали по-рано ДП. Те дотолкова са несъгласни с партийния лидер Матео Ренци, който е бивш премиер, че не искат и да чуват за какъвто и да е съюз с него. Допитвания дават 7-8% на \"Свободните и равните\".\r\n\tСегашното избирателно законодателство със сложната си система за броене може да доведе до парадоксално положение. \"Движението 5 звезди\" може да стане водеща некоалиционна партия, най-голям брой гласове да събере дясноцентристкият съюз, а най-многобройната фракция да стане ДП заради очаквани победи на мажоритарните й кандидати. И въпреки това нито една от тези сили няма да сформира правителство, което да има подкрепата на парламентарно мнозинство.\r\n\tИталианската конституция предвижда изходът от това положение да се потърси от президента, който ще проведе консултации с парламентарно представените политически сили. Въпреки това конституцията не регламентира ясно на кого държавният глава може да даде мандат за сформиране на правителство - на партията с най-много гласове или на коалиция.", "date": "2018.03.04", "title": "Възход на крайни и популисти се очаква на изборите в Италия днес"}
{"url": "http://www.mediapool.bg/pametnik-na-kirilitsata-be-izdignat-v-antarktida-news276292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо случай националния празник 3 март българските полярници монтираха паметник на кирилицата на базата ни в Антарктида, съобщиха от Българския антарктически институт.\r\n\tТой е поставен в непосредствена близост до православния параклис \"Св. Иван Рилски\", като по този начин създава един комплекс на българските духовни ценности на Ледения континент. Паметникът е монтиран само с два болта в скалите, без леене на бетон, за да се опази уникалната околна среда.\r\n\tИдеята се реализира благодарение на дългогодишното българо-монголско сътрудничество на Антарктида и лично на монголския посланик проф. Лхамсурен Дугержав. Монголия е единствената неславянска държава, която пише на кирилица. Такъв монумент вече има в монголската столица и преди две години бе открит от българския президент.\r\n\tПаметникът е направен изцяло с дарения на българи и монголци. Той тежи около 100 кг, висок е два метра и половина и е изграден от няколко метални сегмента, върху които са изобразени 12 букви от азбуката. Върху \"Ж\" са изрисувани три икони - на светите братя Кирил и Методий и на св. Климент.\r\n\tВ основата му в херметически затворени стоманени капсули е поставена пръст от Варна, Плиска, Преслав, Велико Търново, София и от гроба на кан Кубрат в Украйна.", "date": "2018.03.04", "title": "Паметник на кирилицата бе издигнат в Антарктида"}
{"url": "http://www.mediapool.bg/horata-s-uvrezhdaniya-izlizat-na-protest-zaradi-reformata-na-telk-news276295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизации на хората с увреждания излизат на протест в началото на април заради подготвяната реформа в областта на медицинската експертиза, т. нар. ТЕЛК, съобщи БТА.\r\n\tПричината за протестните действия е, че предвижданите законодателни промени ще доведат до отнемане правото на инвалидна пенсия на близо 150 хил. български граждани, според представителните организации.\r\n\tОсновните искания на организациите са концепцията за експертиза на работоспособността да бъде преработена съвместно с национално представителните организации. Те настояват още за обвързване на социалните плащания с линията на бедността или минималната работна заплата, както и да се подобри ефективността на изразходвания публичен социален ресурс.\r\n\tОрганизациите искат да се ограничат и преустановят корупционните практики при определяне на вида и степента на увреждане на едно лице.\r\n\tВ протестна нота до социалния министър Бисер Петков организациите са представили своята позиция за реформата и въпросите, на които искат да им бъде отговорено.\r\n\t\"Искаме отпадане на термина \"определяне на работоспособност\" и категорично не искаме разделяне на медицинската експертиза, смятаме, че тя трябва да се осъществява от един мултидисциплинарен орган\", казаха представители на организациите.", "date": "2018.03.04", "title": "Хората с увреждания излизат на протест заради реформата на ТЕЛК"}
{"url": "http://www.mediapool.bg/reitingat-na-stolichna-obshtina-daden-ot-standard-end-puars-ostava-bbb--news276296.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРейтингът на Столична община, даден от международната рейтингова агенция \"Стандард енд Пуърс\", беше потвърден на \"BBB-\", съобщиха от пресцентъра на Столична община.\r\n\tВ доклада на S&P Global Ratings се отбелязва, че е настъпило съществено за рейтинга събитие, а именно продажбата на дела на общината в Общинска банка. В резултат на това се подобрява с едно стъпало оценката на ключовия фактор \"условни задължения\", които от \"високи\" стават \"умерени\".\r\n\tРейтингът на София бе повишен през декември миналата година от \"ВВ+\" на \"ВВВ-\" със стабилна перспектива и той е в групата на \"инвестиционните рейтинги\", припомниха от общината. Това помага за привличане на по-евтин финансов ресурс за реализиране на капиталовата програма на столицата.\r\n\tСпоред предварителните данни за изпълнение на бюджета на София за 2018 г. приходите в общинската хазна през първите два месеца на годината са с над 5.3 млн.лв. повече в сравнение със същия период на 2017 г. Общо 87.2 млн.лв. са постъпленията през януари и февруари.\r\n\tОт имуществени данъци приходите са в размер на 46.6 млн. лв., като от данък сгради са постъпили 14.16 млн. лв., а от данъка върху моторните превозни средства - 16.6 млн. лв. Кампанията за данък МПС тази година започна още на 2 януари, което се отрази на добрата събираемост, отчитат от общината.\r\n\tПри данъка върху възмездното придобиване на имоти има увеличение с близо 4 млн. лв. През януари и февруари по това перо в общинската хазна са влезли над 14.3 млн. лв.\r\n\tПостъпленията от такса смет до момента са над 21 млн. лв., а общо неданъчните приходи за първите два месеца на годината са над 40.6 млн. лв., отбелязват от Столична община.", "date": "2018.03.04", "title": "Рейтингът на Столична община, даден от \"Стандард енд Пуърс\", остава \"BBB-\""}
{"url": "http://www.mediapool.bg/nai-malko-4-zaginali-i-24-raneni-pri-srutvane-na-zhilishten-blok-v-polsha-news276299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко четирима души загинаха и 24 са ранени при срутването на жилищен блок в западния полски град Познан, предадоха Асошиейтед прес и ТАСС.\r\n\tВ отломките работят 24 пожарни екипа, съобщи говорител на познанската противопожарна служба. Сред ранените има деца, добави той.\r\n\tНай-малко трима от ранените са в тежко състояние, посочва Франс прес. Ръководителят на пожарникарите Анджей Бартковяк заяви, че е възможно все още да има затрупани хора.\r\n\tСградата се е срутила в 7:50 ч. местно време (6:50 ч. по Гринуич). Тя е била с 18 апартамента, от които са се срутили 4, добави Бартковяк, цитиран от ТАСС. Той предупреди, че е възможно да се срути и предната част на сградата.\r\n\tРегионалният губернатор Збигнев Хофман заяви, че е възможно злополуката да се дължи на експлозия на газ, съобщава АП.", "date": "2018.03.04", "title": "Най-малко 4 загинали и 24 ранени при срутване на жилищен блок в Полша"}
{"url": "http://www.mediapool.bg/protest-v-plovdiv-v-zashtita-na-lekarya-obvinen-v-ubiystvo-na-kradets-news276297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПловдивчани се събраха на мирен протест пред сградата на Второ районно управление на МВР в града в защита на обвинения за убийството 48-годишен лекар Иван Димитров.\r\n\tДимитров бе задържан, а Окръжна прокуратура - Пловдив му повдигна обвинение за извършено на 2 март 2018 г. убийство на 38-годишния Жоро Джевизов.\r\n\t38-годишният Жоро Джевизов от Столипиново, известен като Жоро Плъха, бе открит мъртъв върху капак на автомобил в Пловдив, паркиран в района на Областната администрация. Твърди се, че убийството е възможно да е извършено вследствие на опит за самозащита, след като Джевизов се е опитал да се промъкне в дома на Димитров с цел кражба. Лекарят опитал да задържи влезлия в дома му мъж, но бил ранен с нож. Последвал е изстрел, а крадецът умира на улицата.\r\n\tСпоред информация на бТВ убитият е с множество регистрации за домови кражби, а последно е излязъл от затвора през 2014 г.\r\n\tПредвиденото от закона наказание за престъплението, в което пловдивският лекар е обвинен, е лишаване от свобода от 10 до 20 години.\r\n\tСлед като от прокуратурата съобщиха, че са повдигнали обвинения на задържания за убийство 48-годишен Иван Димитров, който е лекар рентгенолог, много хора заявиха подкрепа за него в социалните мрежи. Събралите се тази сутрин граждани, приятели и познати на обвинения доктор заявиха, че той е защитавал дома и семейството си и са необходими законодателни промени при такива случаи.\r\n\tНа Бетонния мост и на Коматевския възел дори се появиха транспаранти, гласящи \"Свобода за д-р Димитров\", съобщи сайтът Plovdiv24. Вече има и подписка за освобождаването на д-р Димитров.\n\n\r\n\tЗа утре е насрочен втори протест - от 12.00 часа, също пред сградата на Второ районно управление на полицията.\r\n\tИван Димитров е неосъждан и не притежава разрешително за оръжие. Той е задържан за срок от 72 часа. Разследването е още в активна фаза, посочиха от Окръжна прокуратура - Пловдив. Предстои да се преценят предпоставките за внасяне на искане до съда за вземане спрямо него на мярка за неотклонение постоянно \"Задържане под стража\".Междувременно, партия ВМРО съобщи, че ще инициира в началото на следващата седмица обществен дебат за законодателни промени в Наказателния кодекс, които ще изискват институтът на неизбежна самоотбрана да бъде разширен.\r\n\tПоводът е тъкмо пловдивският случай, при който според партията криминално проявен мъж е убит в условия на самоотбрана.\r\n\tЗа разширяването на статута се е обявил и евродепутатът и зам.-председател на ВМРО - Българско национално движение Ангел Джамбазки.\r\n\t\"Когато бъде нападнат с нож в дома си, всеки български гражданин има правото и задължението да защити със всички средства живота и здравето си, както и това на своите близки, имота и честта си\", пише Джамбазки. Той допълва, че би покрил разходите по организирането на най-добрата защита на д-р Иван Димитров, задържан за убийството.\r\n\tПо думите на Джамбазки неприкосновеността на частната собственост трябва да бъде пазена от закона. Той допълва, че незабавно трябва да се приемат промени, които да разширяват обхвата на неизбежната самоотбрана, за да могат гражданите да се защитават.", "date": "2018.03.04", "title": "Протест в Пловдив в защита на лекаря, обвинен в убийство на крадец"}
{"url": "http://www.mediapool.bg/shveitsariya-shte-prodalzhi-da-finansira-s-taksi-obshtestvenata-televiziya-i-radio-news276298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГражданите на Швейцария отхвърлиха на референдум предложение да се прекрати държавното финансиране на обществената телевизия и радио. Това сочи екзит пол на проведеното в неделя допитване по този въпрос, предадоха ДПА и Асошиейтед прес.\r\n\tСпоред анкетата на института gfs.bern, единствената в национален мащаб, 71 процента от гласувалите отхвърлят прекратяване на задължителната такса за обществените електронни медии, която възлиза на 392 евро годишно.\r\n\tРеферендумът бе организиран от младежкото движение на Либерално-радикалната партия, според което таксите за обществени медии \"вече нямат нищо общо с тяхното поколение\", израснало с видеострийминга и платените телевизионни канали, отбелязва Франс прес.", "date": "2018.03.04", "title": "Швейцария ще продължи да финансира с такси обществената телевизия и радио"}
{"url": "http://www.mediapool.bg/zhalt-kod-za-snyag-i-poleditsi-v-13-oblasti-na-stranata-news276286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖълт код за сняг и поледици е обявен в 13 области на страната, сочи справка на страницата на Националния институт по метеорология и хидрология (НИМХ) към БАН, цитирана от агенция Фокус.\r\n\tПредупреждението е в сила за областите Видин, Монтана, Враца, София област, Плевен, Ловеч, Габрово, Велико Търново, Търговище, Русе, Разград, Шумен, Силистра.\r\n\tВ тези райони се очакват валежи от сняг, които през деня, с повишаването на температурите, на места ще преминават в дъжд и ще има условия за образуване на поледици.\r\n\tОт НИМХ призовават за повишено внимание при дейности на открито и шофиране на заледени повърхности.\r\n\tМеждувременно, от Агенция \"Пътна инфраструктура\" съобщиха, че се спира движението на тежкотоварните камиони по най-натоварените пътища в понеделник, 5 март, от 14 до 20 ч.\r\n\tЦелта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни.\r\n\tЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\n\tОт ведомството препоръчват шофьорите да тръгват на път с подготвени за зимни условия автомобили, да карат внимателно и със съобразена скорост, като се спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на трафика.\r\n\tПо-късно през деня от АПИ съобщиха, че движението по път Ахтопол - Синеморец е ограничено за леки автомобили поради преливане на река Велика на пътното платно.\r\n\tЗаради свлачище пък бе затруднено движението по главния път София - Варна, в участъка между пътен възел Абланица и село Голец край Ловеч. Причината е срутила се скална маса на пътното платно. От Областното пътно управление в Ловеч съобщиха, че вече е започнало разчистване на скалните късове, но не се налага затваряне на участъка. Оттам допълниха, че шофьорите трябва да се движат с повишено внимание по главния път София - Русе в района на луковитското село Румянцево, тъй като пътното платно там е наводнено.\r\n\tПътищата в община Русе бяха проходими при зимни условия след образувалата се поледица в неделя сутринта, съобщи директорът на общинската дирекция \"Обществен ред и сигурност\" в града Спасимир Димитров, цитиран от БТА. Машини на снегопочистващите фирми осоляваха улиците и булевардите в града. Към обяд в неделя в общината нямаше населени места без електрозахранване.", "date": "2018.03.04", "title": "Жълт код за сняг и поледици в 13 области на страната"}
{"url": "http://www.mediapool.bg/zashto-vizitata-na-ruskiya-patriarh-tryabvashe-da-dominira-natsionalniya-ni-praznik-news276300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОхранителите на властта удариха ново дъно в своята деградация като се върнаха към милиционерските времена на профилактика на протести и критика. Тогава преди посещение на генерален секретар на ЦК на КПСС се изселваха \"недоволните\" от режима и всеки гражданин, който би могъл да представлява ресурс за протест. За да може да се представи картина на всенародното одобрение на курса на Партията и вечната дружба със СССР.\r\n\tСлед \"успешен\" преход се върнахме в изходно положение, дори по-долу, защото тогава нямахме илюзии, докато формално днес сега сме демокрация. Милиционерите отново посещават домовете, за да Ви принуждават да подписвате декларации, че\r\n\t\r\n\tИ това в името на конституцията.\r\n\tСега си представете какво би било, ако планът Решетников беше успял в пълния му обем и наред с \"червения\" президент Радев и БСП беше взела властта!?\r\n\tНе зная какъв текст трябва да напиша, за да ме профилактират, но ето текст, в който изразявам критика и несъгласие с посещението на руския патриарх и конкретно срещу неговата личност.\r\n\tЗа разлика от мнозина съм се срещал с него и мога да правя сравнение с предшественика му Алексий Втори, който си позволяваше да критикува Путин и макар и рядко. Какво този човек има общо с Вярата и службата на Христа с тази показна пишност, охрани, тщестлавие.\r\n\tДядо Добри беше хиляди пъти по-християнин от тези висши йерарси, които тънат в позлата и високомерие.\r\n\tНе съм съгласен визитата на Патриарх Кирил да доминира националния ми празник, защото Руската Православна Църква, чийто лидер е той, е изиграла силно негативна роля в целия период, предшествуващ руско-турската война, включително за налагането на схизма на Българската Екзархия през 1872 година. Това е дълг към всички онези мои сънародници - които са били жертва и са страдали. Тяхната памет ме задължава много повече отколкото\r\n\t\r\n\tДълъг е списъкът от \"заслуги\" на руската православна църква спрямо българската държава и църква, включително и при обслужване на имперската външна политика на Русия по линия на цезаропапизма и доброволното подчинение на Кремъл. Тези простъпки продължават и днес, когато РПЦ обслужва новите напъни на руската имперска политика спрямо България и Балканите като разделят и противопоставят балканските страни и народи.\r\n\tПитам днес какво празнува България - своя национален празник или края на руско-турската война? Защото става дума за различни неща. Ако е нашият национален празник, трябва да празнуваме всички български граждани, цялата си история като държава и нация, а не група русофили отделен фрагмент от нея, както те си го интерпретират. Да не говорим, че не краят на тази война, отразен в предварителния мирен договор в Сан Стефано, в който няма и дума за България, а Берлинският договор дава юридическото основание да празнуваме възраждането на българската държава от \"пепелта\". Последствията от санстефанския договор, са унищожителни за България, защото създадат измамен образ на подареното и величие, в името на което водим четири войни, губим хора, територии и сме на ръба на заличаването ни като държавата през 1919 година.\r\n\tПоследствията от договора в Сан Стефано не са само за България, но и за много други страни в региона, но нито една от тях не отдава такова значение, каквото отдаваме ние. Това е\n\n\r\n\t\r\n\tизградена от митове и внушения.\r\n\tСвеждането на националния празник до края на една война е символ на незавършения процес на формирането ни като единна общност, като нация, като хора с единен интерес и единна мисия. Не мога да смятам за част от моята нация хора, които поставят преди моят Апостол Васил Левски неговия морален убиец граф Игнатиев, преди подвига на българските опълченци, на украинските, румънски и фински войни, които са заплатили със собствения си живот \"правото\" на руски царе, патриарси, генерали, дипломати и чиновници да търсят и получават подчинение под егидата на \"признателност\". Колко пъти на 3 март по официалните тържества ставаше дума за българските царе, генерали, войводи, революционери, поети, за духовните ни водачи? За екзарсите и митрополитите, като Методий Кусев, за техните завети. Или те не са достойни за споменаване на националния ни празник.\r\n\t\r\n\tкойто дори в смъртта на една война търси текуща политическа целесъобразност, като пропуска да спомене освен руските и българските и войните от други нации и най-вече да спомене собствените ни герои.\r\n\tВ съчетание с извънредните и безпрецедентни мерки за сигурност, които превръщат празника в текуща официална хроника от нищо незначещи събития и мимолетна слава на случайно издигнали се посредствени хора. И всичко по доминантата на присъствието на руския патриарх, който дори не е държавен глава. Не смея да мисля какви охранителни профилактики могат да последват при посещение на Владимир Путин. Всичко това говори за тотален контрол и подчиненост, които изключват елементарното самоуважение към националните ни лидери.\r\n\tНякакъв тотално измислен \"елит\" е включен със съгласието на руското посолство в инициативен комитет за поредния паметник на граф Игнатиев за да издигне на нова висота раболепието и унижението на моя народ. В столицата и в цялата страна всички централни улици, най-високи паметници, всеки белег за обществено и значимо е функция и следствие на тази подчиненост на руското самодържавие - и тогава и днес. Тази преса върху историческото ни самочувствие и самосъзнание пречи да се обединим като нация, да почетем паметта на хиляди български политици, военни, обществени, културни дейци, бизнесмени, финансисти, учени, върху чието дело стъпва значимостта ни като държава и народ. За много от тях няма и ред в учебниците по история, да не говорим за паметник или улица.\r\n\tДържим в подземието на съзнанието си и обществения дебат истината за горяните, за насилието на идеологическа основа, за концлагерите, за осъдените на смърт от Народния съд, да не говорим за съвременните проекции на масово политическо насилие, което намира израз в изключването от активен политически живот и представителност на милиони българи.\r\n\tОтказвам да бъда признателен на когото и да било от съвременните руски политици, патриарси, олигарси и прочие \"власт\" за това което е станало преди 140 години. Нямам никаква предпоставена духовна връзка с Кремъл, която да ме задължава да правя каквото и да било извън сферата на текущия национален и личен измерим интерес.\r\n\tВицепрезидентът, който олицетворява българската държавност,\r\n\t\r\n\tзащото посрещна на летището извън всякакъв протокол главата на чужда църква, а не държава, като му се поклони доземи. А уж държавата е отделена от религията. Питам по кой протокол и по чия повеля госпожа Йотова се реши на тази безпрецедента стъпка, защото не става въпрос за преклонението на личността Йотова, а на вицепрезидента ни?\r\n\tОтказвам да празнувам като национален празник по този начин 3 март, защото той ми е чужд, далечен, разделя, а не сплотява нацията. Превърна се в празник на българската русофилия на всякакво равнище. Празнуван по този начин, този празник, принизява значението на всичко друго случило си в българската хилядолетна история и го подчинява само на \"признателността\" към Кремъл и патриарх Кирил, като загърбва връзките ни с всички други народи, които са били и остават наши братя и сестри по съдба, включително европейските.\r\n\tТези маневри на полето на агресивното русофилство противоречат и на интересите на двата народа, защото ги изолират от сделките на елита, в които има много корупция, егоизъм и лицемерие. Какво знаят съвременните руснаци и българи един за друг?! Почти нищо и все по-малко.\r\n\tЧакам да бъда профилактиран от нови милиционери, слуги и роби на чужди идоли, царе и знат. Да си запишат още от сега в графата - \"неподчинение\".\r\n\tСвикнал съм ви, още от едно време. Така и ще си останете роби по дух, къси по взор и низки по помисъл.\r\n\tПовтарям - не съм в една нация с тези люде, нямам нищо общо с хора, които формират собствения си светоглед и значимост като производни от чужди имперски интереси и вече 140 години изменят на паметта на възрожденците и строителите на независима и еманципирана България.\r\n\tС моите данъци плащате заплатата на цялата тази безмислена верига от охранители - от НСО, през МВР, и ДАНС, за да ме профилактирате.\r\n\tБългария и българските граждани имат много по-същностни и високи цели в развитието си, отколкото коленопреклонението пред чужди патриарси и царе.", "date": "2018.03.04", "title": "Защо визитата на руския патриарх трябваше да доминира националния ни празник"}
{"url": "http://www.mediapool.bg/patriarh-kiril-razocharovan-che-rolyata-na-rusiya-v-osvobozhdenieto-se-razmiva-news276290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПатриарх Кирил е разочарован, че ролята на Русия в освобождението на България се размива, стана ясно от негово изказване по време на тридневното му посещение в България по повод 140-годишнината от Освобождението.\r\n\tПатриархът на Москва и цяла Русия Кирил е разочарован, че руската армия, освободила България, е разделена на отделни националности, участващи в Освобождението.\r\n\t\"Има много положителни неща, които видях по време на посещението ми в България, но има и неща, които ме огорчават. Много ме огорчи в официалната реторика на представители на държавата като наравно с Русия същата роля почти да са изиграли Полша, Литва, Финландия\", каза пред журналисти патриарх Кирил на летище \"София\", преди да отпътува от България.\r\n\t\"Когато попитах откъде е тази странна история, разбрах, че гвардията на финландския полк е участвала в Освободителната война, но това беше полк на руската армия, който беше във Финландия. Също така имаше и полкове от руската армия в Полша. Но в историята на Полша и на Финландия я няма тази страница, свързана с освобождението на България\", каза патриарх Кирил. Той заяви, че историята на Освобождението на България с кървави букви е изписана в историята на Русия. Затова руският патриарх препоръча тази история на София да \"изчезне\" от политическия ход на България. По думите му никаква политическа коректност не може да оправдае лъжливата историческа интерпретация.\r\n\tНай-светлата страница от посещението ми в България е свързана с Шипка - там не видяхме нито финландски знамена, нито полски, нито румънски флагове, каза руският патриарх. Видяхме само флага на Русия и флага на България и с какъв ентусиазъм българският народ прие Московския и на цяла Русия патриарх, сподели главата на Руската православна църква.\r\n\t\"Нито полският сейм, нито литовският сейм са взели решението за започването на войната с Османска Турция. Надявам се, че медиите ни чуват и ще предадат разочарованието на патриарха от това, че той е чул погрешната историческа интерпретация на събитията, свързани с Освобождението на България\", каза патриарх Кирил.\r\n\t\"Всички разговори за дружбата се проверяват от реалността. Ако, говорейки за дружбата, ние забравяме за жертвите, които са били дадени за Освобождението на България, тогава тези думи престават да имат значение\", смята патриарх Кирил.\r\n\tПрезидентът Румен Радев, който прие духовника, оцени високо участието на руския патриарх в тържественото отбелязване на 140-годишнината от Освобождението на България и подчерта, че народът ни пази спомена за Руско-турската освободителна война от 1877-1878 г. и България уважава паметта на воините, загинали за нейното освобождение. \"Така както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата националност\", каза Радев.\r\n\t\"Българският и руският народ са свързани от дълбоки духовни и културни връзки и голям принос за това имат Българската православна църква и Руската православна църква – още от делото на Светите братя Кирил и Методий и пренасянето на славянската писменост в Русия\", заяви президентът.\r\n\tПатриарх Кирил оцени високо ролята на българския държавен глава за недопускане на преиначаването на историческата истина в България за Освободителната война от 1877-1878 г. \"Паметта за героичната борба на руси и българи за освобождението на православна България е особена страница за историята на нашите народи. И затова бих искал да помоля и Вас и българските институции да съхраняват тази памет, независимо от политическата конюнктура\", заяви патриарх Кирил.\n\n\r\n\tПо-рано през деня московският и на цяла Русия патриарх Кирил и българският патриарх Неофит отслужиха заедно Съборната света литургия в неделя в патриаршеската катедрала \"Св. Александър Невски\". Сред дошлите на литургията в патриаршеската катедрала бяха бившите премиери Симеон Сакскобургготски и Георги Близнашки, директорът на Дирекцията по вероизповеданията при Министерския съвет Емил Велинов и вярващи, дошли да отдадат почит на загиналите в Руско-турската освободителна война.\r\n\t\"Свещената българска земя е напоена с кръвта на много хиляди български опълченци, тук проливат кръвта си, в името на свободата, за своите единоверци също десетки хиляди руски войници, паднали в битките за Плевен, Пловдив, при Шейново и на Шипка преди 140 години. Тогава нашите народи - българският и руският, рамо до рамо, се сражават за независимостта на България\", каза в словото си Кирил.\r\n\t\"В единството е истинският залог за нашата сила и за нашия успех\", заяви негово светейшество българският патриарх Неофит.\r\n\tПатрирах Кирил сърдечно поздрави българския патриарх Неофит за пет години от интронизацията му и молитвено му пожела Господ да го дарява с крепко здраве и със силната си помощ във високото му служение.\r\n\tТой подари на българския патриарх Неофит от Руската православна църква и от руския народ икона на Света Богородица Смоленска, тип одигитрия или пътеводителка, за да води добре българския народ.\r\n\tБългарският патриарх подари на патриарх Кирил патриаршески комплект, включващ нагръден кръст, енголпие - медальон с изображение на Исус Христос, и панагия - медальон с изображение на Божията майка.", "date": "2018.03.04", "title": "Патриарх Кирил разочарован, че ролята на Русия в Освобождението се размива"}
{"url": "http://www.mediapool.bg/razsledvaniyata-na-yan-kutsiak-postavyat-vaprosa-za-mafiyata-v-slovakiya-news276301.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ мразовитата петъчна вечер хиляди хора в Братислава се бяха събрали на площада на свободата. Някои от тях носеха европейското знаме, други издигаха плакати \"Мафията - вън от нашата страна!\" и \"Да спрем мафията!\".\r\n\tПо данни на организаторите на митинга, свикан в памет на убития журналист Ян Куциак и неговата годеница, на площада са присъствали около 25 000 души.\r\n\tМиналата седмица неизвестни лица застреляха разследващия журналист и неговата годеница в дома им на около 60 километра източно от столицата Братислава. Предполага се, че мотивът за убийството са разследванията на Куциак за евентуалните връзки между словашки политици и италианската мафия.\r\n\tЕдин от първите, които отдадоха почит на убития журналист, бе . Бившият предприемач и филантроп, който всеки месец дарява цялата си президентска заплата за благотворителни цели, е нещо като добрата съвест на словашката нация. 55-годишният Киска постоянно зове управляващите да поемат повече отговорност, клейми расизма в обществото и приема бежанци в резиденцията си. В петък вечерта обаче той не държа пламенна реч. Постави свещ на импровизираната сцена, отдръпна се от микрофона и наведе глава. \r\n\t\r\n\tУбийството на Ян Куциак и неговата годеница може да прерасне в голяма държавна криза, каквато страната не е преживявала от обявяването на независимостта си преди 25 години. Защото журналистическите разследвания на Ян Куциак крият експлозивен заряд – те ясно показват, че . Нещо повече - разследванията на куциак за двама важни съветници на премиера Фицо показаха, че мафията явно е имала отлични контакти с управляващите, включително и достъп до поверителни документи.\r\n\tИ по-рано е имало информации за , неговия вътрешен министър Роберт Калинак и други политици в правителството. На тях премиерът неизменно отговаря с обвинения срещу журналистите. Нарича ги \"хиени\", \"джихадисти\", \"идиоти\", \"задници\" и \"проститутки\".\n\n\r\n\tКолегите на Ян куциак са възмутени от факта, че убийството на техния колега засега остава . Вярно, министърът на културата Марек Мадарич, който отдавна се бореше срещу корупцията, подаде оставка. Оставки подадоха и двамата съветници на премиера, подозирани във връзки с мафията - бившата манекенка Мария Троскова и съветникът по въпросите на сигурността Вилиям Ясан. Но иначе, министър-председателят Фицо си управлява, както досега. Той обещава прозрачно разследване и обвинява опозицията и независимите медии, че използвали убийството на Ян Куциак за \"антиправителствени цели\".\r\n\t\"Във всяка нормална държава вътрешният министър и министърът на правосъдието биха подали оставки в такъв случай, поне от морални съображения. Но тук никой не се чувства морално отговорен\", казва 28-годишният журналист Петер Хабара. Той не вярва, че убийците някога ще бъдат разкрити, но се надява, че .\r\n\tСъщото мнение споделят и главните редактори на \"Сме\" и \"Дневник Н\" - Беата Балогова и Матуш Костолни. Двата вестника станаха известни със своите журналистически разследвания на корупционни афери във висшите правителствени кръгове.\r\n\t\"Мислехме си, че Словакия е нормална средноевропейска държава. Четем за убити журналисти в Русия и в Украйна и си мислим, че това е някъде далеч от нас. Сега обаче същото се случва и в нашата страна. Стигнахме до преломен момент\", споделя Матуш Костолни. \"Сега става дума за това по кой път ще тръгне нашата страна и нашето общество. \", казва Беата Балогова.", "date": "2018.03.04", "title": "Разследванията на Ян Куциак поставят въпроса за мафията в Словакия"}
