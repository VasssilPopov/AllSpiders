{"url": "http://www.mediapool.bg/vks-otmeni-arbitrazhno-reshenie-za-balgarski-morski-flot-news271628.html", "text": "Тричленен състав на Търговската колегия на Върховния касационен съд е отменил решението на Арбитражния съд към Българската търговска промишлена палата, с което на компанията на Кирил Домусчиев - \"Параходство български морски флот\" бяха спестени неустойки от 55 млн. лв. за неизпълнение на задължения по приватизационния договор, съобщи в. \"Капитал\".\r\n\tАрбитражът към БТПП в състав Валентина Зартова, Станимир Цоцов и Дончо Хрусанов прие, че е било налице стопанска непоносимост и заради световната финансова и стопанска криза \"Параходство български морски флот\" не е могъл да изпълнява посочения в приватизационния договор тонаж, т.е. капацитет на корабите.\r\n\tДелото пред ВКС беше образувано по искова молба на Агенцията за приватизация и следприватизационен контрол след като вицепремиерът  откри война срещу Домусчиев.\r\n\tСъдиите Дария Проданова, Емил Марков и Ирина Петрова (докладчик) приемат, че арбитражът недопустимо е надхвърлил компетенциите си, тъй като искът за стопанска непоносимост \"не случайно не е включен в обсега на тези, които могат да бъдат отнесени към арбитраж, тъй като разногласие между страните относно необходимостта от промяна в договора изобщо не би могло да възникне поради законовата забрана\".\r\n\tСвързаната с Домусчиев компания е осъдена да плати 2.2 млн. лв. държавна такса. \"Параходство български морски флот\" беше представлявана от кантората на Иван Тодоров.\r\n\tПред БНТ Кирил Домусчиев заяви, че ще коментира, когато се запознае със съдебното решение.", "date": "2017.11.09", "title": "ВКС отмени арбитражно решение за \"Български морски флот\""}
{"url": "http://www.mediapool.bg/debiliada2017-news271611.html", "text": "Мачът за излизане от групите между ГЕРБ и БСП е изключително оспорван, като играчите дават всичко от себе си \"на сто поцента\", а някои и на повече. Коженото словесно кълбо подскача от студио в студио при посредствено съдийство от страна на водещите. Шумът от публиката обаче е толкова оглушителен, че до съзнанието й достигат основно собствените й фантазми и предразсъдъци.\r\n\t \r\n\t1:0! за БСП – Антон Тодоров (ГЕРБ) с автогол от зоната на \"празното столче\", предшестван от множество опасни ситуации, при които топката преминава на един суджук разстояние от вратата на ГЕРБ;\r\n\t \r\n\t1:1! – На път към съблекалнята Тодоров неочаквано изравнява, като финтира Таско Ерменков (БСП) да плати 10 000 лева за дискриминационни думи, свързани с \"роднини\", \"мотика\" и др.;\n\n\r\n\t \r\n\t2:1! за БСП: Делян Добрев от ГЕРБ си играе на къси пасове с кумицата и шурея си в опасна близост до собствената врата. Топката е отнета от бързоногото ляво крило Елена Йончева, която я прокарва през краката на стража на ГЕРБ Цветан Цветанов. Капитанът Борисов е вън от себе си и изгонва Добрев, който обаче се връща почти от скамейката след неочакван вот на доверие от съотборниците си. Те настояват стратегията с късите пасове да се запази;\r\n\t \r\n\t2:2! Докато се радват, че са повели, и размахват свалените червени фланелки и шорти, БСП инкасират ответен шуробаджанашки гол при нахлуване в опразненото им поле през Каварна, Батак и други места. В отбора настава временен смут и за малко капитанът Корнелия Нинова да бъде бламирана на извънреден конгрес;\r\n\t \r\n\t3:2! за БСП: Коалиционният партньор на ГЕРБ Валери Симеонов извършва грубо нарушение в наказателното поле, последвано от реализирана отсъдена дузпа за обида към цяла една агитка (в смисъл че имала инстинкти на улично куче);\r\n\t \r\n\t3:3! автогол на професор Иво Христов с красива парабола \"падащ лист\" чак от центъра на Ротари клуб, Раднево, комбиниран с размахване на среден пръст към публиката.\r\n\t \r\n\tТъй като Христов не получава червен картон за действията си, от резервната скамейка в студиото влетява разлютената Десислава Атанасова (ГЕРБ), последвана от персоналния си пазач Александър Симов (БСП). Симов театрално пада за дузпа, обявявайки Христов за \"модерен будител\". Атанасова за беда се подхлъзва на подхвърлена динена кора от Симов, на която е издълбан с чекийка неологизмът \"АНТИСЕМИЗЪМ\". Двата плонжа завършват с шумен сблъсък, от който играчите излизат невредими.\r\n\t \r\n\tАгитката на ГЕРБ се ръководи вещо от Георги Харизанов. Хореографията му включва огромна фланелка на \"Бистришките тигри\", на която пише: \"Материалът не е лош - просто не е баш добър!\". Около фланелката обикаля професор Божидар Димитров, който незнайно защо вика: \"Ние сме буболечка, а не мечка\" и \"България вярва само на големи цици!\". В обратна посока пък обикаля депутатът Георги Марков, който носи табела \"На Борисов няма да му омръзнем! Да живее Виктор Орбан!\".\r\n\t \r\n\tЧервеният сектор е излъчил доцент Мария Пиргова да изрисува ококорен плакат на професор Иво Христов в цял ръст с надпис – \"Партията e права, дори когато съгреши! Христов тоже!\"\r\n\t \r\n\tНапрежението нараства. Мачът продължава в изнервено темпо, въпреки че се преиграва вече за трети път.", "date": "2017.11.09", "title": "Дебилиада'2017"}
{"url": "http://www.mediapool.bg/mazh-udari-meditsinska-sestra-v-kyustendilskata-bolnitsa-news271605.html", "text": "Медицинска сестра от кюстендилската болница е била ударена по време на дневно дежурство от мъж, чиято съпруга се лекува във вътрешното отделение на здравното заведение.\r\n\tМедицинската сестра не е ранена сериозно, но е под голям стрес, каза директорът на болницата д-р Александър Величков.\r\n\tНападателят е 45-годишен от близкото село Жиленци. Той не е задържан. По случая е образувано бързо полицейско производство.", "date": "2017.11.09", "title": "Мъж удари медицинска сестра в кюстендилската болница"}
{"url": "http://www.mediapool.bg/dsb-i-da-bulgaria-namalyavaneto-na-praga-na-plashtaniyata-v-broi-e-lobirane-za-bankite-news271607.html", "text": "\"Намаляването на прага за кешови плащания на 5000 лева е безочливо лобиране в полза на банките\". Това се казва в обща позиция на ДСБ и \"Да, България\", след като парламента одобри на първо четене намаляване на прага на плащанията в брой от 10 000 на 5 000 лева.\r\n\tТова е четвърти опит на ГЕРБ и финансовия министър да намалят размера на кешовите плащания, припомнят двете извънпарламентарни сили.\r\n\tДосега разумът надделяваше и тези скандални промени бяха спирани, но липсата на опозиция в парламента води до такива абсурдни ситуации, смятат ДСБ и \"Да, България\".\r\n\tСпоред тях това е поредният пример, в който ГЕРБ облагодетелства големите играчи за сметка на допълнителни разходи за малкия бизнес и обикновения гражданин.\r\n\tДвете формации смятат, че смъкването на прага ще доведе до \"съществени допълнителни приходи за банките от такси и комисионни\".\r\n\t\"Не стигнаха 3 години на ГЕРБ и финансовият министър да изпълнят закона за акцизите и данъчните складове и да монтират контролни измервателни уреди на производителите на алкохол и цигари. Властта освобождава от контрол \"големите\" и прилага все по-рестриктивни мерки към \"малките\"\", посочват от двете формации.ората ще бъдат принудени да откриват сметка в банка за покупка на автомобил. \r\n\tСпоред тях тъй като в по-слабо развитите икономически региони има и по-слабо развита банкова мрежа, намаляването на прага на плащанията в брой ще се отрази негативно на най-бедните региони. Това ще затрудни възможностите за правене на бизнес, защото например дори седмичното зареждане на магазин е на стойност над 5000 лева, смятат двете партии.\r\n\tСпоред тях гражданите, които стриктно спазват закона ще понесат значителни негативни последствия в сравнение с тези, които са склонни да декларират занижени стойности на сделките, защото ще бъдат принудени да убеждават другата страна за откриване на банкови сметки и понасяне на допълнителни разходи.\r\n\tДвете формации съзират и риск от изнудване на гражданите, защото ще се събира информация за повечето покупки. \"Ако тази информация не се съхранява достатъчно внимателно може да се превърне в обект на незаконна търговия и основание за изнудване и тормоз над граждани\", предупреждават от ДСБ и \"Да България\".\r\n\tДвете формации призовават депутатите, които \"не са се сдружили с монополистите и твърдят, че работят за гражданите и малкия и среден бизнес да отхвърлят тези скандални предложения\".", "date": "2017.11.09", "title": "ДСБ и \"Да, България\": Намаляването на прага на плащанията в брой е лобиране за банките"}
{"url": "http://www.mediapool.bg/kandidaturata-na-kiril-ananiev-za-zdraven-ministar-e-vnesena-v-parlamenta-news271608.html", "text": "Парламентът ще гласува в петък кандидатурата на Кирил Ананиев за нов здравен министър на мястото на подалия оставка проф. Николай Петров. В четвъртък в деловодството на парламента е постъпило проекторешението, с което премиерът Бойко Борисов предлага персонална промяна в Министерския съвет.\r\n\tПостът на здравен министър беше овакантен, след като преди 10 дни Николай Петров подаде оставка заради журналистическо разследване на бТВ, което го уличи, че като директор на ВМА е дал две обществени поръчки на фирма на мъжа, с когото живее дъщеря му.\r\n\tАнаниев от е зам.-министър на финансите в почти всички правителства от 1998 година насам и от дълги години е представител на държавата в надзора на Националната здравноосигурителна каса (НЗОК), оглавява го и е запознат с проблемите на сектора в развитие.", "date": "2017.11.09", "title": "Кандидатурата на Кирил Ананиев за здравен министър е внесена в парламента"}
{"url": "http://www.mediapool.bg/eksponati-ot-parvoto-balgarsko-tsarstvo-v-luvara-prez-2018-g-news271606.html", "text": "Културни ценности от периода на Първото българско царство ще бъдат акцент в изложбата в Лувъра в Париж през 2018 г. Това става ясно от съобщение на Министерството на културата.\r\n\tВъв френската столица министърът на културата Боил Банов ще подпише договор за сътрудничество с музея. Така той ще продължи инициативата на предшественика си Вежди Рашидов за съвместни изложби и обмен на специалисти с Лувъра, се казва в съобщението.\r\n\tБългарска изложба в Лувъра е част от културната програма на председателството на ЕС, което страната ни ще поеме през първата половина на 2018 г.\r\n\tПрез 2015 г. България се представи в Париж с изложбата \"Епопея на тракийските царе - Археологически открития в България\", а \"Срещи с египетския жрец\" гостува в София и в Пловдив.\r\n\tПри посещението си в Париж министър Банов ще представи в централата на ЮНЕСКО мозайките от Епископската базилика на Филипопол, известна като Голямата базилика в Пловдив. Това е поредния обект, с който България ще кандидатства за вписване в индикативната листа на ЮНЕСКО за паметниците на световното културно наследство.\r\n\tБоил Банов ще участва и в церемонията по изпращането на Ирина Бокова, която бе начело на организацията в продължение на 8 години.", "date": "2017.11.09", "title": "Експонати от Първото българско царство в Лувъра през 2018 г."}
{"url": "http://www.mediapool.bg/nov-zhilishten-proekt-v-plovdiv-posreshta-povishenoto-tarsene-na-pazara-news271612.html", "text": "Имотният пазар и в Пловдив продължава да се развива като основен негов двигател остава новото строителство. Във вторник символична първа копка бе направена на най-новия жилищен проект там – Royal Garden.\r\n\tИнвеститорът Галакси Инвестмънт Груп се е спрял на квартал \"Отдих и култура\", който в последните години е един от най-предпочитаните райони на града, в близост до Mall Пловдив, Гребната база и най-големия парк в града.\r\n\t\"Royal Garden е проект на инвеститор с доказана репутация, който стои зад проекти, отговарящи на всички европейски и световни стандарти в строителството\", коментира кметът на града Иван Тотев по време на първата копка.\r\n\t\"Нашата компания вярва в потенциала на Пловдив. Превръщането на града все по-предпочитана инвестиционна дестинация обуславя до голяма степен нуждата от изграждане на повече проекти, които да задоволят нарасналото търсене на жилищни имоти. Проекти, които да отговорят на нуждите на по-взискателните купувачи, ориентирани към висококачествени имоти. Вярвам, че с Royal Garden ще отговорим именно на техните изисквания\", допълни управителят на Галакси Инвестмънт Груп Константин Бояджиев.\r\n\tЖилищният парк е проектиран с две Г-образни сгради от \"премиум\" клас на 8 етажа, от които 7 жилищни и един - партерно ниво, с паркоместа и гаражи.\r\n\tАпартаментите са с функционален дизайн, като помещенията са светли и с прави, лесни за обзавеждане форми. От югоизточната страна на сградите ще бъдат изградени обширни тераси с панорамна гледка към емблематичното тепе Младежки хълм.\r\n\tЖилищният комплекс ще бъде с контролиран достъп и видеонаблюдение. Royal Garden ще разполага с градина, чиято поддръжка ще бъде осигурена от професионален мениджмънт. Предвиждат се обособени кътове за отдих и цветни детски площадки.", "date": "2017.11.09", "title": "Нов жилищен проект в Пловдив посреща повишеното търсене на пазара"}
{"url": "http://www.mediapool.bg/goranov-prizna-che-gerb-e-zakasnyala-s-investitsiite-v-obrazovanieto-news271592.html", "text": "Партия ГЕРБ е закъсняла с инвестициите в образованието, което е основният акцен във Бюджет 2018. Това призна финансовият министър Владислав Горанов при представянето на проекта на първо гласуване в пленарна зала в четвъртък.\r\n\t\"Идентифицирахме като проблем качеството на работната сила. Следващата година продължаваме да инвестираме в човешките ресурси. Да, загубихме много време, трябваше по-рано да направим инвестиции в качество на средното образование, да вкараме инициативните, по-добре обучените, най-добрите висшисти в класната стая. Закъсняхме с това, плащаме тази цена\", заяви Горанов.\r\n\tТой направи и политическа препратка към репликата на депутата от БСП Иво Христов, че \"80% от българските граждани са дебили, които трудно се подписват\". \"Този бюджет е за 100 процента от българските граждани, а не за 80 процента от тях\", каза Горанов.\r\n\t\r\n\tДепутатите в четвъртък одобриха на първо четене финансовия план на правителството за следващата година. Основният акцент в него е ръстът на социалните плащания. Средствата за образование се увеличават с 490 млн. лв. в сравнение с планираното за 2017 г., за здравеопазване – с 500 млн. лв., а за социални грижи – със 740 млн. лв. Увеличение на парите за заплати има в отбраната – със 100 млн. лв., в МВР – с 55 млн. лв., в социалните агенции – с 9.4 млн. лв., в общинските администрации – с 23 млн. лв. и т. н.\r\n\tГоранов определи проекта като \"изпълним бюджет, който се грижи през разходната част за младите, осигурява, макар и не винаги достатъчно за тези, които сами не могат да се грижат за себе си, възрастните хора и без да отнема от активните - тези, които създават блага\".\r\n\tПо думите на Горанов създадените от гражданите блага, които бюджетът преразпределя за следващата година, са повече и през приходната част ще бъдат преразпределени близо 40 млрд. лв. По думите му се очаква БВП да достигне за пръв път над 100 млрд. лв. и да възлезе на около 106 млрд. лв.\r\n\tМинистърът изтъкна, че средствата са повече, независимо че не се променят данъците, което е част от философията на управляващите и обещанията им в предизборната програма. \"Единствената параметрична промяна, свързана с данъците, е достигането на минималните акцизни ставки на тютюна\", уточни Горанов.\r\n\t\"За нас е важно съществуващият модел на данъчна политика да бъде запазен. Чуха се много доктринални теми, свързани с неравенството и начините за неговото преодоляване. Аз бих приел като искрени тези желания, ако те биха действително довели до равенство\", коментира Горанов. Ролята на бюджета обаче е да изглажда неравенствата и да стимулира равния шанс на хората, допълни той.\r\n\tСъстоянието на пазара на труда е такова, че на практика няма безработица, има свободни работни места, за които не могат да бъдат намерени служители, каза Горанов. По думите му нивата на безработица са исторически ниски.\r\n\tОсвен качеството на работната сила сме предвидили и оптимизиране на модела на финансиране на средното образование, така че да отчитаме повече фактори, а не само броя на децата в училище. Смятаме, че по този начин част от слабостите на системата ще бъдат преодолени, заяви той.\r\n\tИнвестираме допълнително и в здравеопазването, въпреки че не се е родил този, който ще напише вярната рецепта как да излекуваме болното българско здравеопазване, заяви Горанов.\r\n\tПо отношение на разходите за заплати - има увеличение в доста сектори, не е на калпак, посочи той. Доходите в България са по-ниски от тези в държавите, към които се стремим, посочи той. Но не бюджетът е този, който увеличава доходите, той преразпределя и то доста под 40 процента, допълни той.\r\n\tАко искате да преразпределяме повече, трябва да се върнем към вашата позиция за увеличение на данъците, обърна се към левицата Горанов. \"Да приемем, че понякога тези 80 процента взимат превес във вас и се чуват и неверни тези\", коментира Горанов. \"За 80-те процента не е моя реплика и независимо колко добронамерено е изведена от контекста или в контекста, тя е оценка за състоянието на българската демокрация\", допълни той. Бюджетът е част от демокрацията, той е еманацията на отношението на управляващите към управляваните, заяви Горанов. Това, което решаваме днес, е как да похарчим чуждите пари, каза той.\r\n\tНамалението на дефицита трябва да бъде цел, трябва да продължим да го намаляваме, посочи Горанов. Трябва да свикнем, че трябва да се простираме според чергата, и за следващата година сме предвидили намаление на дефицита по консолидираната фискална програма, каза той. Според него това ще помогне и да се намали дългът.\r\n\tПрез годините ще правим само падежи на дългове, а няма да емитираме нови такива на международните пазари, заяви министърът.\r\n\tВиждам, че сте заредени с положителни емоции, тъй като бюджетът беше определен като крайно ляв, обърна се той към групата на БСП.\r\n\t\r\n\tОсновните тези на Горанов в голяма степен се припокриха с изказванията на депутатите от ГЕРБ, които защитиха Бюджет 2018 с аргумента, че той ще продължи ръста на икономиката.\n\n\r\n\t\"Страната се развива възходящо устойчиво заради стабилната финансова и фискална среда, политическата устойчивост, ниските данъци\", констатира председателят на бюджетната комисия Менда Стоянова (ГЕРБ). По думите й философията на бюджета е в подкрепа за икономическата активност на бизнеса, продължаващ растеж, условия за устойчиво нарастване на инвестиции в производството чрез запазване на данъчната политика, ниско ниво на изземване на доходи от бизнеса и хората, за да бъдат преразпределени от държавата.\r\n\tБюджетът е фокусиран върху няколко ключови политики - образование, здравеопазване, сигурност, обяви Стоянова. Затова за тях са заделени и повече пари, но едновременно са предвидени промени в управлението на средствата, които ще доведат до по-високо качество. Над 600 млн. лв. ще има повече за образование през 2018 г., над 400 млн. лв. повече за здраве - това са инвестиции в националната сигурност, подчерта председателят на бюджетната комисия.\r\n\tТя уточни, че наред с приоритетите, има предвидена грижа за хората в неравностойно положение - ръст на заделените средства за социални грижи, включително 519 млн. лв. повече за пенсии.\r\n\tПо думите на Менда Стоянова наследството на кабинета \"Орешарски\" е огромен дефицит, европрограми пред провал, фалирала КТБ. \"Днес ръстът на БВП е над средното ниво за европейските страни, през 2017 г. очакваме 4 процента, колкото и през 2018 г.\", отбеляза Стоянова.\r\n\tТя добави, че се отчита преизпълнение на приходите, над 11 млрд лв. фисклаен резерв, стабилен валутен борд, намаляване на държавния дълг, като България е трета в ЕС по размер дълг към БВП, като догодина се залага реално намаление на дълга с 600 млн.лв.\r\n\tВ опозиция на Бюджет 2018 бяха изказванията на депутатите от ДПС и БСП. Двете партии обявиха, че няма да подкрепят проекта, защото той издавал \"сериозен дефицит на управленска визия за реформи\" и защото това бил \"бюджет на застоя\".\r\n\t\"Бюджетът не е счетоводен баланс на приходите и разходите в държавата, в него се отразяват намеренията за реформи, обясни Йордан Цонев от ДПС на финансовия министър Владислав Горанов. Реално общо около 1 млрд. лв. са парите за нарастване на възнагражденията за труд, но нетният ефект ще бъде около 420 млн. лв., защото 450 млн. лв ще се изземат от хората чрез по-високия акциз на цигарите, по-високите осигурителни прагове, вноските за пенсии, сметна депутатът.\r\n\tАнализът на ДПС показвал опасност от \"прегряване \" на икономиката и крещяща нужда от вътрешни и външни инвестиции. Цонев отбеляза добрия икономически ръст от около 4 процента, който обаче се дължал преди всичко на вътрешното търсене, на потреблението. Той открои административните пречки като основни за чуждестранните инвестиции у нас.\r\n\t\"В света няма здравна система с една каса-монополист, в България има 52 университета\", даде пример за нереформирани основни сектори Цонев.\r\n\tБСП определи проекта като бюджет на застоя. \"Това е паралелният бюджет на управляващите, съсредоточен не в живия живот\", коментира Корнелия Нинова.Тя се позова на четири социологически проучвания за основните проблеми, които виждат хората - здравеопазване, образование, доходи и сигурност.\r\n\t\"Бюджетните политики на правителството на \"Бойко Борисов\"3 не са безалтернативни, ние ще внесем алтернативите между първо и второ четене\", съобщи Нинова. Препоръките на левицата са болниците да не са търговски дружества, да отпадне принципът \"парите следват ученика\", ново прогресивно данъчно облагане на доходите.\r\n\tБСП констатира, че, въпреки обещанията си, коалицията на власт няма политики за държавно и общинско здравеопазване в малките райони, увеличава се процентът на децата, напуснали училище, намалява относителният дял на разходите за социални плащания, около 3 млн. души получават 670 лв. средна заплата, недокомплектът в МО е 6000 души, в МВР - 5000 души.\r\n\tЗа пръв път в държавен бюджет приоритет е професионалното образование, отговори й Красимир Богданов от \"Обединени патриоти\". \"Над 18 хиляди ученици са върнати обратно в училище, когато говорите за алтернативи, особено за образованието, не сте обективна\", упрекна той лидера на левицата.\r\n\t\r\n\tМеждувременно, в деня на обсъждането на бюджета Европейската комисия публикува есенната си макроикономическа прогноза, която потвърждава заложения в Бюджет 2018 растеж на българската икономика.\r\n\tЗа догодина комисията очаква растеж на БВП на България от 3.8%, което е далеч над пролетна прогноза за доста по-слаб растеж от 2.8%, но много близко до официално заложения от българското правителство показател – 3.9%. За 2017 г. ЕК залага, че България ще постигне 3.9% растеж при 4% официално прогнозирани от правителството.\r\n\tВътрешното търсене продължава да бъде основен двигател на растежа, като ЕК очаква силна експанзия както в частното, така и при публичното потребление през текущата година. Очаква се приносът на инвестициите към икономическия растеж да бъде позитивен, тъй като те се възстановяват бавно от спада с 6.6% през 2016 г.\r\n\tСпоред ЕК нетният износ, който се представи доста добре през миналата година, губи своя възходящ импулс, тъй като по-високото вътрешно потребление подхранва увеличаване на вноса при известно забавяне на експорта.\r\n\tНарастването на заплащането на труда и на доходите може да има вторичен позитивен ефект върху потребителските очаквания и респективно върху частното потребление, смята още еврокомисията. От друга страна, евентуално по-бавно усвояване на европейските фондове може да доведе до по-слаб принос на инвестициите към икономическия растеж.\r\n\tВ есенната прогноза на Брюксел се залага на повишаване на заетостта у нас с 0.7% през 2017 г. благодарение на възстановяващото се вътрешно потребление и на инвестициите. Това ще допринесе за намаляване на безработицата до 6.4% през тази година.\r\n\tЕК прогнозира още, че постигнатият през 2016 г. относително балансиран държавен бюджет ще бъде в сила през 2017 г. и 2018 г., а през 2019 г. фискът дори може да излезе на излишък от 0.2% от БВП.", "date": "2017.11.09", "title": "Горанов призна, че ГЕРБ е закъсняла с инвестициите в образованието"}
{"url": "http://www.mediapool.bg/golemi-amerikanski-kompanii-s-interes-kam-bulgaria-news271615.html", "text": "Големи американски компании имат интерес да инвестират и да разширяват дейностите си в България в областта на селското стопанство, фармацията, технологиите и хранително-вкусовия сектор. Това съобщи пресслужбата на Министерския съвет.\r\n\tПремиерът Бойко Борисов е имал среща с американския бизнес, в която са участвали вицепремиерът по еврофондовете Томислав Дончев и министърът на икономиката Емил Караниколов.\r\n\tАмериканската бизнес делегация се състои от представители на 13 щатски корпорации с по над 10 млрд. долара оборот от продажби и с над 100 000 служители всяка. В състава на делегацията влизат компании от фармацевтична, технологичната, хранително-вкусовата, минната, селскостопанската и други индустрии, се казва в съобщение на Министерството на икономиката без да се посочват имената на корпорациите.\r\n\tДелегацията е организирана от Американо-централноевропейската бизнес асоциация АСЕВА, която е най-влиятелната институция, събираща интересите на американския едър бизнес в района на Централна и Източна Европа.\r\n\tБойко Борисов е разказал за предприетите от правителството мерки за подобряване на бизнес средата, облекчаването на административната тежест и намаляването на разходите на бизнеса. Той е представил и приоритетите на българското европредседателство. Акцентирал е върху потенциала на Балканите и необходимостта за партньорства и проекти за осигуряване на свързаността и икономическото развитие на страните от региона.\r\n\tПосещението на американската мисия е фокусирано върху нарастващия потенциал и широките възможности за бизнес тук, е заявил председателят на асоциацията Ерик Стюарт. Той е отбелязал, че повече от 14 години не е имало подобна американска търговска делегация на високо корпоративно ниво с федерална подкрепа.\r\n\tСАЩ са важен стратегически партньор на България, като редовно се нареждат сред 20-те водещи външнотърговски партньори, е заявил министърът на икономиката Емил Караниколов.\r\n\tСпоред него има интерес от американски капиталовложения във високотехнологични производства и в областта на индустриалното сътрудничество.\r\n\tИкономическият министър е представил пред американския бизнес възможностите за инвестиции в индустриалните зони и насърчителните мерки, които предлага страната ни на бизнеса.\r\n\tЕрик Стюарт е заявил, че визитата е показателна за големия интерес за инвестиции в България от страна на фирмите, като някои от тях вече са направили вложения и ще реинвестират, а други проучват възможностите и имат реален интерес. Отношенията между двете страни са много добри, а търговската мисия ще допринесе за засилване на търговско-икономическите взаимоотношения, е допълнил Стюарт.\r\n\tАмерикано-централноевропейската бизнес асоциация е организация с нестопанска цел, фокусирана върху създаването на платформа за диалог между лидери на американски компании и представители на правителствата на 14 държави от Централна и Източна Европа, включвайки страни от Балтийския регион и част от Балканите.\r\n\tЕдна от основните цели на асоциацията е да осигури на базирани в САЩ компании широк обхват на комуникация с държавните структури в тези пазари с оглед на получаването на подкрепа за реализация на бизнес инициативи.\r\n\tАСЕВА работи в тясно сътрудничество с американски компании и федерални агенции, както и с чуждестранни посолства във Вашингтон. Асоциацията е партньор за организиране на бизнес срещи и кръгли маси с гостуващите в САЩ президенти, министър-председатели и членове на правителствата от 14–те страни от Централна и Източна Европа. Организацията служи като единна точка за контакт за всички нейни членове, които търсят взаимодействие с посолствата на страните-партньори.\r\n\tВ момента президент на организацията е Ерик Стюарт, който е заемал поста заместник подсекретар по търговията за Европа в администрацията на президента Джордж Буш.\r\n\tСред компаниите учредители са Amgen, Archer Daniels Midland,Coca Cola, Exelon Nuclear Partners, Johnson & Johnson, Lilly, MetLife, Motorola, Pfizer, PMI, и Raytheon, е посочено в съобщението.", "date": "2017.11.09", "title": "Големи американски компании с интерес към България"}
{"url": "http://www.mediapool.bg/firma-na-24-godishen-mladezh-vze-vtora-osvezhitelna-porachka-ot-vss-news271614.html", "text": "Фирмата на 24-годишния Валери Солаков \"Стройинженеринг-В\" се оказа на път да се специализира в поръчките по \"освежаване\" на имоти на Висшия съдебен съвет. В четвъртък съдебният съвет възложи без конкурс на фирмата да освежи шест ведомствени апартаменти за общо 47 999 лв без ДДС (57 600 с ДДС).\r\n\tТова е втора поръчка на ВСС, за която 24-годишният Солаков успява да се пребори в рамките на само два месеца. В края на август \"Стройинженеринг-В\" спечели поръчката да \"освежи\" с боя и леки шпакловки помещенията на сградата, където Висшият съдебен съвет заседава. Този поръчка бе за 69 000 лв без ДДС (82 800 с ДДС), показа проверката на . Целта на ремонта бе новите членове да влязат в неопетнени от предишните членове кабинети.\r\n\tДениза Павлова от администрацията на ВСС обясни, че в началото на септември съветът е обявил поръчка за \"освежаване\" на 4 ведомствени апартамента. Срокът на поръчка бил удължаван на два пъти, но не са се явили никакви кандидати и тя е била прекратена. Тогава е застъпил новият състав на ВСС и още две ведомствени жилища са се освободили Юлияна Колева и Румен Боев, членове на стария съвет. Така апартаментите за ремонт са станали общо шест.\r\n\tДениза Павлова предложи на Пленума на ВСС, че при положение, че няма желаещи да изпълняват тази поръчка, тя да бъде възложена на \"Стройинженеринг-В\".\r\n\t\"Дружеството, което сме предложили, е дружеството, което извърши ремонта тук в сградата на ВСС, преди новият съвет да встъпи\", каза Павлова и съобщи стройността на \"освежаването\". Тя уточни, че законът дава възможност фирмата да поеме поръчката без конкурс, защото стойността й е под 50 000 лв без ДДС. Предложението бе гласувано.\r\n\tИнтересното е, че ВСС е обявявал на два пъти поръчка за ремонт на четири апартамента, но реши да не обявява, когато апартаментите са станали шест.\r\n\tФирмата на Валери Солаков е регистрирана пред три години в село Баните, Смолянско с уставен капитал от 10 лв и само един работник. Тогава той е само на 21 години. Фирмата му се специализира в малки поръчки на държавните енергийни дружества и местната власт. Въпреки натрупаният тригодишен стаж фирмата все още е с капитал от 10 лв.\r\n\tВСС вероятно не знае, но фирма \"Стройинженеринг-В\" има сериозен опит и в \"извозване\" на скъпи трансформатори за нуждите на \"Електроенергийния системен оператор\" (ЕСО).\r\n\tВ началото на 2014 г. \"Стройинженеринг-В\" взема обществена поръчка от ЕСО за \"Транспорт, монтаж и демонтаж на силови трансформатори до 110 Kv\" с прогнозна стойност от 400 хил. лв. Фирмата печели поръчката с предложена най-ниска цена за транспорт.\r\n\tУсловията по поръчката са фирмите да докажат оборот от включващ транспорт, монтаж и демонтаж на силови трансформатори за най-малко 60 хил. лв. Към онзи момент фирмата няма никакъв опит с тази дейност. Не само това, ами общият й оборот от създаването й е близо 10 000 лв. Фирмата очевидно няма и технически възможности да транспортира подобни трансформатори, чиято тежест надвишава 50 тона.\r\n\tЛогично всичко това приключва с тежко произшествие. При опит да се качи на камион чисто нов трансформатор с цена близо 1 млн. лв. техниката е изпусната и е деформирана сериозно. Трансформаторът трябваше да мине през основен ремонт, преди да бъде монтиран, съобщи тогава \"Капитал дейли\". Малко по-късно ЕСО прекрати поръчката със \"Стройинженеринг-В\", а икономическа полиция започна проверка.", "date": "2017.11.09", "title": "Фирма на 24-годишен младеж взе втора \"освежителна\" поръчка от ВСС"}
{"url": "http://www.mediapool.bg/papa-frantsisk-zabranyava-prodazhbata-na-tsigari-vav-vatikana-dogodina-news271616.html", "text": "Папа Франциск е издал заповед за забрана на продажбата на цигари на територията на Ватикана от 2018 г., съобщи в четвъртък говорителят на Курията Грег Бърк, цитиран от Ройтерс.\r\n\tРешението се позовава на данни на Световната здравна организация, според които над 7 млн. души годишно умират заради тютюнопушене. Според папата \"Светият престол не може да съдейства на практика, която явно вреди на здравето на хората\".\r\n\tЦените, на които се продават цигари във Ватикана в момента, са значително по-ниски от тези в Италия. Служителите на Светия престол имат право да купуват по пет стека месечно и мнозина италианци молят свои познати, които са на работа във Ватикана, да ги снабдяват с евтини цигари, отбелязва Ройтерс.\r\n\tБърк призна, че търговията с цигари носи приходи на Светия престол, но подчерта, че \"никоя печалба не може да бъда оправдана с цената на живота на хората\". По думите му продажбата на пури във Ватикана ще остане разрешена поне още известно време, защото техният дим не се вдишва.\r\n\tВатикана е една от малкото държави в света, забранили тютюнопушенето на своя територия. В Бутан, където се смята, че пушенето вреди на кармата на човека, продажбата на тютюневи изделия е забранена още през 2005 г., припомня Ройтерс.", "date": "2017.11.09", "title": "Папа Франциск забранява продажбата на цигари във Ватикана догодина"}
{"url": "http://www.mediapool.bg/ek-otpusna-628-mln-lv-za-chast-ot-magistrala-struma-news271610.html", "text": "Европейската комисия е одобрила проекта за изграждане на 40 км от магистрала \"Струма\", без този за Кресненското дефиле.\r\n\tОбщата стойност на отпуснатите средства от Кохезионния фонд е 628 млн. лева, а националното съфинансиране е в размер на 111 млн. лева, се казва в съобщение на Министерството на транспорта, съобщенията и информационните технологии.\r\n\tСредствата ще бъдат използвани за строителството на участъците Благоевград - Крупник, Кресна - Сандански и тунел \"Железница\". До момента те се изграждаха със средства от държавния бюджет.\r\n\tСтроителството на близо 13-километровата отсечка между Благоевград и Крупник започна на 31 август 2017 г. и в момента е в начален етап на изпълнение. Обектът се изгражда от ДЗЗД \"АМ Струма 3.1\" с водещ партньор \"Агромах\" и участници \"АБ\" АД, \"Хидрострой\" АД, \"Пътища Пловдив Груп\" ЕООД, \"Пътища Пловдив\" АД и \"Алве Консулт\" ЕООД. Договорът с тях е за близо 155 млн. лв. без ДДС, а срокът за изпълнение 1280 дни.\r\n\tСтроителните дейности на близо 24-километровата отсечка между Кресна и Сандански започнаха на 30 август 2016 г. и физическият напредък на обекта скоро ще достигне 50%. Обектът се изпълнява от консорциум \"Струма Лот 3.3\" с водещ партньор \"ГБС инфраструктурно строителство\" и участници \"Пътстрой 92\", \"Главболгарстрой\" и \"Геострой\". Договорът с тях е за над 234 млн. лв. без ДДС. Срокът за изпълнение на обекта е 1280 дни, но неотдавна регионалният министър Николай Нанков съобщи, че се надява обектът да е готов още до края на следващата година.\r\n\tСлед два неуспешни опита в момента тече трети за избор на изпълнител на тунел Железница\", чиято прогнозна стойност е 250 млн. лева. Участъкът е разделен на три обособени позиции, а срокът за изпълнението им беше намален на 3 години.\r\n\tТака сега остава единствено ЕК да одобри проекта за трасето през Креснеското дефиле. Няма официална информация от българското правителство дали апликационната форма е изпратена в Брюксел. Плановете бяха това да стане до края на годината.\r\n\t \r\n\tС друго решение Европейската комисия е одобрила предложеното от българска страна изменение на оперативна програма \"Транспорт и транспортна инфраструктура\" 2014 – 2020, се казва в съобщението на транспортното министерство.\r\n\tС промените се прецизира обхвата на жп проектите, заложени за финансиране по програмата. От нея отпадат жп участъци, за които вече има осигурено финансиране от Механизма \"Свързана Европа\". Това са жп отсечките Волуяк – София – Елин Пелин, Костенец – Септември и жп възел Пловдив, които ще се изграждат със средства от новия механизъм.\r\n\tПредвижда се разширение на обхвата на проекта за подготовка на жп линията Радомир – Гюешево, с цел окрупняване на проекта по цялото направление от София до границата с Македония.\r\n\tИзменен е и проектът за реконструкция на гарови комплекси по основната трансевропейска мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне.", "date": "2017.11.09", "title": "ЕК отпусна 628 млн. лв. за част от магистрала \"Струма\""}
{"url": "http://www.mediapool.bg/borisov-iskat-da-ni-saboryat-zaradi-namaleliya-darzhaven-dalg-news271613.html", "text": "Свиването на държавния дълг е причината опозицията да иска вот на недоверие на правителството, смята премиерът Бойко Борисов. Той е направил този извод по време на правителственото заседание във вторник, става ясно от разпространената в четвъртък стенограма.\r\n\tБСП и ДПС подготвят вот на недоверие през декември. Темите за него все още не са определени окончателно, но освен корупция, коментирани са още национална сигурност, здравеопазване и демографска политика.\r\n\tБорисов обаче прави друго предположение за мотивите на опозицията, използвайки случая да изтъкне успехите на правителството. Повод за изказването му е обсъждането на доклада за изпълнението на консолидираната фискална програма за деветмесечието, представен от зам.-министъра на финансите Кирил Ананиев, който е и номиниран за здравен министър. Ананиев припомня, че приходите в бюджета са се увеличили, фискалният резерв е достигнал 11.9 млрд. лева, бюджетът за тази година ще е балансиран - няма да има нито дефицит, нито излишък. Поради добрите показатели през следващата година не се планира нова емисия външен дълг и така общият държавен дълг ще намалее с 600 млн. лева и ще спадне до 22.3% от БВП., заключава Борисов във връзка с предсотящия вот на недоверие.\r\n\tТой изтъква и своята роля за подобряването на финансовите резултати, като обяснява, че за два месеца при управлението на служебното правителство приходите били с близо 200 млн. лева по-ниски., изтъква Борисов ролята си за добрите бюджетни показатели. Той казва още, че за догодина . Прогнозата му била реалистична, а и нямало утежняващи обстоятелства като фалита на КТБ, \"задълженията по американските централи, плащанията по АЕЦ \"Белене\", така че за това си позволихме и повече пари за пенсии и заплати, за армията и полицията\". , оптимист е премиерът. Той завършва с нахъсващото: .\r\n\tНе толкова доволен е премиерът от друг доклад, разгледан на заседанието - за изпълнението на мерките за намаляване на административната тежест. Документът е представен от вицепремиера Томислав Дончев, който отчита, че от 605 административни услуги и режими, които трябва да бъдат облекчени, към момента това е свършено за 28% от тях. 221 мерки или 35% са в процес на изпълнение т.е. нормативните промени за осъществяването им са готови, но не са приети още и за 244 мерки нищо не е направено. коментира резултатите Дончев и добавя:, пита премиерът, но желаещи да направят това поне според стенограмата няма. Все пак Борисов отбелязва, че . Той дава срок до 15 януари работата да бъде свършена и нарежда: \r\n\tПо същата тема, но по повод точка на вътрешния министър Валентин Радев за облекчаване на регулаторни режими на МВР, Борисов коментира, че вътрешното министерство е , заръчва премиерът.\r\n\tПовод за изтъкване на постиженията на правителството става и решението, с което Министерският съвет предлага на парламента да одобри договора за приятелство между България и Македония, подписан на 1 август тази година. При гласуването на тази точка Борисов припомня, че предстои общо заседание между правителствата на двете държави на 23 ноември в Струмица, а на 6 декември има среща с лидерите на Западните Балкани по транспортната и комуникационна интеграция между България и тези страни.\r\n\tБорисов дава думата на министъра на транспорта Ивайло Московски, който припомня, че в сектора на транспорта ще се подпишат меморандуми със страните от Западните Балкани за намаляване на цените на роуминга. Самите мобилни оператори били готови да намалят цените, след като съответните споразумения станат факт. По този повод Борисов възкликва:.", "date": "2017.11.09", "title": "Борисов: Искат да ни съборят заради намалелия държавен дълг"}
{"url": "http://www.mediapool.bg/tramp-sasht-i-kitai-mogat-da-reshat-svetovnite-problemi-news271583.html", "text": "САЩ и Китай могат да решат световните проблеми \"за много, много години напред\", обяви американският президент Доналд Тръмп след срещата с китайския му колега Си Цзинпин в Пекин, предадоха информационните агенции в четвъртък.\r\n\t\"Срещата тази сутрин беше чудесна, обсъдихме Северна Корея и наистина вярвам, че има решение по този въпрос\", посочи Тръмп, цитиран от Ройтерс.\r\n\tОт думите му обаче не стана ясно дали е поискал от китайския му колега Пекин да наложи нови ограничения над търговията с Пхенян. Тръмп все пак посочи, че са необходими бързи действия по севернокорейския проблем.\r\n\t\"Времето не стига, трябва да действаме бързо. Призовавам Китай да се ангажира в пълна степен\", каза той и прикани и Русия да окаже натиск на режима на Ким Чен-ун.\r\n\tСи Цзинпин каза от своя страна, че Китай и САЩ разполагат с повече сфери за сътрудничество в икономическата област, отколкото за конкуренция.\r\n\tСи Цзинпин изтъкна, че в близките 5 години Китай ще внесе продукция за 8 трилиона долара, а гражданите на КНР ще направят над 700 милиона задгранични пътувания.\r\n\t \r\n\t\"Това означава огромен потенциал за икономическото сътрудничество между нашите страни\", отбеляза той.\r\n\t \r\n\t\r\n\t \r\n\tПо-рано вчера, по време на срещата си с Тръмп китайският лидер заяви, че търканията в търговско-икономическите отношения между двете страни са неизбежни, но трябва да се решават чрез диалог.\r\n\t \r\n\tКитай няма да се отказва от реформите и ще увеличи степента на отвореност на националната икономика, увери Си Цзинпин на съвместната пресконференция с Тръмп.\r\n\t \r\n\t\"Работещите в Китай чуждестранни компании, включително американските, ще намерят тук по-отворена, прозрачна и регулирана бизнес среда\", посочи китайският президент. Той уточни, че реформите ще засегнат пазарното регулиране, финансовата, инвестиционната и данъчната сфери, както и държавните предприятия.\r\n\t \r\n\tСи Цзинпин окачестви посещението на Тръмп в Китай като успешно и го нарече \"историческо събитие\".\r\n\t \r\n\t\"Ние заедно набелязахме направленията и разработихме пътна карта за развитието на китайско-американските отношения. Ние ще работим със САЩ така, че консенсусът, който постигнахме, да донесе още по-голяма полза на нашите страни и на хората по цял свят\", отбеляза китайският лидер. \r\n\t \r\n\t\r\n\tСлед срещата си двамата президенти обявиха, че са сключили търговски споразумения за 253.4 млрд. долара в области като енергетиката, автомобилостроенето, аеронавтиката, хранително-вкусовата промишленост и електрониката, предаде Франс прес. \n\n\r\n\tТръмп увери, че не упреква Китай за огромния му търговски излишък със САЩ, а прехвърли вината върху предишните администрации на САЩ.\r\n\t\"Не упреквам Китай за това. В крайна сметка кой може да упреква една страна, че се възползва от друга страна за доброто на гражданите си? Упреквам обаче предишните администрации, които допуснаха този неконтролируем търговски дефицит да се образува и да нарасне\", заяви американският президент.\r\n\tОт своя страна Си Цзинпин декларира, че сътрудничеството между САЩ и Китай е \"единственият правилен избор\" и че отношенията между двете страниса навлезли в нова историческа начална точка, предаде Асошиейтед прес.\r\n\t\"Смятаме, че китайско-американските отношения са важни за благосъстоянието на народите на двете страни, както и за мира, благоденствието и стабилността на света\", заяви китайският президент, подчертвайки, че Китай е ангажиран да работи със САЩ за Северна Корея, Афганистан и по други международни проблеми.\r\n\tКризата с КНДР и търговията са били в центъра на дискусиите между двамата лидери. Миналата седмица Тръмп за пореден път разкритикува огромния търговски излишък на Китай в търговията със САЩ, като го определи като \"унизителен\" за американския народ, и обвини Пекин в нечестни търговски практики. Пекин пък настоява за премахване на наложените от САЩ ограничения върху китайските инвестиции в Щатите и върху износа на високи технологии.", "date": "2017.11.09", "title": "Тръмп: САЩ и Китай могат да решат световните проблеми"}
{"url": "http://www.mediapool.bg/moskva-otnovo-se-obyavi-za-spasitel-na-balgarskite-evrei-i-predupredi-za-pametnitsite-si-u-nas-news271609.html", "text": "Външно министерство в София, а президентът Румен Радев заяви, че то е плод на непознаване на историята или на опит за провокация. Впоследствие думите на Захарова бяха опровергани и от Организацията на евреите в България \"Шалом\", както и от .\r\n\t \r\n\tМария Захарова заяви, че не е чула българския президент Румен Радев да каже нещо за осквернените съветски паметници.\r\n\t\r\n\t\"Това, което виждаме, показа, че има опити целият разговор да бъде пренасочен от реална оценка към историческата част. Нея нека я коментират историците. Ние казваме, че е необходимо уважение към паметта на хората, дали живота си не за завоюването, а за освобождаването на други страни от фашизма\", реагира гласът на руското външно ведомство на последния си брифинг в четвъртък.\r\n\tКоментарът ѝ бе предизвикан от журналистически въпрос, свързан със състоянието на паметника на Съветската армия в София. По този повод Захарова сподели, че \"планомерно засягаме проблематиката с паметниците\".\r\n\t\"Виждаме, че това, което се случва с паметниците на героите от Втората световна война, освободили Европа и по-специално България от фашизма е, че те биват подлагани на нападения. Но за съжаление не виждаме адекватна реакция от страна на държавата. Става дума за неподвеждане на тези деяния под наказателна отговорност. По отношение на тези паметници се проявява отношението на хора, действащи извън контекста, извън последиците от Нюрнбергския процес\", добави Захарова, обръщайки се към София с въпрос: \"Защо, когато молим да бъдат защитени нашите паметници – по време на преговори, в двустранни контакти, не ни чуват?\"\r\n\tТя все пак отбеляза, че нямала намерение да влиза в \"дискусии на исторически теми, само искаме да бъдем чути и паметниците да бъдат поддържани в необходимото състояние, а тези, които ги оскверняват, да бъдат открити и наказани\".\r\n\tСлед което демонстрира, че позицията ѝ за спасяването на българските евреи не е мръднала на йота, призовавайки всички, които се интересуват от темата, да прочетат мнението на научния директор на Руското военно-историческо общество – Михаил Мягков.\r\n\tПрез уикенда руското посолство в София публикува въпросното  във Фейсбук. Според Мягков депортирането на евреите от България е било предотвратено през 1943 г. благодарение на противопоставянето на гражданите и на позицията, заета от Българската православна църква, на обществените организации и самия цар Борис, но то е нямало да бъде възможно преди победите на Червената армия при Сталинград и Курск.\r\n\tСлед прелома във войната българските власти са били принудени да се оглеждат за контакти с Антихитлеристката коалиция, а без Червената армия нацистите са щели да ги принудят да участват в Холокоста на своя територия, смята руският историк. Затова и по думите му руското  министерство е \"абсолютно право\" да твърди, че СССР има основна роля в този исторически акт.\r\n\tПретенциите на Москва да си присвои спасяването на българските евреи предизвика истинска буря в България и очакванията бяха, че руснаците ще се опитат да тушират темата и да ограничат \"щетите\", тъй като рискуват да разклатят и подкрепата си сред т.нар. русофили у нас. Това обаче не се случва, видно от изявленията на Захарова. Междувременно  предизвика вторичен трус с твърдението си, че Москва е права за евреите, но тъй като 80 на сто от българите са \"дебили\", не схващат това.", "date": "2017.11.09", "title": "Москва отново се обяви за спасител на българските евреи и предупреди за паметниците си у нас"}
{"url": "http://www.mediapool.bg/seta-dava-vazmozhnost-za-uvelichavane-na-balgarskiya-iznos-kam-kanada-news271575.html", "text": "За всяко едно търговско споразумение е нужно поне година да изчакаме, в която можем да сравним данните за стокообмена и инвестициите. Освен това в българския парламент все още тече процес на ратификация на законопроекта и не са влезли окончателно и изцяло в сила условията по него, макар на европейско ниво, считано от 21 септември прилагането на СЕТА да е одобрено. Освен това се очаква и решение на Конституционният съд по него, след като беше сезиран от президента.\r\n\tПо данни на ЕК в България 286 компании изнасят стоки за Канада, които чрез споразумението СЕТА, ще постигнат по-ефективна цена, поради отпадане на много от таксите и митата, които търговците плащат при търговията.\r\n\tНад 6400 са работните места в тези компании у нас. Понастоящем търговията между България и Канада не е с впечатляващи обеми – общият стокообмен за 2016 г. е 108 млн. долара. Износът ни за там е 54.5 млн. щатски долара, а вносът на България от Канада е 53.5 млн. щатски долара. Въпреки това данните показват нарастване на стокообмена с близо 41% през 2016 г. спрямо 76.7 млн. щатски долара през 2015 г.\n\n\r\n\tОсновни стоки в българския износ са слънчогледово семе, фармацевтични продукти, електрически платки, ядки, оптични изделия и др. От Канада внасяме основно мед и изделия от него, електрически машини и оборудване, устройства за въздухоплаване, рибни продукти, печатни издания.\r\n\t\r\n\tВнимателен поглед върху структурата на българския внос от Канада показва, че към момента канадски стоки се внасят в България при нулеви или ниски мита – до 5%, което означава, че в резултат на либерализацията след СЕТА влиянието ще бъде ограничено, т.к. причините за ниския канадски внос в България не се свързват с тарифни ограничения.\r\n\tНо за българския износ ситуацията е различна – изнасяните български стоки срещат значителни тарифни пречки - високи вносни мита от Канада. След отпадането на голяма част от тях се очаква ръст на износа ни за Канада.\r\n\tВсе пак съществуват и някои рискове като например завладяване на европейския пазар с евтини стоки, което ще вреди на местния. Подобни възможности се създават при всяко елиминиране на търговски бариери. Въпреки това историята на предишни споразумения сочи обратното – навлизането на нови стоки на европейския пазар по-вероятно ще подейства като стимул за европейските производители да подобрят качеството на продуктите си и да ги предлагат на по-конкурентни цени.\r\n\tСкептиците считат, че Европа не е готова за такова състезание, защото европейската стокова себестойност е обременена с величини, каквито липсват в Северна Америка. Например стоките в Канада са много по-енергийно конкурентоспособни.\r\n\tСистемата за защита на инвестициите и уреждане на спорове между компании и правителства е една от най-критикуваните клаузи в споразумението. Според критиците международни компании може да злоупотребяват с идеята за арбитражни комисии.\r\n\t\r\n\tЗа България СЕТА означава шанс за повече износ и привличане на инвестиции. Двустранната търговия сега е символична, инвестициите - почти отсъстващи, така че в бъдеще това може да се промени. След премахване на бариерите в търговските отношения между България и Канада все повече компании имат възможността да намерят място на канадския пазар.\r\n\tВъзможност за европейските компании (вкл. и български) е достъпът до обществени поръчки и проекти, финансирани с публични средства в Канада. Като цяло на канадския пазар оперират средни и големи български фирми.\r\n\t\r\n\tКанада е новото бойно поле за технологии. Това е една ниша, в която може по един много динамичен начин, българските фирми да инвестират. Страната ни има огромен капацитет от технологични мозъци.\r\n\tДвустранните отношения в ИТ и аутсорсинга трябва да се засилят, предвид факта, че България е една от най-предпочитаните аутсорсинг страни. Канадската работна ръка е най-образованата сред членовете на ОИСР, като половината от населението в трудоспособна възраст е с висше образование.\r\n\tВ българската индустрия основни потенциални области за ръст на износа са текстилната и хранително-вкусовата промишленост. При тях митата варират 6-18%, което се явява значителна бариера. Други продукти със значителен потенциал за нашия износ са машините, електрониката, медицинските и оптични изделия, медикаментите, етеричните масла.\r\n\tКато конкретен пример – за българското сирене се прилагат високи специфични мита (3.32 цента за кг или 245.5%, но не по-малко от 3 до 5 канадски долара за килограм), за текстилните изделия също – 17-18% мита. Платените мита в текстилната промишленост 2013-2015 г. са 3.8 мнл. щатски долара. При влизането в сила на СЕТА тези мита за българските производители ще бъдат премахнати, което ще създаде предпоставки за растеж.\r\n\t\r\n\tКато част от ЕС, България може да предложи чрез различни способи финансиране от фондовете на ЕС. Канадските инвеститори могат да се възползват от това и особено от финансирането за иновации, където България има потенциал да се развие и превърне в дигитален иновационен хъб на Балканите, а от друга страна Канада е голяма и силна икономика, също ориентирана към иновации и изкуствен интелект.\r\n\tБългария може да предложи високо квалифицирани кадри в ИТ сферата, модерни бизнес паркове. Освен това тук са едни от най-ниските ставки на данъчното облагане, едни от най-ниските в Европа оперативни разходи за функциониране на бизнеса.\r\n\tОсъществените до момента у нас преки капиталовложения от Канада са съсредоточени главно в добивната промишленост и аутсорсинга на бизнес процеси, като България се стреми да насърчи развитието на инвестиционното сътрудничество в сферата на енергетиката, високите технологии и инфраструктурата.\r\n\tПо изчисления на Българската агенция за инвестиции сумата на всички капиталовложения, реализирани от канадски компании в България за периода 1996-2016 г., е 61 млн. евро, като по този начин страната се нарежда на 47-мо място в класацията по географски признак на инвеститорите у нас. Скромният размер на инвестициите от Канада може да се обясни основно с географската отдалеченост и непознаването на българската икономика и региона като цяло, а така също с недооформената нормативна рамка на двустранните отношения в тази област.\r\n\t\r\n\tКъм настоящия момент в БТПП няма такива данни.", "date": "2017.11.09", "title": "СЕТА дава възможност за увеличаване на българския износ към Канада"}
{"url": "http://www.mediapool.bg/ministerstvoto-na-turizma-se-e-otkazalo-da-izzemva-kontrolni-funktsii-ot-kzp-news271617.html", "text": "Министерството на туризма се е отказало да изземва контролни функции по отношение на туристическите обекти, които в момента се упражняват от Комисията за защита на потребителите. Това става ясно от публикуваната стенограма на Министерския съвет.\r\n\tВъв вторник правителството одобри промени в Закона за туризма, които бяха свързани в три основни насоки – туристическите пакети, намаляване на административната тежест за бизнеса и категоризирането на местата за настаняване.\r\n\tПромените в закона са били представени на заседанието на кабинета от зам.-министъра на туризма Ирена Георгиева. Ресорният министър Николина Ангелкова не е била на заседанието, защото по същото време е била на туристическото изложение в Лондон.\r\n\tПромените, с които се е предлагало Министерството на туризма да поеме контрола върху туристическите обекти, са целели да бъде изпълнена \"мярка 793 от Програмата на правителството за създаване на специализирано звено за контрол в Министерство на туризма или към министъра на туризма\", обяснява Ирена Георгиева.\r\n\tПо думите й тази мярка не е прецедент и съществува и в другите администрации. Предизвикала е обаче широка дискусия, защото се е предвиждало трансформиране на функциите на Комисията за защита на потребителите  която е второстепенен разпоредител с бюджетни средства към Министерството на икономиката- Когато туризмът като структура е бил част от Министерството на икономиката, е било естествено подобно съотношение на правомощията, казва Ирена Георгиева.\r\n\tСпоред вицепремиера по еврофондовете Томислав Дончев основателно е имало спор по тази мярка. Той обяснява, че не всички инспектори на КЗП са профилирани в сферата туризма. \"Няма как да се прехвърлят хора, които се занимават само с туризъм, което на ниво териториални звена означава оголване и фактическа невъзможност КЗП да си покрива функциите в някои области\", казва Дончев.\r\n\tИрена Георгиева му отговаря, че тези промени са изтеглени от законопроекта.\r\n\tСрещу тези промени публично се обяви и вицепремиерът по икономическата политика и демографските въпроси Валери Симеонов. По думите му по този начин в ръцете на министъра на туризма отивал и \"хляба и ножа\".\r\n\tОт стенограмата не става ясно дали са били изтеглени и поправките в законопроекта, за които алармираха от \"За да остане природа в България\". Те бяха свързани с даването за вечни времена на публична собственост като ски писти и съоръжения на концесионерите за ползване. От Министерството на туризма, категорично отхвърлиха информацията да е имало такива текстове в законопроекта и нарекоха твърдението \"фалшива новина\".", "date": "2017.11.09", "title": "Министерството на туризма се е отказало да изземва контролни функции от КЗП"}
{"url": "http://www.mediapool.bg/turski-granichari-zaloviha-nad-500-migranti-tragnali-kam-bulgaria-i-gartsiya-news271584.html", "text": "Турските гранични власти задържаха 575 нелегални мигранти и бежанци, които са се подготвяли да преминат нелегално в България и Гърция, съобщи Дирекцията за сигурност в Одрин, цитирана от БГНЕС.\r\n\tСпоред първоначалната информация част от нелегалните мигранти са се укривали в селата Орхание, Сарайакпънар и Боснакьой, недалеч от българската граница.\r\n\tДруга група е установена от местните власти в селата Узункьопрю, Ипсала и Мерич, в непосредствена близост до гръцката граница, става ясно от съобщението на турската полиция.\r\n\tЗадържаните мигранти идват от Мароко, Пакистан, Египет, Сирия, Афганистан и Мианмар. Те вече са предадени на миграционните власти в Одрин, допълват от южната ни съседка.", "date": "2017.11.09", "title": "Турски граничари заловиха над 500 мигранти, тръгнали към България и Гърция"}
{"url": "http://www.mediapool.bg/chast-ot-zhilishten-blok-se-sruti-v-ruskiya-grad-izhevsk-ima-zhertvi-news271618.html", "text": "Част от многоетажна жилищна сграда се срути в руския град Ижевск. Двама души са загинали, двама са спасени изпод развалините, според съобщения на руското Министерство на извънредните ситуации, цитирано от Интерфакс. По данни на очевидци са разрушени 32 жилища. Под отломките са останали още шест човека, които са живи.\r\n\tПричината за срутването на сградата в центъра на Ижевск най-вероятно е газов взрив.\r\n\tПо данни на спасителите, напълно е разрушена ъглова част на жилищния блок от първия до деветия етаж.\r\n\tВ социалните мрежи се публикуват снимки на срутената сграда. Очевидци разказват, че преди това се чул силен шум, подобен на взрив.\r\n\tБлокът е построен през 1990 г. Ръководителят на ижевския филиал на \"Газпром газораспределение\" Вячеслав Азябин съобщи пред ТАСС, че техническа поддръжка на сградата е извършена през юни 2016 г. Той твърди, че не е имало никакви заявки за ремонтни или аварийни дейности.", "date": "2017.11.09", "title": "Част от жилищен блок се срути в руския град Ижевск, има жертви"}
{"url": "http://www.mediapool.bg/yemen-e-izpraven-pred-nai-tezhkiya-glad-ot-desetiletiya-predupredi-oon-news271586.html", "text": "Йемен, който от понеделник е подложен на блокада от Саудитска Арабия, е изправен пред най-тежкия глад за последните десетилетия, който може да вземе милиони жертви, предупреди заместник-генералният секретар на ООН за хуманитарните въпроси Марк Лоукок, цитиран от Франс прес.\r\n\tСлед изказване на заседание при закрити врата на Съвета за сигурност Лоукок заяви пред журналисти, че е поискал незабавното възобновяване на хуманитарната помощ за населението на Йемен, която е прекъсната от началото на седмицата.\r\n\tСъветът за сигурност на ООН поиска от ръководената от Саудитска Арабия арабска коалиция в Йемен да остави отворени пристанищата и летищата на Йемен, за да може да се доставя хуманитарна помощ.\r\n\tНа свикано от Швеция заседание на Съвета за сигурност 15-те му членки изразиха безпокойството си от \"катастрофалното хуманитарно положение в Йемен\", заяви ротационният председател на Съвета – постоянният представител на Италия в ООН Себастиано Карди.\r\n\tВодената от Саудитска Арабия арабска коалиция заяви в понеделник, че ще затвори всички достъпи по суша, вода и въздух към Йемен, за да спре доставките на оръжие за бунтовниците хуси, припомня Ройтерс. В отговор ООН посочи, че хуманитарните агенции не са били предварително уведомени за тази блокада на Йемен, отбелязва Асошиейтед прес.", "date": "2017.11.09", "title": "Йемен е изправен пред най-тежкия глад от десетилетия, предупреди ООН"}
{"url": "http://www.mediapool.bg/rekordnite-12-tona-kokain-byaha-zaloveni-v-kolumbiya-news271587.html", "text": "Президентът на Колумбия Хуан Мануел Сантос обяви залавянето на 12 тона кокаин – исторически рекорд за страната, която по данни на ООН е най-големият световен производител на този наркотик, предаде Франс прес.\r\n\t\"Никога досега, откакто преди 40 години започнахме борба с наркотрафика, не бяхме постигали залавяне на такова количество. С него надхвърляме общото количество заловен кокаин миналата година, който беше 317 тона за 2016 г., а за тази година вече са 362 тона\", посочи Сантос.\r\n\tЧетиристотин агенти от службата за борба с наркотрафика са заловили кокаина в четири едновременни операции във ферми в северозападната част на Колумбия.", "date": "2017.11.09", "title": "Рекордните 12 тона кокаин бяха заловени в Колумбия"}
{"url": "http://www.mediapool.bg/prokuraturata-nyama-da-iska-otstranyavaneto-na-kmeta-na-batak-news271588.html", "text": "Прокуратурата в Пазарджик няма да иска отстраняването на кмета на Батак Петър Паунов от длъжност, съобщи БНР.\r\n\tСпоред разследващите повдигнатото на Паунов обвинение за превишаване на правата му при продажба на държавен имот край язовир Батак не налагло тази мярка. \r\n\tПрокуратурата твърди, че кметът е променил собствеността на имота от държавен в частен, като не е зачел влязло в сила решение на районния съд в Пещера от 2014 г.", "date": "2017.11.09", "title": "Прокуратурата няма да иска отстраняването на кмета на Батак"}
{"url": "http://www.mediapool.bg/aetsbelene-kakvo-da-se-pravi-news271556.html", "text": "Днес сме на прага на третия опит за рестартиране на проекта АЕЦ \"Белене\".\r\n\tПодготвя се нова трапеза, около нея се готвят да седнат същите компрометирани играчи от проваления втория опит.... Те са в апогея на ентусиазма си, предвкусвайки новите \"порции\". Разясняват ни основни понятия за енергетиката, заплашват ни с енергиен апокалипсис и режим (за кой ли път!) и с какво ли още не, ако не приемем техните доводи, носещи отпечатъка на централното планиране и \"генералните сметки\" (не знам колко съвременници знаят смисъла на това понятие, свързано с лесно харчене на заделени за даден проект бюджетни средства?). Защото това е хранителната среда на корупцията в този отрасъл.\r\n\tКато ядрен инженер по професия, по принцип съм \"за\" развитие на ядрената енергетика в България и запазването й като базов сегмент в товаровия график на електроенергийната система, но повече не мога да премълчавам примерите за непрофесионалното отношение към този отрасъл. А това ще го убие или най-малкото ще блокира развитието му за дълги години напред. И откровено казано, в основата на проблема са тотално погрешни решения на отговорни фактори в енергийните дружества и държавната администрация и възлагането на отговорни инженерни задачи по важни проекти на компрометирани лица и компании.\r\n\tДнес е време всички да викнем в един глас– стига!\r\n\tДържа още в началото да подчертая, че на базата на резултати от наши анализи и прогнози, на наличната информация за подобни проекти в Европа и на съществуващите на настоящия етап данни,  в условията на един либерализиран пазар, на какъвто безспорно тази централа ще бъде принудена да продава.\r\n\tЗатова все по-често както у нас, така и в други страни на ЕС, включително и във Великобритания, вече се говори за необходимостта от \"политическо решение\", за \"държавна подкрепа\" на новите ядрени проекти, за обосновки с външни ефекти извън енергетиката като социално-икономическо развитие и откриване на нови работни места, за съкращаване въглеродните емисии и пр. И все по-малко се говори за чужди инвеститори на чисто пазарни принципи без държавна подкрепа, защото такива просто няма и не може да има. И не защото няма желаещи, а защото изискванията им за нормата на възвръщаемост на капитала и срока на матуритета на проекта не са изпълними. И ще се опитам да обясня простичко защо както проектът \"Пакш-2\" в Унгария, така и \"Hinkley Poknt C\" във Великобритания се оказа, че \r\n\tБих искал още в началото да уточня, че основните характеристики, по които ще се отсъди изгоден ли е един или друг енергиен проект, са:\r\n\t- Осреднената цена на електроенергията за целия период на работа на инсталацията, т.н. LCOE, чието определяне е функция на повече от осем различни производствени, технически, финансови, пазарни и международно конюнктурни параметри;\r\n\t- Нетната настояща стойност на проекта (NPV) и вътрешната норма на възвръщаемост (IRR), при определянето на които основна тежест има осреднената цена на капитала, т.н WACC .\r\n\tПоради тежките инвестиции в един ядрен проект и множеството рискове, свързани с продължителния експлоатационен срок, частните инвеститори и кредиторите им са плахи и предявяват изискване за къси срокове на изплащане на кредита не повече от 15-20 години и възвръщаемост на капитала не по-ниска от 7-7.5% - и разбира се, гарнирано с договор за задължително изкупуване на енергията. Това води до една много висока LCOE, която при други равни условия, .\r\n\tТози риск, който отказва частните инвеститори от ядрени инвестиции, се компенсира с няколко трика на държавата– удължава се срокът на  до края на живота на централата, което означава 60 години, плюс сроковете за аранжиране на кредитите и изграждане на обекта, т.е над 70 години, и втория – . Това понижава цената на произвежданата енергия, но завишава риска на проекта.като приеме възвръщаемост от порядъка на 6-6.5% и матуритет над 65 години.\r\n\tИ тук трябва изрично да подчертая, че и в двата случая експлицитно се налага условието за , при което при по-ниски цени на енергията на пазара, държавата компенсира разликата с финансови инжекции, които, разбира се, са за сметка на данъкоплатците. Такива са случаите както с \"Hinkley Point C\", така и и с АЕЦ \"Пакш-2\" , в който държавата при различни сценарии, свързани с динамиката на пазарните цени на електроенергията, с режима на работата й и с много други фактори трябва да налива в проекта между 40 и 90 милиона евро годишно през първите 10 години и между 15-25 милиона – през следващите 10 години. И така до момента на повишаване на цените на базовата енергия на европейския пазар със 75%, когато централата вече ще може да продава на либерализирания пазар с печалба. За съжаление, прогнозите на почти всички енергийни агенции са за повишаване на цените на едро на европейските пазари към 2035 година само с 24-30%. Политическо решение за това един толкова значителен ресурс на публични средства да бъде инвестиран именно в нова ядрена централа, а не в друго, с по-висока капиталова и социална възвръщаемост – например, други видове генериращи мощности,в образователни проекти, в здравеопазване, в отбрана и други.\r\n\tТакъв е и случаят с третия кръг на сагата с АЕЦ\"Белене\".\r\n\tЗа илюстрация на икономическата ефективност на проекта АЕЦ“Белене“ – при втория опит, и в отговор на поддържаната тогава пълна непрозрачност, през 2006 г. експерти на Българския енергиен и минен форум изпълниха икономически анализ в няколко варианти за прогнозната LCOE по наличните официални данни. Анализът бе крайно консервативен относно параметъра LCOE-с допускане на нулев NPV, но със срок на матуритет на проекта 20 години и запазване на цената на ядреното гориво без промяна. Така резултатът, показан на фигурата, идентифицира една  на ниво над 70 €/МВтчас, което е с над 30% по-висока от прогнозната цена на микса на електроенергията към момента на пускане в експлоатация на централата – тогава 2016 година.\r\n\tТова, при хипотезата за ежегодно нарастване на цената на микса на електроенергия само с 5%, съответстващо на инфлацията и действащ дългосрочен договор за изкупуване на енергията ( пазено в тайна експлицитно изискване на отказалата се от проекта \"Белене\" германска компания RWE), водеше всъщност до два изхода – или повишаване на цената на микса до нивото на изкупната цена на електроенергията на централата, или държавни дотации от над 120 милиона евро на блок за година!\r\n\tИ това остана скрито за обществото, като вместо истината ни се обясняваше колко евтина ще бъде произвежданата енергия от АЕЦ“Белене“ и как сме щели да залеем региона с нея. Днес констатираме със задоволство, че резултатите от нашите прогнозни анализи са сходни с тези за АЕЦ“Пакш 2“, което трябва да отрезви отговорните фактори, които планират възраждане на Белене.\r\n\tДнес говоренето за нов трети опит за строителство на АЕЦ“Белене“, без приета енергийна стратегия и в нарушение на изискванията на чл.4 (2) , чл.87 (3) и чл.46 (1) от Закона за енергетиката, без техническа оферта, с все още неясен формат на проекта и бюджет, е тежко административно нарушение, а всяко необосновано решение за наливане на публични средства в него - престъпление. Поне за професионалистите, но не и за политиците, които са разделени на две групи – ентусиасти и отричащи проекта, първите от които все повече \"напират\" за размразяването му и едва ли не за стартиране на строителството.\r\n\tЗа онези, които потриват ръце и се готвят за \"раздаване на картите\", дано прозвучи отрезвяващо информацията, че подготвителните анализи и съгласувателните процедури с Европейската комисия за АЕЦ „Пакш-2\" започнаха през 2009 г. и продължават и досега! И въпреки, че ЕК разреши ползването на държавна помощ в проекта, \r\n\tИ за да не бъда обвиняван в тенденциозност, ще изброя по-долу условията, на които бъдещата енергийна стратегия на България трябва да отговори преди да бъде похарчен и един лев по проекта \"Белене\". В тази връзка компетентните институции трябва да представят следните отговорни прогнози по редица ключови теми, касаещи бъдещото енергийно развитие на държавата и необходимостта от нова ядрена мощност, а именно:\r\n\t1. До колко е реална \"бодряшки\" обявената възможност от редица политици (които и хал хабер си нямат от проблема!) , защото в експертните среди, следящи развитието на съвременните международни регулаторни изисквания по отношение на безопасността, тези възможности са под съмнение.\r\n\t2. Повечето енергийни експерти, но основно представителите на ядреното лоби, вече с лекота задраскаха ролята на  в комплекса \"Марица Изток\". Това е недопустима грешка, защото дори една Унгария, която се опитва да започне новия ядрен проект \"Пакш-2\", отчита ролята им. Така с отчитане на прогнозните цени на въглеродните емисии след 2030 година, които се очаква да се повишат двойно спрямо днешните нива и да достигнат 15-17 евро/тон, държавно дотиране на АЕЦ „Пакш-2“ ще продължи до началото на 30-те години от пуска й в експлоатация.\r\n\t3. Продължава тенденциозното и вече остаряло обвинение на  във високи изкупни цени и неравномерно производство. Досега беше вярно. Но планираме бъдещето и съвременните технологии за съхранение на енергията, управление на потреблението и умните мрежи предлагат интелигентни решения на тези проблеми на все по-конкурентни на другите технологии цени. В това отношение е необходимо авторите на бъдещата енергийна стратегия на страната да се запознаят с тенденциите в Европа и в света преди да изготвят списъка от необходимите нови мощности, съгласно изискванията на цитираните по-горе нормативни изисквания на Закона за енергетиката.\r\n\t4. Какъв е  и какви са прогнозните характеристики на строителството евентуално на нови генериращи мощности. И това е част от Плана за развитие на генериращите мощности с минимални разходи (т.н. LCP), какъвто ЕК поставя като задължително условие при обосновката на строителството на всяка нова мощност.\r\n\tНакрая, ще представя още веднъж позицията на нашето сдружение относно . Разбира се, това оборудване \"пари\" на държавата и тя, както се убеждаваме, планира някакви действия с него. Въпросът е какви са те и налице ли е необходимата компетентност на държавната администрация и на собственика на оборудването - НЕК, за адекватни действия. Въз основа на анализите на нашите специалисти с опит в подготовката и управлението на големи инвестиционни проекти в ядрената енергетика у нас и в чужбина, ние предлагаме следните приоритетни действия, като предварително споделяме нашата убеденост, че какъвто и да е чужд инвеститор да се появи в един нов ядрен проект, той не може да предложи по-изгодни условия за българския данъкоплатец от държавата или от един корпоративен проект на АЕЦ\"Козлодуй\":\r\n\t1. Разработване на LCP-план за периода до 2030-2040 година с отчитане на прогнозните пазарни позиции на новите ВЕИ след 2025 г., уточняване на най-вероятния сценарии за работа на блокове V и VI в АЕЦ \"Козлодуй\" след 2027 година; възможностите за строителство на нови хидроенергийни комплекси; планираните нови когенерации в топлофикациите; прогнозните нива на компенсациите за вредни емисии; възможностите за модернизация и повторно пускане в експлоатация на ТЕЦ \"Варна\"; потенциала на различните мерки за енергийни спестявания на електроенергия и други.\r\n\t2. Въз основа на горното да бъде изготвен списъкът по чл.87 (3) от ЗЕ, който да бъде анализиран повторно и с опциите нова ядрена мощност от два блока в Белене или един блок в Козлодуй, и двете с пускане в експлоатация оптимистично след 2030 година.\r\n\t3. В случай, че цената LCOE на един от двата ядрени проекта е на ниво, близко до прогнозните цени на базовата енергия на регионалния пазар, която към 2030 г. се очаква да бъде с около 21% по-висока от сегашната, подготовката на един такъв проект трябва да стартира с нотификация на ЕК. Разбира се, повече от ясно е, че както ревизираният LCP-план, така и нотификацията могат да бъдат разработени едва след получаване на техническа и финансова оферта за проекта, и то в период от минимум 1 година след това.\r\n\t4. В случай, че условието по-горе не е налично, държавата трябва да вземе политическо решение, аналогично на Унгария, да инвестира публичен ресурс в нова ядрена мощност и коя, и да нотифицира ЕК за разрешение за ползване на държавна помощ в такъв един проект.\r\n\t5. Съществуват и други възможности за действие на държавата в хипотезата на т.4 – обявяване на търг за продажба на оборудването, или защо не – съвместно строителство на нова АЕЦ с използване на нашето оборудване в една от държавите от Близкия Изток с експертната помощ на България. Колкото и екзотично да звучи, това не е утопично, но такъв един проект трябва да се обсъжда, планира и изпълнява с благословията на \"Росатом\" и съвместно с него. И като знам колко умеем да си пазим националните интереси в други съвместни проекти с руски компании, не съм убеден колко от тези средства ще се върнат на данъкоплатеца български.....\r\n\tВ заключение ще споделя и нашето становище, че  Предимствата на такъв един вариант са:\r\n\t1. АЕЦ \"Козлодуй\" все още разполага с необходимите компетентни кадри за планиране и реализация на големи ядрени проекти и така би могла в голяма сама да планира и управлява всички фази на един такъв проект. Той може да бъде организиран поетапно, както за лицензионните и съгласувателни действия, така и при финансирането и строителството, което ще спести значителни средства на бюджета ;\r\n\t2. АЕЦ \"Козлодуй\" притежава най-високия кредитен рейтинг от всички дружества в енергетиката и паричен поток, който ще даде възможност да кандидатства и получи сравнително изгоден кредит. А при предстоящата пълна либерализация на пазара, паричният поток на централата ще бъде завишен значително (по наши прогнози с минимум 20-25% спрямо сегашните нива), което ще направи един такъв проект атрактивен за кредитиране.\r\n\t3. Това ще бъде единствената възможност за реализация на поне част от оборудването в корпоративен проект, без държавна помощ.\r\n\t4. При един такъв корпоративен проект на АЕЦ \"Козлодуй\" нейната конкурентоспособност ще бъде съхранена, защото двете производствени единици – старите блокове и новата мощност, ще формират едно производствено обединение с една LCOE без държавна помощ. По този начин, според нас, ЕК няма да има основания за налагане ограничителни условия, каквито налага на \"Пакш-2\".\r\n\tНакрая ще предложа един нестандартен подход за тестване на отговорното отношение на политиците и на бизнеса към бъдещето на АЕЦ“Белене“: В съответствие с регламентите в Търговския закон БЕХ да учреди едно ново публично акционерно дружество с шеговитото наименование (моя измислица) „Народна инвестиционна компания Белене“, което да обяви за цел набиране на капитал за проекта чрез продажба на акции на цени, които правителството определи. Разбира се, всичко това не е толкова просто и трябва да следва предписанията на Закона за финансово управление и контрол в публичния сектор, както и на Закона за комисията за финансов надзор…Идеи…\r\n\tПо този начин ще стане ясно доколко убедени са в ефективността на проекта апологетите му днес – политици и бизнесмени, което те ще докажат, ако закупят акции от това дружество. Но паралелно с това има вероятност и част от 80-те милиарда спестявания на българските граждани, които, де факто, са замразени авоари да заработят за идеята…\r\n\tОчакват ни сериозни предизвикателства и бурни дебати по темата, нали? И дано те се преместят от терена на политическите битки и противопоставяния в полето на професионализма и обективните икономически решения .", "date": "2017.11.09", "title": "АЕЦ\"Белене\" – какво да се прави?"}
{"url": "http://www.mediapool.bg/kevin-speisi-shte-bade-izryazan-ot-noviya-film-na-ridli-skot-news271589.html", "text": "Кевин Спейси ще бъде \"изрязан\" от завършения филм на Ридли Скот \"Всички пари на света\" и ролята му ще се поеме от Кристофър Плъмър, предаде Аосишейтед прес.\r\n\tТова се случва малко повече от месец преди премиерата на лентата заради скандала със сексуален тормоз над 14-годишно момче, в който бе замесен Спейси.\r\n\tПожелали анонимност запознати с продукцията източници заявиха, че Плъмър започва незабавно снимките в ролята, като всички сцени със Спейси ще бъдат презаснети. В презаснемането се очаква се да участват още Марк Уолбърг и Мишел Уилямс.\r\n\tРидли Скот възнамерява да спази планираната дата на премиерата в САЩ на 22 декември. Първоначално бе предвидено световната премиера на филма да е на 16 ноември в Лос Анджелис на фестивала на Американския филмов институт.\r\n\tФилмът обаче бе изтеглен по-рано тази седмица заради обвиненията за сексуален тормоз срещу Спейси. Заради скандала известният актьор бе уволнен и от култовия сериал на \"Нетфликс\" \"Къща от карти\".", "date": "2017.11.09", "title": "Кевин Спейси ще бъде \"изрязан\" от новия филм на Ридли Скот"}
{"url": "http://www.mediapool.bg/obama-poluchi-prizovka-za-sadeben-zasedatel-v-chikago-news271590.html", "text": "Бившият президент на САЩ Барак Обама се яви в съд на Чикаго в отговор на призовка за подбор на състав съдебни заседатели, съобщи Франс прес.\r\n\t \r\n\tОбама обаче бързо напусна залата на съда, след като бе отхвърлен на случаен принцип подобно на много други потенциални съдебни заседатели, съобщи местният вестник \"Чикаго трибюн\".\r\n\t \r\n\tБившият президент пристигна с автоколона, придружен от телохранители, и бе очакван от някои свои съграждани, които носеха бройки от негови книги за автограф.\n\n\r\n\t \r\n\t\"Благодаря на всички, че сте съдебни заседатели. Или поне, че сте готови да го направите\", каза бившият президент от Демократическата партия.\r\n\t \r\n\tОбама не е първият американски президент, чието име излиза при теглене на жребий за привикване на граждани за участие в състав съдебни заседатели.\r\n\t \r\n\tПредшественикът му в Белия дом Джордж Уокър Буш се яви на призовка през 2015 г. в Далас, щата Тексас, но също не бе приет за съдебен заседател.\r\n\t \r\n\tСемейство Обама продължава да живее във Вашингтон след края на мандата на Барак Обама през януари, но Барак и Мишел Обама притежават къща в Чикаго.", "date": "2017.11.09", "title": "Обама получи призовка за съдебен заседател в Чикаго"}
{"url": "http://www.mediapool.bg/balgarin-sadi-sitibank-zaradi-rasova-diskriminatsiya-news271591.html", "text": "Българинът Георги Мечкаров, бивш служител на \"Ситибанк\" във Великобритания, води дело срещу работодателя, продължаващо вече две години и 9 месеца, обвинявайки го в расова дискриминация, съобщи БНР. Жалбоподателят твърди, че дискриминацията срещу източноевропейци е често срещано явление във Великобритания и че за първи път работник от източноевропейски произход е допуснат до трудов трибунал.\r\n\t \r\n\tБългаринът заявява, че се е решил на този ход, за да покаже, че източноевропейците трябва да знаят правата си и че са защитени от закона. \r\n\t \r\n\tКулминацията на делото ще бъде от 13 до 17 ноември, когато ще се гледа в трудов трибунал в Източен Лондон. Георги Мечкаров е бил вицепрезидент на отдел за трансакции с ценни книжа. Въпреки че е работил изключително съвестно по около 16 часа дневно и като специалист почти винаги е бил оценяван по най-високата скала, той обвинява ръководството в систематична дискриминация на расова основа. Обвиненията датират за периода 2010-2013 година. \n\n\r\n\t \r\n\tВ момента Георги Мечкаров е вицепрезидент на отдела за мениджмънт на кредитния риск в \"Морган Стенли“.\r\n\t \r\n\tТой твърди, че през цялото време му е било изтъквано по различни поводи, че нещата не са толково прости като в България. Истинската криза настъпва през януари 2012 година, когато е понижен, а на негово място е назначен рускоговорящ служител, за когото банката заявила, че \"има опит, надвишаващ типа кредитиране в бакалии, одобряван в Източна Европа“.\r\n\t \r\n\tПодложен на голям стрес Мечкаров продължава да работи, често оставайки в офиса и през нощта.\r\n\t \r\n\tТой твърди, че е отслабнал от 90 на 60 килограма от престоя му в банката. Една сутрин след като останал в офиса, негова началничка, минавайки покрай бюрото му казала: \"В България не се ли къпете?“. \r\n\t \r\n\tМечкаров твърди още, че негово нововъведение е било присвоено от ръководството и то е направило всичко възможно да се оттърве от него, съзирайки заплаха за постовете си. \r\n\t \r\n\t\"Ситибанк“ отрича обвиненията на българина, но му е предложила сумата от 8 300 паунда случаят да се реши извън съда, която той отказва. Сега Мечкаров съди банката за щети на стойност 2.5 милиона паунда.", "date": "2017.11.09", "title": "Българин съди \"Ситибанк\" заради расова дискриминация"}
{"url": "http://www.mediapool.bg/diamant-ot-koronata-na-lui-xiv-shte-bade-prodaden-na-targ-news271593.html", "text": "Прочут диамант, украсявал короната на Луи Четиринайсети и Наполеон Бонапарт, ще бъде продаден на търг.\r\n\tУникалният розов камък е с тегло 19 карата. Очаква се цената му да достигне 5 милиона долара. Той е бил сред активите на френската кралска съкровищница в продължение на 250 години. Бил е носен от четирима крале, включително от Наполеон Бонапарт, двама императори и от две императрици. През 1887 г. е бил купен на търг от прочутия френски бижутер Фредеритк Бушерон.\r\n\tДиамантът ще бъде продаден в комплект с огърлица, чиято стойност се очаква да надхвърли 30 милиона долара.\r\n\tТъргът ще се проведе на 14 ноември в Женева.", "date": "2017.11.09", "title": "Диамант от короната на Луи XIV ще бъде продаден на търг"}
{"url": "http://www.mediapool.bg/volya-nyama-da-podkrepi-vota-na-nedoverie-kam-kabineta-news271594.html", "text": "Партията на бизнесмена Веселин Марешки “Воля“ няма да подкрепи готвения от БСП вот на недоверие към правителството, стана ясно в четвъртък след среща на двете формации.\r\n\t, каза депутатът от БСП Жельо Бойчев след срещата.\r\n\tСамият Марешки каза, че неговите депутати ще гласуват \"въздържал се\" и коментира, че не е сега моментът преди коледните празници и председателството на ЕС да се ползва този парламентарен механизъм.\r\n\tБойчев посочи, че въпреки отказа на \"Воля\", БСП продължава да търси подкрепа. , заяви Бойчев.\r\n\tПопитан дали вотът на недоверие става обречен, Бойчев отговори, че той има важна цел. По думите му вотът определя ясно в българския парламент кой подкрепя правителството на Борисов и кой е опозиция.\n\n\r\n\t, коментира Бойчев.\r\n\tТой посочи, че дебатът не е безсмислен. “Напротив, този дебат тепърва предстои в българското общество. БСП има силата и волята да го води. От поведението на останалите можете да си направите изводите“, заяви Бойчев.\r\n\tТой допълни, че борбата с корупцията е тема, която ощетява и засяга всеки един български гражданин. По думите му това е разговорът .\r\n\t, заяви Бойчев.\r\n\tНа въпрос  как си обяснява промяната в позицията на \"Воля\" и тяхната подкрепа за бюджета за догодина, депутатът отговори:, коментира от своя страна Марешки.\r\n\t, посочи Марешки.\r\n\tПопитан какво се е променило от началото на парламентарния сезон, за да не искат вот на недоверие, Марешки каза, че нищо не се е променило.\r\n\t, каза той.\r\n\t, посочи Марешки.\r\n\tСпоред него няма в момента критична маса от хора, които да искат предсрочни парламентарни избори.\r\n\tРазговорите между БСП и ДПС по темата на вота ще продължат и следващата седмица. В сряда стана ясно, че освен корупцията двете партии са обсъждали още три възможни фокуса на исканата оставка на правителството.", "date": "2017.11.09", "title": "\"Воля\" няма да подкрепи вота на недоверие към кабинета"}
{"url": "http://www.mediapool.bg/ivo-hristov-s-blagodarnosti-kam-podkrepilite-go-news271596.html", "text": "\"Благодаря на всички хора, които ме подкрепиха. За мен е чест да ги представлявам!\". Това написа в социалната мрежа \"Фейсбук\" народният представител от БСП проф. Иво Христов. Към благодарностите той е прикачил картинка с надпис \"От нас зависи\".\r\n\tВъв вторник стана ясно, че на публично събитие той твърди, че Червената армия е в основата на спасяването на българските евреи и нарича \"80% от българите дебили\".\r\n\tДумите му предизвикаха остра реакция в социалните медии, а ГЕРБ и ОП поискаха оставката на Христов.\r\n\tПървоначално той не се отрече от думите си, но после се извини. Нито Христов, нито БСП разгледаха вариант той да подаде оставка, защото например премиерът нарекъл преди години избирателите \"лош материал\".", "date": "2017.11.09", "title": "Иво Христов с благодарности към подкрепилите го"}
{"url": "http://www.mediapool.bg/radev-v-svyat-na-falshivi-novini-chestnite-izbori-sa-predizvikatelstvo-news271595.html", "text": "Бурното развитие на технологиите поставя редица предизвикателства пред органите, провеждащи и контролиращи прозрачността и честността на изборите в свят на фалшиви новини и атаки. Това заяви президентът Румен Радев при откриването на 26-та годишна конференция и общо събрание на Асоциацията на органите на управление на избори от Европа (ACEEEO).\r\n\tКонференцията е посветена на предизвикателствата, свързани с развитието на информационните и комуникационни технологии и тяхното влияние върху изборния процес, предизборните кампании и информираността на избирателите.\r\n\t“Завоеванията на съвременния свят се дължат на демократичните избори. Чрез избори избирателите осъществяват контрол и се осъществява интеграцията на обществото, тъй като разпокъсаните гласове се обединяват в единна воля и власт. Демократичните избори са критерии за демократичната власт“, посочи президентът.\r\n\tРазвитието на технологиите и свободното движението на хора поставят редица предизвикателства пред органите, които организират изборите, каза още Радев.\r\n\t“Има български граждани, пръснати в различни държави и ние нямаме капацитет да осигурим секции навсякъде. И огромна част от тези хора са лишени от правото си на глас, затова усилено работим за въвеждане на електронно, дистанционно гласуване.\n\n\r\n\t“То също е свързано със сериозни проблеми - да се защитят личните данни на гражданина, както и данните на вота и да защитим честността на вота“, посочи Радев.\r\n\tВъв форума участва и вицепремиерът Томислав Дончев, който заяви, че новите начини на гласуване могат да бъдат съпроводени от сянка на съмнение за тяхната достоверност.\r\n\t“Можем да се запитаме дали има смисъл да гласуваш от постоянен адрес, когато технологично можеш да гласуваш и от телефона си“, каза Дончев.\r\n\t“Тук е важно да поставим и въпроса какво искаме - пряка срещу косвена демокрация. В момента пряката демокрация е напълно технологично възможна, възможна е и всекидневната демокрация“, каза Дончев.\r\n\t“Всяко решение на управляващите може да бъде подлагано на гласуване. Това, от една гледна точка е съвършената демокрация, но се опитайте да си представите какви решения ще произвежда тази демокрация и какъв ефект ще има върху институционалния ред в държави, където този ред вече съществува от един или два века“, коментира Дончев.\r\n\tФорумът има за цел да открои ролята на органите за управление на избори за предоставяне на пълна и точна информация на гражданите относно правото им на глас и другите аспекти на изборния процес и да предостави платформа за обмен на опит и добри практики в тази посока.", "date": "2017.11.09", "title": "Радев: В свят на фалшиви новини честните избори са предизвикателство"}
{"url": "http://www.mediapool.bg/burya-v-chasha-voda---katalunya-ne-e-povtorenie-na-evrokrizata-news271598.html", "text": "Дори инициативата за независимост Каталуня да се окаже най-тежката политическа криза в Испания от десетилетия, това не е Грекзит, нито Брекзит, нито пък Фрекзит за чуждестранните инвеститори.\r\n\t \r\n\tПритежатели на испански акции и облигации в чужбина - и на активи от еврозоната като цяло - побързаха да отхвърлят сравненията с поредицата от дългови кризи, ударили валутния съюз между 2010 и 2012 година.\r\n\t \r\n\tНезависимо че най-богатият испански регион има по-голяма икономика от Гърция, Португалия и Финландия, сравнително стабилните испански и каталунски активи към днешна дата показват, че пазарите възприемат кризата около Каталуния като предимно вътрешен проблем с много малко, ако изобщо има, заплахи за суверенния дълг, банковата система и еврото.\n\n\r\n\t \r\n\tИ макар водещият индекс на испанската фондова борса IBEX да е с около 7 % под годишните си максимуми, той все още бележи покачване от над 10 % за 2017-а като цяло. Лихвите по 10-годишните държавни облигации на Испания, както и така наречената рискова премия спрямо германските, са под равнищата си от началото на годината. Валутният курс на еврото се е променил незначително.\r\n\t \r\n\tОт друга страна обаче мащабът на финансовия риск е по-голям от брутния вътрешен продукт (БВП) на района.\r\n\t \r\n\tДългът на Каталуня - около 77 милиарда евро - е около една четвърт от гръцкия.\r\n\t \r\n\tОт тях 52.5 милиарда евро или малко над две трети се дължат на Испания, още 8.175 милиарда евро - на местни финансови институции, 6.018 милиарда евро - на останалата част от света, и 10.035 милиарда евро - на други, според данни на испанската централна банка.\r\n\t \r\n\tЗадлъжнялостта в международен план е твърде малка, за да създаде вълни из еврозоната дори в случай на каталунски дефолт. Отражението върху Испания също ще бъде ограничено. Дългът на Каталуния към централната власт е само 4.75 % от общите задължения към края на 2016 година.\r\n\t \r\n\tНезависимостта сама по себе си нито ще доведе до неплатежоспособност, нито до излизане от еврозоната, което вся ужас по-рано през десетилетието поради страховете от така наречения риск от реденоминация, свързаният с това банков стрес и правните прецеденти, просмукали се в блока.\r\n\t \r\n\tИкономическото доверие и бизнес рискът за испанските фирми и домакинства може и да е проблем за капиталовите инвеститори, но това до голяма степен в момента се тушира от процъфтяваща световна икономика и най-бързия икономически растеж в еврозоната от над шест години.\r\n\t \r\n\tСамите шансове за отцепване винаги са били минимални. Един от водещите инвеститори в каталунски облигации е на мнение, че опитът за независимост на региона винаги е бил съмнителен в правно отношение.\r\n\t \r\n\t\"Гърция е много различен случай - самото съществуване на Гърция като част от валутния съюз беше поставено под въпрос. В Каталуния независимостта никога не е била конституционна, нямаше правно основание\", коментира Марк Даудинг, старши мениджър на портфейл в BlueBay Asset Management, дългосрочен инвеститор в каталунски дълг.\r\n\t \r\n\tАко приемем, че в крайна сметка независимостта на Каталуния винаги е била слабо вероятна, то останалото е просто \"буря в чаша вода\" за финансовите пазари, допълва Даудинг.\r\n\tРазличните елементи на испанския финансов свят промениха параметрите си в резултат на случилото си, но това бе за кратко.\r\n\t \r\n\tРазликата между каталунските и испанските облигации бързо нарасна до най-високото си равнище от над една година след забранения референдум за независимост на 1 октомври, тъй като инвеститорите избягаха от проблемния дълг на региона.\r\n\t \r\n\tСега обаче показателят не само че заличи онези загуби, но и се сви до най-малката си стойност от средата на юли или 250 базисни пункта.\r\n\t \r\n\tИспанските банки с централи в Каталуния - Banco de Sabadell и Caixa Bank - понесоха извънредно големи удари в най-тежката част от кризата, но и двете тогава изнесоха централните си офиси от региона и акциите им все още бележат поскъпване от над 20 % към момента от началото на годината.\r\n\t \r\n\t\"Това е много различно от останалите кризи, пред които еврозоната бе изправена неотдавна\", отбелязва Надя Гарби, икономист в Pictet Wealth Management. \"Това до голяма степен е вътрешен проблем и национален въпрос за Испания. Ние не мислим, че така както стоят нещата, това ще доведе до систематична криза\".\r\n\t \r\n\t\"Испанските облигации са най-засегнатата категория; испанските облигации понесоха сравнително скромен удар, а еврото бе повлияно предимно от Европейската централна банка (ЕЦБ)\", констатира Никола Май, анализатор и мениджър на портфейл в Pimco, най-големия инвеститор в облигации и собственик на каталунски дълг.\r\n\t \r\n\tПродължаващите парични стимули и програма за изкупуване на облигации на ЕЦБ спомогнаха за намаляване на потенциалната нестабилност.\r\n\t \r\n\tВсички южноевропейски държавни облигации, възприемани като главните облагодетелствани от щедростта на ЕЦБ, оттогава се радват на търсене, а лихвите под 10-годишните испански дългови книжа са с цели 13 базисни пункта под равнището преди референдума на 1 октомври.\r\n\t \r\n\t\"Като инвеститори, вие сте в среда, която откровено изглежда доста благоприятна от гледна точка на нестабилността\", казва Андрю Мълинър, мениджър на портфейл в компанията за управление на активи Henderson.\r\n\t \r\n\tОсновният европейски индекс на волатилността е близо до най-ниската си стойност от времето доста преди финансовата криза през 2008 година.\r\n\t \r\n\tИспания бе една от страните, пострадали при дълговата криза в еврозоната от 2010-2012 година, отчитайки скок на дълговото си равнище от 29 % от БВП до 99 % в момента, след като се наложи да приеме спасяване на банките си от Европейския съюз.\r\n\t \r\n\tСтраната премина през години на рецесия, за да излезе като една от най-бързо нарастващите икономики в ЕС в момента.\r\n\t \r\n\tОчаква се растеж от 2.4 % през 2018 година, според Европейската комисия, което е доста над средното за еврозоната от 1.8 %.", "date": "2017.11.09", "title": "\"Буря в чаша вода\" - Каталуня не е повторение на еврокризата"}
{"url": "http://www.mediapool.bg/filmat-na-elena-yoncheva-granitsa-shte-bade-izlachen-na-13-noemvri-v-ndk-news271597.html", "text": "Филмът на Елена Йончева за българо-турската граница ще бъде излъчен на 13 ноември 2017 г., обяви самата Йончева пред журналисти в четвъртък. Филмът “Граница“ ще бъде излъчен в 15 часа в клуб “Перото“ в НДК.\r\n\tОколо филма се вдигна шум през октомври, когато БСП обвини управляващите в цензура, твърдейки, че оградата на бългоро-турската граница е била вкарана в стратегически списък, за да се попречи на излъчването на филма.\r\n\tЛидерът на БСП Корнелия Нинова тогава поиска оставките на вицепремиера Валери Симеонов и вътрешният министър Валентин Радев за предложението им да се \"засекрети\" оградата. В решението тя съзря и персонална атака срещу Елена Йончева, тъй като стратегическите обекти са забранени за снимане, но сред тях попадат и много други като язовири, болници, военни заводи, тецове, АЕЦ \"Козлодуй\".\r\n\t, заяви Йончева.\r\n\tТя заяви, че филмът разкрива и смущаващи факти за съществуването на бежански канали от Турция през България и за Европа.\n\n\r\n\tЙончева каза, че в началото не е имала намерение да прави филм, а просто е събирала факти за оградата по границата.\r\n\t, коментира Йончева.\r\n\tТя допълни, че прави този материал като депутат от гражданската квота, а не като представител на парламентарна група или на БСП.", "date": "2017.11.09", "title": "Филмът на Елена Йончева “Граница“ ще бъде излъчен на 13 ноември в НДК"}
{"url": "http://www.mediapool.bg/vodata-vav-vratsa-burgas-i-yambol-poskapva-news271599.html", "text": "По-скъпа питейна вода ще плащат абонатите във Враца, Бургас и Ямбол. Увеличението е заложено в проект на регулатора, според заявките за инвестиции на ВиК дружествата, съобщи бТВ.\r\n\tВъв Враца водата ще поскъпне с между 12 и 33%. По-сериозно е увеличението за абонатите, които получават вода по гравитачен път.\r\n\tПоскъпването в Ямбол е с близо 19 на сто. Там трябва да заработи и пречиствателна станция. Като от догодина се готви още едно увеличение с подобен процент.\r\n\tВодата за абонатите на ВиК в Бургас ще поскъпне с 13%. В замяна на по-високите цени, абонатите трябва да получават по-качествена и чиста вода.", "date": "2017.11.09", "title": "Водата във Враца, Бургас и Ямбол поскъпва"}
{"url": "http://www.mediapool.bg/balgarska-kompaniya-stroi-fabrika-za-mlechni-produkti-v-belarus-news271600.html", "text": "Български компании развиват дейност в Беларус в областта на производството на млечни продукти, ресторантьорство и селскостопанска фармация. Това стана ясно по време на среща между заместник-министъра на икономиката Александър Манолев и министъра на данъците и таксите на Беларус Сергей Наливайко. Срещата се провежда в Минск, съобщи Министерството на икономиката.\r\n\tИма добри примери за реализирани успешни български проекти в Беларус, а позитивен сигнал е, че и към момента са в процес на реализация нови, е посочено в съобщението.\r\n\tВ момента българското предприятие \"Генезис\" строи фабрика за производство на млечни продукти до град Могильов. Инвестицията възлиза на около 8 млн. евро.\"Булфарма\" пък разширява производство си на препарати за селското стопанство, в предприятието си до Минск, като основно използва български суровини за него.\r\n\tЕдин от най-известните ресторанти в беларуската столица е бил на българската компания \"Грандсон\" до преди една година - ресторант \"Габрово\". Сега фирмата работи с ресторант \"София\" в Минск и ресторант \"Габрово\" в Могильов.\r\n\t\"Тези компании могат да бъдат използвани и като предпоставка повече представители на българския бизнес да се запознаят с възможностите, които може да предложи беларуската икономика, като се надявам и съвместните ни контакти да доведат и до ръст на инвестициите от Беларус\", казва зам.-министър Манолев.\r\n\tБеларуски компании са представили възможностите си в производството на железопътен, автомобилен, тролейбусен и трамваен подвижен състав, както и в областта на машиностроенето.\r\n\tЗамесник-министърът на икономиката Александър Манолев е имал среща и със заместник-министъра на външните работи на Беларус Олег Кравченко. Двамата са подкрепили установяването на нови контакти на регионално ниво между България и Беларус, а също така и на регионални обединения на предприемачи, е посочено в съобщението.\r\n\tМанолев и Кравченко са обсъдили и перспективите за увеличаване на двустранния стокообмен, чрез задълбочаване на междуправителствените контакти.", "date": "2017.11.09", "title": "Българска компания строи фабрика за млечни продукти в Беларус"}
{"url": "http://www.mediapool.bg/zlatna-toaletna-se-prodava-za-100-000-dolara-news271601.html", "text": "Златна тоалетна се продава за 100 000 долара. Тя е покрита с кожи на 24 луксозни чанти.\r\n\tЕкстравагантната тоалетна е създадена от 25-годишната американка Илма Гор, коато се прочу миналата година с гол портрет на президента Доналд Тръмп.\r\n\tВсе още не е ясно дали вече има кандидат-купувачи за странната тоалетна.", "date": "2017.11.09", "title": "Златна тоалетна се продава за 100 000 долара"}
{"url": "http://www.mediapool.bg/eso-shte-poluchi-nad-12-mln-lv-po-edin-ot-strategicheskite-proekti-na-es-news271602.html", "text": "Държавната компания \"Електроенергийният системен оператор\"  се включва като стратегически партньор в проекта \"Трансгранично управление на непостоянните енергийни източници и инсталации за съхранение на енергия, позволяващи транснационален пазар на едро\"CROSSBOW, съобщи Министерството на енергетиката.\r\n\tОбщата стойност на проекта е над 21 млн. евро, от които над 17 млн. евро е безвъзмездното финансиране. Средствата идват от програма \"Хоризонт“ 2020\" на Европейската комисия.\r\n\tЕСО ще получи безвъзмездно над 1.2 млн. лв. за изпълнение на дейности в рамките на проекта, който се определя като един от стратегическите за Европейския съюз в областта на интелигентните мрежи.\r\n\tОсновна цел на проекта е да предложи споделено използване на ресурси за насърчаване на трансграничното управление на непостоянните източници на възобновяема енергия.\r\n\t\"Даваме началото на проекта именно в навечерието на първото българско председателство на Съвета на ЕС – ясен знак, че сме ангажирани с приоритета за приложение на законодателството \"Чиста енергия за всички европейци\" и интегриране на електроенергийните пазари в Западните балкани\", каза министърът на енергетиката Теменужка Петкова по време на откриването на срещата във ведомството.\r\n\tДвудневната среща събира участници от 14 държави, сред които и 8 оператори на преносни мрежи от България, Румъния, Македония, Сърбия, Гърция, Босна и Херцеговина, Хърватия и Черна гора.\r\n\tЕСО има опит с разрешаването на експлоатационни проблеми, свързани баланса между производство и потребление на електроенергия. В тази връзка системният оператор ще участва в демонстрациите по CROSSBOW проекта с този актуален казус и предприеманите мерки.\r\n\tПАВЕЦ \"Чаира\" би могла да разшири дейността си по балансиране на пазара в региона.\r\n\tЦелта е CROSSBOW да анализира данните и помогне за използване на възобновяемата енергия на регионално равнище със съседните страни.\r\n\t\"Участието на ЕСО в проекта CROSSBOW ще даде възможност на операторите в региона да обменят най-добри практики в процеса по управление на електроенергийната система\", каза Теменужка Петкова. Тя допълни, че създаването на регионален координационен център в Югоизточна Европа, подобен на вече съществуващите в Западна и Централна Европа ще гарантира повишаване надеждността и ефективността на преносната система в региона.\r\n\tПроектът \"CROSSBOW\" се ръководи от  елта е да предложи споделено използване на ресурси за насърчаване на трансграничното управление на непостоянните източници на възобновяема енергия и съоръженията за нейното съхранение. Това способства по-широко разгръщане на незамърсяващи енергийни източници, съкращаване на мрежовите експлоатационни разходи и увеличаване на икономическите ползи от екологично чистата енергия.\r\n\tРезултатите от проекта \"CROSSBOW\" ще бъдат анализирани от осемте оператори на преносни системи от Югоизточна Европа. Ще бъдат демонстрирани отделни случаи на справяне с транснационалните предизвикателства, пред които е изправена всяка от участващите в проекта страни.", "date": "2017.11.09", "title": "ЕСО ще получи над 1.2 млн. лв. по един от стратегическите проекти на ЕС"}
{"url": "http://www.mediapool.bg/seks-skandal-i-gafove-uslozhnyavat-i-bez-tova-zatrudnenoto-polozhenie-na-tereza-mei-news271603.html", "text": "В предизборната надпревара, състояла се само преди месеци, лозунгът на британската премиерка Тереза Мей бе \"силно и стабилно правителство\".\r\n\tФразата звучи като жестока ирония в момента, след като няколко високопоставени членове на кабинета на Мей бяха подложени на критики за гафове или се оказаха обект на разследване за предполагаеми сексуални злоупотреби.\r\n\tОще преди последните проблеми Мей беше лидер на нестабилно правителство, срещащо затруднения. Тя е изправена пред предизвикателството да изведе Великобритания от ЕС, начело на правителство, разделено между противници и привърженици на Брекзита. Позициите й освен това са отслабени, след като рискованото свикване на предсрочни избори през юни, с цел да увеличи мнозинството на Консервативната партия в парламента, доведе до обратен на желания резултат и тя остана начело на правителство на малцинството.\r\n\t\"Имаме премиерка, която е загубила авторитета си и контрола над класната стая\", заяви във вторник опозиционната депутатка от Лейбъристката партия Кейт Осамор, представяйки кабинета като група непослушни деца.\r\n\t\n\n\r\n\tЗа Мей седмицата на все по-разрастваща се криза започна миналата сряда, когато министърът на отбраната Майкъл Фалън подаде оставка, заявявайки, че поведението му в миналото \"може да е било под високите стандарти\", които се очакват от него. Той бе обвинен от журналистка, че на церемония през 2002 г. неведнъж е докоснал коляното й. Друга журналистка заяви, че неочаквано я е целунал, без тя да го желае.\r\n\tФалън бе един от най-стабилните помощници на Мей, често изпращан да говори от името на правителството на интервюта. Оставката му е удар за Мей - който стана още по-тежък, след като тя разочарова мнозина консерватори, заменяйки го с Гавин Уилямсън, на когото мнозина нямат доверие. Бившият организационен секретар на групата на консерваторите в Камарата на общините е известен с това, че държи на бюрото си домашен любимец тарантула.\r\n\t\r\n\tФалън може да не е последният министър, принуден да напусне заради набиращия сила скандал за сексуалния тормоз и злоупотреби в британската политика.\r\n\tСлед появилите се разкрития за холивудския могул Харви Уайнстийн, помощници на политици и журналисти започнаха да отправят обвинения. Няколко депутати бяха отстранени временно от своите партии, а двама министри от правителството са обект на разследване.\r\n\tПървият министър Деймиън Грийн, който на практика е вицепремиер, е изправен пред разследване от държавните служби, след като млада партийна активистка го обвини в нежелани докосвания и текстови съобщения. Бивш високопоставен полицай добави, че през 2008 г. на компютър в офиса на Грийн е била открита особено отвратителна порнография - нещо, което той категорично отрича.\r\n\tМинистърът на международната търговия Марк Гарниър е разследван поради твърдения, че е изпратил секретарката си да купува вибратори от сексшоп. Гарниър нарече случая \"лудория\", но призна, че в миналото може да е показвал отношение \"от отминала епоха\".\r\n\tВ опит да потушат скандала, Мей и други партийни лидери се съгласиха да бъдат разработени нови мерки, за да бъде помогнато на работещите в парламента да съобщават за злоупотреби.\r\n\t\r\n\tШумният британски външен министър Борис Джонсън никога не е бил известен с тактичността си и мнозина бяха изненадани, когато Мей го избра за топ дипломат на страната.\r\n\tСега той е обвинен, че със свободния си начин на изразяване е изложил на опасност жена от британско-ирански произход, хвърлена в затвора в Иран.\r\n\tСъпругът и работодател на Назарин Загари-Ратклиф, която излежава петгодишна присъда за заговор за \"тихо сваляне\" на иранския режим, казва, че тя може да получи по-дълга присъда, след като миналата седмица Джонсън заяви пред депутати, че преди ареста си миналата година тя е обучавала ирански журналисти.\r\n\tСъпругът й Ричард Ратклиф и благотворителната фондация \"Томсън Ройтерс\" казват, че Загари-Ратклиф е била на почивка при семейството си. Според тях иранските власти са използвали изявлението на британския външен министър като доказателство, че тя е въвлечена в пропаганда срещу режима.\r\n\tВъв вторник Джонсън призна, че \"забележките ми можеха да бъдат по-ясни\".\r\n\t\"Британското правителство не се съмнява, че тя е била на почивка в Иран миналата година, когато бе арестувана, и че това е била единствената цел на нейното посещение\", каза той в изразяващо разкаяние изявление пред Камарата на общините.\r\n\t\r\n\tПоследните лоши новини дойдоха, след като тази седмица стана известно, че министърката за международното развитие Прити Пател е провела 12 срещи с израелски групи и представители на властите, включително с премиера Бенямин Нетаняху, докато е била на почивка в Израел през август - и не е казала за тях на премиерката или колегите си.\r\n\tКогато новините за пътуването станаха известни, Пател настоя, че \"Борис (Джонсън) знаеше за посещението\". По-късно нейното министерство бе принудено да внесе яснота в изявлението, казвайки, че \"външният министър е разбрал за визитата, но не предварително\".\r\n\tПател се извини и каза, че срещите \"не са спазили обичайната процедура\". Други стигнаха по-далеч, заявявайки, че тя очевидно е нарушила кодекса за поведение на министрите.\r\n\tВ крайна сметка Пател подаде оставка в сряда вечерта.\r\n\tСтивън Филдинг, преподавател по политически науки в Университета на Нотингам, заяви, че при нормална политическа обстановка както Джонсън, така и Пател биха били уволнени. Сегашната обстановка обаче не е нормална.\r\n\t\"Това е криза на множество равнища\", заяви Филдинг. \"Имаме партия, която е разделена що се отнася до най-важното решение, което страната трябва да вземе, с премиерка, която няма авторитет, и правителство, което няма мнозинство в Камарата на общините\".\r\n\tТой обаче предсказа, че правителството ще продължи напред \"залитайки\", защото се опасява да не загуби срещу Лейбъристката партия, ако се стигне до избори. \"Те знаят, че са загубени, ако си позволят да се оттеглят, преди Брекзитът да бъде завършен\", заяви Филдинг.", "date": "2017.11.09", "title": "Секс скандал и гафове усложняват и без това затрудненото положение на Тереза Мей"}
{"url": "http://www.mediapool.bg/podhodyashta-li-e-bulgaria-za-alkoholen-turizam-news271604.html", "text": "България често се споменава, като дестинация, подходяща за алкохолен туризъм поради ниските цени на алкохола. Дали това е така? Kак седим в сравнение с други популярни туристически дестинации и държавите в региона? На тези и на други въпроси отговаря изследването за цените на алкохола по света направено от екипа на туристическия сайт\r\n\tЗа целта на изследването са взети различни видове алкохол, от марки, които са популярни и се продават в цял свят. Така може да се сравнят цените на идентични продукти. Това са Johnie Walker – 0.700, Vodka Smirnoff red label – 0.700, Heineken beer 6 pack; Gin Gordon’s – 0.700, Bacardi Rum Bianco и шампанско Moet & Shandon Imperial Brut. Проучването обхваща над 70 държави. Информацията за цените е взимана от няколко източника във всяка държава, за да може да се постигне максимална достоверност на информацията за средните цени на дребно.\r\n\tНа пръв поглед, цените в България са наистина сравнително ниски. Например, бутилка Johnie Walker струва около 14 евро, което е под средната цена за цял свят – около 20 евро, и е далеч под най-високите: Норвегия (38 евро) и Исландия (48 евро). Погледнато регионално, в Сърбия и Румъния цените са по-ниски – около 12 евро за бутилка, но все пак по високи от Япония, където бутилка уиски е само 8 евро. В същото време, в Македония, Босна, Гърция и Турция, цените са по-високи – около 18-23 евро за бутилка.\r\n\tПри цената на водката, ситуацията изглежда малко по-различна. Тук България е сред държавите с най-ниски цени в Европа. В повечето балкански държави, включително и при нас, цените са около 9-10 евро за бутилка. Най-скъпо е отново в Гърция и Турция, където цената е над 15 евро. Един от изненадващите резултати е присъствието на Испания сред държавите с най-ниски цени – под 10 евро за бутилка. За държава, която е сред най-популярните туристически дестинации, тази цена е по-скоро изненада. С най-висока цена отново е Исландия, където бутилка водка е над 43 евро.\r\n\tБирата също е от важните напитки, които се консумират по време на туризъм. И тук цените са много различни – от под 5 евро в Чехия и Унгария до над 30 евро в Норвегия. България отново е сред държавите със сравнително ниска цена, по-малко от 7 евро, но Румъния и Испания са отново с по-ниски цени, под 6 евро за сет от шест бири.\n\n\r\n\tВ заключение, можем да кажем, че България по-скоро е подходяща за алкохолен туризъм.\r\n\tОсвен че цените на алкохолите са сред най-ниските в света, цените на всичко останало съпътстващо престоя в България, също са ниски. Единствената държава, която може да се приеме за сериозна конкуренция в това отношение е Испания, но там цените на хотелите са на доста по-високи нива, в сравнение с България.", "date": "2017.11.09", "title": "Подходяща ли е България за алкохолен туризъм?"}
{"url": "http://www.mediapool.bg/kato-na-kino-edin-zadarzhan-i-trima-izdirvani-v-spetsaktsiya-sled-poreden-vzriven-bankomat-news271585.html", "text": "Един заподозрян бе задържан, а други трима бяха обявени за издирване след поредния случай на взривен банкомат – този път в Сапарева баня. Кешовото устройство бе разбито и ограбено в ранните часове на четвъртък, след което към 4.00 часа започна и преследването на извършителите. Бягайки от полицията с краден черен джип, те се отправят към пернишкото село Боснек, където са забелязани и им е организирана блокада.\r\n\tЗаподозрените успяват да избегнат блокадата и в крайна сметка изоставят возилото в дере в гориста местност край селото. Оттам започна и мащабното издирване на тримата бегълци, което обаче не се увенча с успех. В операцията участваха хеликоптер на \"Гранична полиция\", полицейски кучета и барети от Специализирания отряд за борба с тероризма (СОБТ). Жандармерията блокира целия район, а при търсеното бяха използвани дори дронове.Има един задържан, който смятаме, че има съпричастност към извършеното престъпление. Всички тези действия се извършват под надзора на Окръжна прокуратура – Кюстендил. Ще бъдат задържани, въпрос на време е, още днес ще бъдат задържани. Същите са обявени за издирване\r\n\tЗа малко повече от месец само в София бяха взривени пет банкомата. Заедно с едно разбито устройство в Баня, Карловско, случаят от тази нощ е седмият пореден от края на септември насам. Преди ден бе взивен банкомат в столичния кв. \"Редута\", от който бяха задигнати около 60 000 лева.\r\n\tДесетина дни по-рано пък две устройства бяха разбити едно след друго в столичните кв. \"Левски\" и \"Банкя\". Преди това в ранните часове на на 5 октомври бе взривен и банкомат в кв. \"Дружба 2\", от който бяха задигнати около 53 000 лева. В нощта срещу 28 септември бе ограбен и банкомат на бул. \"Цариградско шосе\" – срещу сградата на болница \"Света Анна\".\r\n\tМесец по-рано, в нощта срещу 28 август, обирджии отново използваха бутилки сгъстен въздух, за да откраднат парите от банкомат в банков клон в блок 25 в кв. \"Младост\". При взрива около 10 000 лева се разпиляха наоколо, заради което се наложи полицията да загради допълнително района. Засега няма задържани за нито един от тези случаи.\r\n\tЗасега от МВР отказват да коментират дали зачестилите случаи са дело на една и съща престъпна банда, или интересът към тези престъпления в ъндърграунда сериозно се е повишил през последните месеци. Преди ден Младен Маринов коментира, че взривяването на банкомати е било модерно преди години в Западна Европа и явно чак сега е заимствно от българските престъпници.\r\n\tВ края на октомври вътрешният министър Валентин Радев пък изрази увереност, че те са \"спорадични\", а не дело на тясно специализирана престъпна банда. \"Мога да кажа, че те не го правят, даже, правилно, няма да ги учим как става това, но засега виждам, че се учат, буквално. От професионалистите го чуваме и аз самият съм близо до темата. Мисля, че много бързо ще се справим с тези, поне, които разбиват\", демонстрира спокойствие Радев на 27 октомври.", "date": "2017.11.09", "title": "Като на кино: Един задържан и трима издирвани в спецакция след пореден взривен банкомат"}
{"url": "http://www.mediapool.bg/okonchatelno-bronzovata-kashta-shte-zaeme-vremenno-myastoto-na-mavzoleya-news271619.html", "text": "Общинските съветници в София решиха окончателно на мястото на бившия мавзолей временно да бъде поставена артинсталацията \"Бронзовата къща\". Това стана след продължителен дебат с елементи от хорър филмите и идеологически спорове.\r\n\tВ хода на обсъждането, проведено в четвъртък, бяха нахвърляни различни идеи за празното място площад \"Ал. Батенберг\" след махането на \"Бронзовата къща\" – да се издигане паметник на Аспарух или пък да се ползва за временно излагане на експонати на съвременното изкуство. От администрацията обясниха, че окончателното решение за какво да се използва пространството, заемано някога от мавзолея на Георги Димитров, ще се вземе след конкурс.Символ на европредседателството\r\n\tИнсталацията \"Бронзовата къща\" е дело на живеещия в Австрия български художник Пламен Деянофф. Скулптурата-сграда ще е изработена от масивни бронзови елементи и ще е висока 14 метра, а основите ѝ ще са с размери 7 на 7 метра.\r\n\tСтоличната община получава предложение от Австрия инсталацията да бъде сложена на мястото на мавзолея като символ на връзката между двете държави, които през следващата година последователно ще председателстват Съвета на ЕС. За това и скулптурата ще краси София само през следващата година и после ще бъде махната.\r\n\tИзработката на скулптурата се финансира от автора, Австрия плаща за транспорта, а Столичната община трябва да осигури пари за фундамента на инсталацията, за охрана, осветление и застраховка. В доклада, с който на съветниците беше предложено да одобрят поставянето на \"Бронзовата къща\", не се посочват евентуалните разходи, които общината трябва да направи. Те ще станат ясни в следващите седмици, тъй като тепърва работна група ще набележи мерките за осъществяването на проекта.\r\n\tВносителите от ГЕРБ виждат в поставянето на \"Бронзовата къща\" възможност в София да се изложи висококачествено съвременно изкуство, както и да се провокира обществен дебат какво да се прави за постоянно с това свободно място в центъра на града.Мумии и идеологически спорове\r\n\tОсновните противници на \"Бронзовата къща\" се оказаха съветниците от БСП. Те изрично заявиха, че няма да обсъждат идеологии и се съсредоточиха върху технически според вносителите от ГЕРБ и Реформаторския блок подробности. Аргументите им да се въздържат при гласуването бяха, че творбата не е избрана след конкурс, не е посочено как е избрано точно това \"знаково място, натоварено с толкова история\", няма становище от Министерството на културата, не е ясно какъв е статутът на инсталацията и нужни ли са за поставянето ѝ строителни или други разрешителни.\r\n\tСоциалистите се обявиха и против липсата на финансови разчети за разходите на общината. \"Несериозно е да се твърди, че инсталацията може да се използва за концерти или театрални постановки. Тя ще е 49 кв. метра. Как там ще се организират такива събития?!\", каза Милка Христова от БСП. Съпартиецът ѝ Калоян Паргов пък попита защо само тази творба ще се охранява със средства на общината и поиска това да важи за всички паметници в София, правейки индиректно препратка към паметника на Съветската армия, който често осъмва изрисуван с боя.\r\n\tОт ГЕРБ и Реформаторския блок видяха в критиките на БСП опит да осуетят промяната на предназначението на мястото на взривения мавзолей на Георги Димитров, а в изказванията им преобладаваха препратки към времето на социализма.\"Това място може и да е знаково за вас и да искате да си казвате молитвите към мумията там\", отговори Орлин Иванов от ГЕРБ. \"Мумиите няма да дойдат\", отговори му Калоян Паргов от БСП и предложи инсталацията да се преименува на \"Бронзовия мавзолей\". Иванов продължи с хорър елементите: \"Не знам дали не ходите нощем там да се молите тази мумия да се върне. Може би с колегите от Реформаторския блок трябва да отидем със сребро и светена вода, за да не се върне никога\".\r\n\t\"Като ви слушах, си спомних за времето, когато художествено-творческите съвети са обсъждали произведенията на изкуството. Повечето от тях не са били одобрявани\", обърна се към БСП и Николай Стойнев от ГЕРБ. \"Когато се казва, че не става въпрос за идеология, става въпрос точно за идеология\", допълни Борислав Борисов от Реформаторския блок.\r\n\t\"Не строим ядрена централа, че да има такава страст в изказванията на съветниците от БСП. Ако в Берлин бяха направили конкурс кой да опакова Райхстага, сигурно нямаше да го спечели Кристо, а някоя фирма с по-ниска цена\", включи се в защитата на предложението и Трайчо Трайков от Реформаторския блок. Той пресметна, че по груби сметки осветлението на \"Бронзовата къща\" ще струва по 15 лева на ден и добави, че \"творбата е много на място тук и сега\". Трайков използва повода отново да поиска премахването на паметника на Съветската армия.Много артисти искат да \"забодат нещо там\"да бъде издигнат монумент на основателя на българската държава Хан Аспарух, койтода замени демонтирани паметник \"1300 години България\"Войнишкия мемориал на Първи пехотен Софийски полк и Шести пехотен Търновски полк. Лъвът от мемориала вече беше върнат там.\"За година и половина се изредиха доста скулптори и артисти, които искат да забодат нещо, което са произвели на мястото на мавзолея\", коментира предложението на БСП главният архитект Здравко Здравков. Той добави, че окончателното решение за съдбата на това място ще бъде взето, след като приключи конкурсът за визия на площада. По него в момента има дело и е спрян.\r\n\t\"Тази артинсталация провокира мисленето за това какво да правим на това място. А докато тече конкурсът там ще стои една артинсталация, а не бетон\", коментира Здравков. Според него в столицата трябва да бъде обособено място за излагане на съвременно изкуство и това може да е мястото на \"Бронзовата къща\" или друго подходящо пространство.\r\n\tЗдравков посочи, че тепърва ще се разработва проектът за фундамента на инсталацията. За целта трябвало да се разкърти бетонът на мястото на мавзолея и да се види какво има отдолу. Тогава можело да се каже и колко ще струва поставянето на \"Бронзовата къща\". Той добави, че вече е внесено искане за становище от Министерството на културата и имало индикации, че ще е положително.", "date": "2017.11.09", "title": "Окончателно: \"Бронзовата къща\" ще заеме временно мястото на мавзолея"}
{"url": "http://www.mediapool.bg/karakachanov-shte-iska-i-oferta-za-iztrebiteli-f-18-news271621.html", "text": "Правителството има намерение да поиска оферта и за изтребители Ф-18, въпреки че според експерти България много трудно може да си позволи подобни машини. \r\n\t \r\n\t\"Ф-18 е добър самолет, не ви ли харесва? Защо да не поискаме оферта?\"- коментира лаконично военният министър Красимир Каракачанов в четвъртък. \r\n\t \r\n\tФинансовата рамка на проекта е 1.5 млрд. лева, а според различни експертни оценки цените на осем изтребителя Ф -18 с въоръжение се движат около два пъти по-високо. \n\n\r\n\t \r\n\tДосега България искаше оферти само за новите шведски изтребители \"Грипен\" и машини втора ръка Ф-16 и \"Юрофайтър\", но парламентарната проверка на проекта установи нередности и го върна в Министерството на отбраната (МО). Досега Каракачанов твърдеше, че смята да поиска само допълнителни оферти и за нови машини, но визията му явно е претърпяла развитие. \r\n\t \r\n\t\"Колкото повече оферти, толкова по-добре\", каза министърът, след като бе изслушан пред парламентарната военна комисия. \r\n\t \r\n\tВ писмен отговор на парламентарен въпрос, отправен от депутати на ГЕРБ, Каракачанов уточни, че има намерение до края на ноември да внесе в парламента нов инвестиционен проект за новите изтребители, който ще трябва да бъде одобрен от депутатите. Евентуално след това ще бъдат поискани нови оферти и ще започнат преговори със съответните държави и фирми.\r\n\t \r\n\tКъм момента не е ясно кога ще се стигне до сключването на конкретен договор, но източници от МО смятат, че това може да се случи още в средата на следващата година. След това ще трябва техническо време за усвояване на новите машини, като дотогава ще се разчита на старите съветски изтребители МиГ- 29. \r\n\t \r\n\tПоддръжката им, която минава през Русия, обаче е силно проблематична. \r\n\t \r\n\tЗаместник-министърът на отбраната Анатолий Величков обясни пред депутатите от военната комисия, че МО не може да използва доставените от Русия нови и ремонтирани двигатели за изтребителите МиГ- 29. \r\n\t \r\n\tВсе още не са изяснени напълно документалните проблеми около ремонта им и липсва част от оборудването за монтирането на новите двигатели. \r\n\t \r\n\tМО  прие само първите два ремонтирани двигателя и отказа да приеме останалите четири ремонтирани и четири нови. Те бяха поръчани на руснаците от МО чрез българския посредник - фирмата \"Авиостарт“ - срещу сумата от близо 22 млн. евро без ДДС. \r\n\t \r\n\tНеяснотите около новите двигатели за МиГ-овете станаха и една от причините бойните пилоти от авиобазата \"Граф Игнатиево\" масово да откажат да летят миналия месец. \r\n\t \r\n\tНа този фон Каракачанов все още държи на плановете си да ремонтира всички налични изтребители МиГ- 29, но вече без посредници, а в преки преговори с руската корпорация производител \"РСК МиГ\", въпреки възникналия конфликт около сегашната поръчка.", "date": "2017.11.09", "title": "Каракачанов ще иска и оферта за изтребители Ф-18"}
{"url": "http://www.mediapool.bg/nad-20-ot-ulichnite-remonti-v-sofiya-davat-defekti-oshte-v-garantsiya-news271622.html", "text": "Над 20% от уличните ремонти в София, направени от 2015 г. досега, са дали дефекти още в гаранционния срок. Това става ясно от справка на Столичната община, предоставена в отговор на питане на общинския съветник от Реформаторския блок Стефан Марков. Според данните на общината от 53 приключени договора за ремонт по 12 е имало проблеми, които са отстранени за сметка на изпълнителите. По някои от проектите дефектите са повече от един.\r\n\tВ статистиката не влизат течащите все още проекти за реконструкция на бул. \"Ал. Дондуков\" и на бул. \"Монтевидео\". Ремонтът на бул. \"Ал. Дондуков\" е един от най-критикуваните в София, а миналата неделя се наложи той да бъде ремонтиран, заради разместване на вече поставените павета в участъка от Министерския съвет до ул. \"Г. С. Раковски\". Освен това работата по булеварда се забави и вместо през септември се очаква движението по него да бъде пуснато най-късно до 20 ноември.\r\n\tКато незавършен е посочен и проектът за поставяне на два асансьора към подлеза при бившия хотел \"Плиска\", но по него има закъснение от предварителния график и се очаква санкция.\r\n\tКметът на София Йорданка Фандъкова обясни, че няма чадър над лошо работещи компании и припомни, че  Според справката на общината точната сума е над 2.73 млн. лв. Санкциите са процент от парите по договорите на фирмите. Отделно за некачествената работа не се плаща, обясняват от общината.\r\n\tОт наложените глоби . В процес на прекратяване са два от тях - на \"ПСТ Груп\" и на \"Пътища и съоръжения\".\n\n\r\n\t. Сред тях най-голяма е санкцията за \"Ск-13 Трансстрой\" за ремонта на трамвайното трасе по бул. \"България\". Фирмата е глобена с над 606 000 лева за некачествена работа. Консорциум около фирма \"Трейс\", която прави и ремонта на бул. \"Дондуков\", е глобен с 419 000 лева заради кръстовище на две нива на булевардите \"Сахаров\" и \"Ляпчев\" в кв. \"Младост\".\r\n\tГлоба от 250 000 лева има и за изпълнителя на ремонта на бул. \"Витоша\" от ул. \"Гургулят\" до ул. \"Бяла черква\". Сумата обаче може да бъде променена, тъй като приемането на обекта още не е приключило.\r\n\tВ списъка с глобените е и фирмата \"Пътища и съоръжения\", която извърши ремонта на бул. \"Шипченски проход\" и бул. \"Асен Йорданов\". Тя е санкционирана за некачествена дейност със 125 000 лева. Отделно фирмата е преработила вече извършена дейност на стойност 500 000 лв. Задържани са и банкови гаранции за 201 183 лева.\r\n\t, за да се премести трамвайното трасе, което беше построено там временно заради строителството на метрото. Ще продължи и разширяването на бул. \"Тодор Каблешков\" и ремонтът на бул. \"Монтевидео\". Работата обаче ще бъде оставена за пролетта. Предвижда се още цялостен ремонт на Западен парк.", "date": "2017.11.09", "title": "Над 20% от уличните ремонти в София дават дефекти още в гаранция"}
{"url": "http://www.mediapool.bg/zadava-li-se-nova-voina-v-afganistan---napadeniyata-sreshtu-shiiti-porazhdat-opaseniya-news271623.html", "text": "В петък вечерта подредени в две отделни редици мъже и жени в джамията \"Имам Заман\" чакали моллата да обяви втората поредица молитви. Изведнъж влязъл чужденец, който отишъл най-отпред.\r\n\tОстаналите му казали да отиде най-отзад, тъй като там имало повече място; мъжът не направил това, а седнал до една колона и задействал детонатора на носената от него бомба.\r\n\t \r\n\tИз двуетажната джамия се разхвърчали човешка плът и кръв на височина от десет метра. \r\n\t \n\n\r\n\t\"Погребахме общо 71 души\", каза Уакили Гузар, представител на района, в който се намира джамията. Той е част от \"Дащ и барчи\", най-големия шиитски квартал в Кабул, столицата на раздирания от военен конфликт Афганистан.\r\n\t \r\n\tОтговорност за атентата пое сунитската терористична групировка \"Ислямска държава\", която смята шиитите за еретици.\r\n\t \r\n\tВ този квартал това е втората атака за последните два месеца и петата срещу шиитска джамия в Кабул тази година.\r\n\t \r\n\tПри нападенията срещу джамиите бяха убити или ранени стотици хора. Още много други загинаха при атентати срещу демонстрации и събрали се множества, както и срещу отделни шиити.\r\n\tОт началото на 2016 г. шиитите са били нападани от джихадистите от \"Ислямска държава\" най-малко 13 пъти, а само дотук през 2017 г. - девет пъти.\r\n\t \r\n\tПри атаките през 2016 г. са били убити общо 127 шиити. През 2017 г. броят на загиналите се е увеличил повече от два пъти, като те са 276.\r\n\t \r\n\tЗа разлика от Ирак и Сирия досега Афганистан бе пощаден от кървави сблъсъци между сунити и шиити, но с появата на \"Ислямска държава\" там през 2015 г., нападенията срещу шиитите се увеличиха осезаемо.\r\n\t \r\n\tЕкспанзията на групировката в страната се превърна в убедителна причина за САЩ и още няколко партньори от НАТО след години на изтегляния да увеличат отново броя на военнослужещите си в Афганистан. На среща вчера и днес в Брюксел министрите на отбраната от алианса обсъждат въпроса по-подробно.\r\n\t \r\n\tНовото, жестоко присъствие на \"Ислямска държава\" в Афганистан, поражда опасения от избухване на още една, този път религиозна война в тази страна. Тя би дошла в допълнение към вече бушуващия все по-кървав конфликт с талибаните, които контролират или имат влияние в над 13 процента от територията на Афганистан, както сочи неотдавнашен доклад на надзорната комисия на американския Сенат по въпросите на възстановяването на тази страна.\r\n\t \r\n\tГневът, който нападенията пораждат сред шиитската общност, води и до изостряне на междуетническото напрежение в Афганистан, тъй като повечето шиити са част от хазарейското малцинство, което се оплаква от систематична дискриминация от страна на по-големите етнически групи на пущуните и таджиките.\r\n\t \r\n\tСпоред публикуван в края на септември доклад на мозъчния тръст \"Афганистан аналистс нетуърк\" в резултат на атаките \"между- и вътрешнообщностното недоверие\" между шитите и сунитите се увеличава.\r\n\t \r\n\tМохамад Ариф Рахмани, депутат от афганистанския парламент и хазарейски шиит, заяви, че \"сред хазарейската младеж се е заговорило тя да започне да се въоръжава\", ако властите не гарантират сигурността на шиитите в страната.\r\n\t \r\n\tРахмани е начело и на едно ново и все по-влиятелно движение, представляващо интересите на хазарейците в управлението на Афганистан.\r\n\t \r\n\tТака нареченото \"Движение за просвещение\" - възникнало първоначално с искания за прокарване на ток в афганистанската провинция с най-многолюдно хазарейско население, Бамиан - иска да се сложи край \"на политическата и икономическа дискриминация\" срещу хазарейците.\r\n\t \r\n\tРахмани каза, че се е заговорило и за връщане от Сирия на т. нар. \"Дивизия Фатемиюн\", за да се бие с \"Ислямска държава\" в Афганистан, а не в чужбина.\r\n\t \r\n\t\"Дивизия Фатемиюн\" са подкрепящи сирийския президент Башар ал Асад шиитски милиции, съставени предимно от шиитски бежанци от Афганистан, които живеят в Иран и са обучавани и подпомагани от иранския Корпус на гвардейците на Ислямската революция и пращани в Сирия да воюват.\r\n\t \r\n\tАфганистанските власти обаче не реагират положително на подобни разговори, които заплашват да открият в разкъсваната от военен конфликт страна нов фронт на въоръжено противопоставяне. Рахмани разказа за среща с шефа на разузнаването, който, както се твърди, му заявил: \"Спри това или ще те ликвидираме!\"\r\n\t \r\n\tДонякъде в отговор на исканията на \"Движение за просвещение\", както и за да удовлетвори хазарейската общност, президентът Ашраф Гани е издал разрешение в джамиите в Кабул да бъдат създадени отряди за самоотбрана.\r\n\t \r\n\tСега в 101 шиитски джамии от общо около 400 в Кабул има по пет оръжия във всяка. Съответните общности си избират охранителни, които биват обучавани, получават униформи, както и неголямо заплащане.\r\n\t \r\n\tВ \"Дащ и барчи\" 33 от 211-те шиитски джамии са с по-засилена охрана. Не така стои въпросът с другите джамии в района, заяви местният полицейски началник Мохамад Реза Кохи.\r\n\t \r\n\tОперациите срещу \"Ислямска държава\" продължават и на други места като провинция Нангархар, където е единствената база на екстремистката групировка в Афганистан и където през април САЩ пуснаха върху нейни бойци най-голямата неатомна бомба в арсенала си.\r\n\t \r\n\tВсичко това обаче не е допринесло особено за преодоляване на недоверието към властите и разсейване на безпокойствата в \"Дащ и барчи\".\r\n\t \r\n\tИз града са разлепени стотици плакати с лицата на жертвите при последното нападение срещу джамия. Те може да бъдат видени на джамии, улични ъгли и частни домове, като постоянно напомнят за задълбочаващите се вътрешни разделения в страната.", "date": "2017.11.09", "title": "Задава ли се нова война в Афганистан - нападенията срещу шиити пораждат опасения"}
{"url": "http://www.mediapool.bg/polsha-poiska-da-se-aktivirat-sili-na-nato-zaradi-zaplahata-ot-rusiya-news271620.html", "text": "Полша смята, че постоянната готовност на НАТО трябва да се свежда не само до първия ешелон от Силите за бързо реагиране, но и от втори ешелон под формата на Сили за подкрепа, които да влизат в действие дни след началото на потенциалния конфликт. Това заяви полският външен министър Витолд Вашчиковски пред 15-ия Форум за външна политика, организиран от Полския институт по международни въпроси, съобщи ТАСС.\r\n\t \r\n\tПо думите на Вашчиковски би било логично предвид \"агресивната политика на Русия\" да бъдат напълно възстановени Силите за подкрепа, които при нужда да се включват в \"изтласкването на потенциалния противник\".\r\n\t \r\n\tТой изрази надежда, че тази идея ще залегне в решенията на предстоящата среща на върха на НАТО, за да бъде създадено нещо като \"Шенгенско НАТО\". \n\n\r\n\t \r\n\tПолски медии цитират Вашчиковски, че \"натискът\" върху сегашното полско правителство не означава, че то иска да води \"външна политика, откъсната от международните партньори\". \r\n\t \r\n\tПолша винаги е била значим участник в европейската и световната политика, подчерта той и даде примери за важни минали и бъдещи прояви с полско домакинство - Световни дни на младежта, среща на върха на НАТО, сесия на ЮНЕСКО в Краков, климатична среща на върха в Катовице догодина.\r\n\t \r\n\tВашчиковски отбеляза, че през последните две години Полша е градяла устойчиви двустранни и многостранни партньорски връзки, не само в Европа И САЩ, а и с други страни. Той посочи засилените контакти с Китай, Виетнам, Казахстан и Япония.", "date": "2017.11.09", "title": "Полша поиска да се активират сили на НАТО заради заплахата от Русия"}
{"url": "http://www.mediapool.bg/kfn-si-izvoyuva-spetsialni-byudzhetni-privilegii-po-modela-na-bnb-news271625.html", "text": "Комисията за финансов надзор (КФН) съвсем скоро  ще стане вторият държавен орган, наред с БНБ , със силни бюджетни привилегии, след като в четвъртък парламентарната бюджетна комисия прие на второ четене с неочаквано единодушие спорните промени в Закона за КФН. Благодарение на тях финансовият регулатор ще вдигне бюджета си почти двойно, а заплатите на петимата комисари най-вероятно ще скочат няколко пъти. Председателката на надзора Карина Караиванова, която се ползва със силната подкрепа на финансовия министър Владислав Горанов и на председателя на бюджетната комисия Менда Стоянова, на практика успя да прокара почти без редакция всичките си искания за бюджета на институцията, която контролира играчите на фондовата борса, частните пенсионни фондове и застрахователите.  Новият модел на КФН - държавен орган  \"независим от държавата \"  Карина Караиванова поиска, а депутатите й разрешиха, ведомството й да премине изцяло на издръжка от фирмите, които контролира, и да не получава никакво финансиране от държавния бюджет, който сега поема около половината от разходите й. Така институцията щяла да стане  \"независима от държавата \", какъвто бил моделът в редица европейски страни като Белгия, Финландия, Естония, Франция, Гърция, Латвия, Люксембург, Полша и Португалия.  Поводът за промените е поисканото както от Европейската комисия, така и от Международния валутен фонд и Световната банка институционално подсилване и реформа на небанковия надзор. Това е една от официалните препоръки към България на Европейския съвет за 2017 г., а също и важна точка в доклада от мащабната проверка на МВФ и СБ на българския финансов сектор, известна като FSAP. За да стане  \"независима от държавата \", КФН ще вдигне таксите за надзор, които сега събира от бизнеса, чиято дейност контролира. В някои случаи увеличението на удръжките ще е 2-3 пъти. Най-сериозна тежест ще понесат пенсионните дружества, които в момента плащат по 15 000 лв. на година плюс по 7500 лв. за всеки управляван фонд. Според проекта твърдата такса се увеличава на 100 000 лв. плюс 50 000 лв. за всеки отделен фонд плюс процент от постъпленията за осигуровки, но общо не повече от 10% от приходите на пенсионното дружество и не повече от 1.9 млн. лв.  В четвъртък депутатите не посмяха да направят нито една корекция по исканите от Караиванова такси и ги одобриха без дебати. Благодарение на увеличените такси Министерството на финансите е предложило бюджетът на институцията да се вдигне от 11 млн. лв. за 2017 г. на 20 млн. лв. за 2018 г. Така КФН ще може да си купи нови компютри, коли за проверки, а също да приравни заплатите си с тези в частния сектор, става ясно от мотивите към проектозакона. Заплати като в частния сектор Според проекта на Караиванова, подкрепен от депутатите, включително от БСП, КФН трябва да се равнява с БНБ най-вече по отношение на заплащането. По същата причина депутатите гласуваха работещите в институцията да престанат да са държавни служители и да минат на трудов договор, който не поставя ограничения в заплащането. \"Със законопроекта се предлага уеднаквяване на правната регламентация по отношение на статута и възнагражденията на служителите на КФН по аналогичен начин с тези на служителите на БНБ, което също произтича от идентичността на правомощията и функциите на регулаторите на банковия и небанковия финансов сектор \", пише в мотивите на проекта. Според тях работещите в КФН не трябва да взимат по-малко от служителите на съответните инвестиционни посредници, застрахователи и пенсионни фондове, които контролират. Ако промените бъдат окончателно приети и в пленарна зала, КФН ще стане втората институция след БНБ със специални бюджетни привилегии. В момента БНБ не получава парите си от държавния бюджет, а най-вече от управлението на международните валутни резерви на страната, сама гласува бюджета си и със закон си е регламентирала възнаграждения, равни на тези в търговските банки. Благодарение на финансовата самостоятелност в централната банка, където работещите също не са държавни служители, а са на трудов договор, средната заплата на ръководния състав в администрацията тази година се очаква да бъде над 4300 лв., на специалистите - над 1900 лв., а на поддържащия персонал - над 1000 лв. През 2015 г. след спечелено дело депутати обявиха, че  предишният управител на БНБ Иван Искров  е получавал на месец към 19 000 лв. през първата половина на 2014 г., от които заплатата е била 13 000 лв. Подуправителите пък са взимали по около 17 000 лв., от които 12 000 лв. заплата. За периода от юли 2014 г. до юни 2015 г. пък Искров е взимал общо към 16 500 лв., а подуправителите - към 15 000 лв., обяви официално БНБ през есента на 2015 г. Както е добре известно обаче, тези възнаграждения не са стимулирали управата на БНБ да върши качествено работата си и най-фрапиращият е провал е допуснатото източване на Корпоративна банка, която се срина през лятото на 2014 г. Парламентарната комисия даде съгласие петимата комисари в КФН да получават подобни заплати, които трябва да бъдат не по-ниски от средните за мениджърите в частния сектор в застраховането, пенсионното дело и инвестиционните компании, но не по-високи от заплатите на ръководството на БНБ. В момента по закон Карина Караиванова получава 90% от възнаграждението на председателя на парламента, която е към 4500 - 5000 лв. Ако заплатата се вдигне до нивото в БНБ, това значи светкавично да скочи около 3 пъти. Не е ясно какъв ще е ръстът на възнагражденията Председателят на Асоциацията на българските застрахователи Светла Несторова каза, че няма информация какви са средните възнаграждения на мениджърите в застрахователния сектор, но наскоро самата КФН е изискала тези данни от компаниите и разполага с тях. Данните обаче не бяха представени пред депутатите и медиите. Нито Менда Стоянова от ГЕРБ, нито Румен Гечев от БСП успяха да кажат колко пъти ще се увеличат възнагражденията на комисарите, въпреки че подкрепиха мярката. Гечев бе доволен, че поне е прокарал таван на увеличението - до заплатата на управителя на БНБ. На въпрос дали е нормално възнагражденията на учителите да се повишават с 15%, на останалата държавна администрация - с 10%, а на шефовете на КФН - с 200-300%, Гечев отговори, че  \"животът е несправедлив \". Той добави, че е чувал, че някои шефове в застраховането взимат и по 30 000 лв. на месец.  Според Гечев няма проблем с новите привилегии, които получава КФН, защото тя трябвало да има статута на БНБ, след като също се занимава с надзор. Депутатът не отговори какво ще се случи в държавата, ако и други институции поискат специален статут, двоен бюджет и по-високи заплати - например данъчните, митничарите и т. н. Въпреки че ще получат големи заплати, комисарите и служителите на КФН няма да носят прекалено големи отговорности. Депутатите приеха те да не носят имуществена отговорност за причинени вреди при изпълнение на задълженията им, освен в случаите, когато са извършили престъпление. На въпрос на Гечев какво налага това освобождаване от отговорност, Министерството на финансите отговори, че такава препоръка дошла след проверката на МВФ и Световната банка. Друга сериозна промяна, гласувана от депутатите с консенсус, е прехвърлянето на много правомощия от зам.-председателите на КФН към комисията като колективен орган. Досега зам.-председателите имаха силна индивидуална власт. Експерти коментираха, че от една страна това намалява индивидуалната отговорност, но от друга засилва прозрачността, защото решенията на комисията се публикуват. ", "date": "2017.11.09", "title": "КФН си извоюва специални бюджетни привилегии по модела на БНБ"}
{"url": "http://www.mediapool.bg/vse-poveche-detsa-otpadat-ot-uchilishte-news271626.html", "text": "Държавното финансиране за образованието в България остава под средното за Европейския съюз, делът на преждевременно напускащите училище се увеличава, интеграцията на ромите продължава да е проблем, а учебните програми трябва да се модернизират. В същото време все по-голям процент българи завършват висше образование, но все по-малък дял от тях си намират работа след това. Проблем са многобройните малки университети и неотговарящото на изискванията на пазара на труда обучение в тях.\r\n\tТези проблеми на българската образователна система са откроени в доклад на Европейската комисия, публикуван в четвъртък. В него се посочва, че правителството е предприело мерки за преодоляване на някои от недостатъците.\r\n\t\r\n\tСпоред анализа на ЕК обратно на общата тенденция в Европа, делът на преждевременно напускащите училище (на възраст 18 - 24 години) се увеличава - 13.8% през 2016 г. в сравнение с 10.7% средно за ЕС. В същото време България си е поставила за цел този процент да стане 11 на сто през 2020 г. Според анализа обаче това едва ли ще се случи.\r\n\tДанните показват, че най-висок е делът на отпадащите ученици в селата - над 30 на сто. В малките градове той е 15.8 на сто, а в големите градове - 2.8%. Големият брой на отпадащите всяка година се свързва със социално-икономически фактори, трудности от образователен характер и във все по-голяма степен на емиграция. Данните на образователното министерство показват, че над 80% от проверените до момента 170 000 деца, които не ходят на училище, всъщност живеят в чужбина.\n\n\r\n\tВ доклада се отбелязва, че за намаляване на отпадащите от училище, трябва да се повиши процентът на децата на 5 и 6 години, които ходят на предучилищна. През 2015 г. над 89% от децата в тази възраст са били обхванати от образователната система, но делът им остава под целта за ЕС от 95%. Ромските деца, които посещават предучилищна се увеличават, но делът им остава доста нисък - 66 на сто. \"Задължителното двегодишно предучилищно образование може да помогне да се гарантира равен старт за учениците в неравностойно положение\", пише в анализа. Според авторите, ако всички деца ходят в подготвителните групи, това ще подобри резултатите на учениците в училище.\r\n\tПовече ученици ще бъдат задържани в клас и ако се реформират учебните програми. Тази мярка ще повиши и резултатите на децата по ключови предмети, които сега са сред най-ниските в Европа.\r\n\t\r\n\tОт Европейската комисия отбелязват като тревожен фактът, че 67% от ромите на възраст 18 - 24 години напускат училище преждевременно, като жените са изложени на непропорционално висок риск (77% спрямо 57% при мъжете). В същото време голяма част от тези хора не работят. Проблем за обучението на ромите е, че 60 на сто от тях учат в училища, в които повечето деца са от този етнос. Това се обяснява с неравномерното разпределение на ромите в страната и фактът, че те са преобладаващото население в някои райони на страната.\r\n\t\r\n\tПроблем за образованието в България се оказва и недостатъчното финансиране. От ЕК отбелязват, че процентът на публичните средства за сектора расте до около 4 на сто от БВП, но въпреки това остава под средната стойност за ЕС от 4.9 на сто. В същото време от Брюксел отбелязват, че по-големите инвестиции в образование могат да подобрят качеството му и обхвата на децата.\r\n\t\r\n\tВъпреки увеличаващия се дял на отпадналите от училище, все повече българи завършват висше образование. Делът на висшистите на възраст между 30 и 34 години е достигнал 33.8 на сто. Все по-малко от наскоро завършилите университет обаче си намират работа.\r\n\t\"Това означава, че е необходимо допълнително да се подобри както приложимостта на висшето образование на пазара на труда, така и неговото качество\", препоръчват от Брюксел. Освен това повече от една трета от висшистите работят на длъжности, за които не се изисква диплома от университет.\r\n\tОт Европейската комисия отбелязват, че през последните години начинът на финансиране на университетите се промени в опит да се насочат повече средства към качественото обучение в перспективни и търсени специалности.\r\n\t\"Решаването на проблема с бъдещия недостиг на умения представлява предизвикателство предвид емиграцията и демографския натиск. По оценки на Европейския център за развитие на професионалното обучение (CEDEFOP) ИКТ, преподаването, здравеопазването и инженерните науки са основните области, които ще бъдат изправени пред недостиг на умения през идните години\", пише в анализа.\r\n\tВ него се казва още, че демографският спад и относително големият брой малки университети са повод за загриженост по отношения на ефикасността на мрежата от висши учебни заведения. Отбелязва се, че кандидат-студентите намаляват и все повече от тях отиват да учат в чужбина. Проблемът може да се реши частично с включването във висшето образование на групите в неравностойно положение. В същото време те са най-застрашени от това да не завършат средно образование.\r\n\tНаскоро анализ, поръчан от образователното министерство, препоръча оптимизиране на броя на университетите. Правителството обаче засега няма намерение да закрива висши училища, а ще се опита да върне специфичния профил на всяко от тях като от програмата му отпаднат нетипични специалности като например право в технически университет.\r\n\tОсмокласниците последни в ЕС по гражданско образование\r\n\tВ същото време друго проучване показа, че българските осмокласници са на последно място сред европейските страни по знания по гражданско образование. Те се нареждат на 16-о място в проучването, проведено сред деца от 21 държави. Гражданското образование трябва да дава знания за гражданските права и задължения, за функционирането на държавата и др.\r\n\tВ изследването са участвали 94 000 ученици, средно по 4000 от всяка държава. Те са решавали различни по трудност задачи в рамките на 45 минути.\r\n\tУчениците са отговаряли на въпроси защо образованието се определя като човешко право, защо министърът трябва да плаща глобите си и защо е важно журналистите да могат свободно да съобщават новините. Най-големите заплахи за човечеството, според всички осмокласници, са замърсяването на околната среда и тероризмът.", "date": "2017.11.09", "title": "Все повече деца отпадат от училище"}
