{"url": "http://www.mediapool.bg/tri-zhertvi-pri-nova-masova-strelba-v-sasht-news271815.html", "text": "Трима души бяха убити, а още няколко човека бяха ранени при серия от нападения с огнестрелно оръжие в Северна Калифорния, съобщи АП. Сред пострадалите има деца от начално училище.\r\n\t \r\n\tДошлите на място полицаи са застреляли нападателя.\r\n\t \r\n\t\r\n\t\tСтрелбите са станали сутринта местно време в селски район северно от Сакраменто, като поне 5 \"местопрестъпления” са отцепени от униформените.\n\n\r\n\t\r\n\t\t \r\n\t\r\n\t\tНа този етап мотивите на стрелеца са неясни.", "date": "2017.11.14", "title": "Три жертви при нова масова стрелба в САЩ"}
{"url": "http://www.mediapool.bg/nad-140-uchilishta-se-proveryavat-za-diskriminatsiya-pri-priema-na-parvoklasnitsi-news271794.html", "text": "Най-малко 143 училища в страната се проверяват от Комисията за защита от дискриминация (КЗД) заради допълнителните критерии, по които приемат деца в първи клас. По случая е образувана преписка след сигнал от Върховната административна прокуратура (ВАП). В сряда е първото заседание на КЗД.\r\n\tКомисията се е задействала, след като от административната прокуратура направили произволна проверка на допълнителните критерии за прием на деца в първи клас в някои училища в София. Според общинските правила освен според настоящия и постоянен адрес на родителите, класирането на първокласниците може да се прави и по до три допълнителни изисквания, които всяко училище определя само.\r\n\tПроверката на прокуратурата показала, че някои институции дават предимство на деца, чиито родители работят в Министерството на образованието и науката, Столичната община, държавната администрация, в образователната система и др., припомниха от ВАП.\r\n\t, смятат от прокуратурата. От там уточняват, че текстът от общинските нормативи, който дава право да се въвеждат допълнителни критерии, е отменен от Административен съд - София.\r\n\tЗаради съмненията за дискриминация делото е предадено на КЗД. Тя пък проверява и училища извън София и така към момента на прицела ѝ са над 140 институции.", "date": "2017.11.14", "title": "Над 140 училища се проверяват за дискриминация при приема на първокласници"}
{"url": "http://www.mediapool.bg/kremal-instruktira-firmite-da-proizvezhdat-pozitivni-novini-news271787.html", "text": "Руското държавно ръководство инструктира големите компании да излизат всяка седмица с новини, представящи страната в благоприятна светлина. Документ от 7 страници указва какъв вид статии се изискват: с акцент върху нови работни места, научни постижения, нова инфраструктура и то предимно такива, които са се случили с държавна подкрепа. В документа освен това се посочва как трябва да бъдат представени новините, предаде агенция Ройтерс, която разполага с инструкцията.\r\n\tДокументът е изпратен през октомври от руското енергийно министерство на 45 компании от енергийния сектор в Русия, включително \"Роснефт\", \"Лукойл\" и \"Новатек\", видно от списъка с адресатите.\r\n\tТова става месеци преди насрочените за март президентски избори в Русия, на които Владимир Путин, който е вече близо две десетилетия начело на страната, ще се нуждае от висока избирателна активност и силна подкрепа, за да спечели убедително нов мандат.\"Животът се подобрява\", се казва в документа.\r\n\tВ него не се споменава нищо за изборите, но се казва, че с помощта на новини от компаниите трябва да се формира \"лента от позитивни новини\", насочена в две теми:  и \r\n\tОчевидно инициативата е много всеобхватна, тъй като по-рано стана известно, в нея са включени , които да рекламират в социалните мрежи как държавното ръководство и подобрило живота на руснаците.Инструкциите са сведени до фирмите на среща в Москва\r\n\tИнструкцията и списъкът с фирмите, до които е изпратена, са придружени с покана за 9 октомври до мениджърите и пиар отделите на 17 държавно контролирани фирми и 28 частни. В поканата се казва, че те трябва да изпратят свои представители на 12 октомври за среща в министерството в Москва, за да се обсъди как да се помогне на пиарските усилия на правителството.\r\n\tОт поканата става ясно, че тя е била изискана от Сергей Кириенко, първи зам.-ръководител на президентската администрация.\r\n\tНито Кириенко, нито енергийното министерство или говорителят на Кремъл Дмитрий Песков са пожелали да направят каквито и да е коментари пред Ройтерс. Агенцията е изпратила въпроси и на петте най-големи компании от списъка: \"Роснефт\", \"Газпром\", \"Лукойл\", \"Сургутнефтгаз\" и \"Новатек\", от които обаче също няма отговор.\r\n\tПетролната и газовата промишленост са най-големият приходоизточник на Русия и енергийните фирми са сред най- влиятелните в страната, с най-много работници и служители.\r\n\tПроведената на 12 октомври среща е била председателствана от заместник-министъра на енергетиката Антон Инюстин. Присъствал е и представител на президентската администрация. Двамата са изложили съдържанието на инструкцията, но без да споменават за изборите, твърди участник в срещата.Списък от девет точки\r\n\tРойтерс припомня, че още през февруари стана известно за апела на Кремъл към енергийните компании да уведомяват за позитивни събития, които могат да повлияят на общественото мнение преди президентските избори през 2018 г.\r\n\tОт проведената пред октомври среща става ясно, че инициативата вече е на много високо държавно равнище и към компаниите са отправени много конкретни инструкции как се очаква да помогнат за представяне на държавното ръководство в благоприятна светлина.\r\n\tВ документа се посочва, че правителството очаква да бъдат откроени. Това включва списък от девет точки за вида на новините, които компаниите да предоставят. Така например за бизнеси, на които \"държавата е помогнала да се измъкнат от кризата, да възстановят съвременно производство и да се преоборудват, да дадат работа на местни хора\".\r\n\tДадени са примери за типа корпоративни събития се интересува правителството – как \"Сбербанк\" е наела 700 човека в Толиати, за фестивал, финансиран от банката в Калининградския регион за млади хора със слухови увреждания, както и за новооткрит спортен център в южния руски град Черкаск.\r\n\tДокументът отбелязва като пример за положителна новина и миньора Евгений Космин от Западен Сибир, чиято бригада е добила рекордните 1.6 млн. тона въглища през юли. Този пример буди преки аналогии с миньора Алексей Стаханов, който през 1935 г. за една смяна изкопал въглища, които около 15 пъти повече от нормата. Комунистическата пропаганда превърна Стаханов в символ на съветската индустриална сила \r\n\tИнструкцията указва, че компаниите трябва да произвеждат позитивни новини всяка седмица – в понеделник или най-късно вторник сутринта. Те трябва да са оформени във вид на таблица, новите допълнения да са подчертани с цветен шрифт; да са придружени от прессъобщение, което може да бъде изпратено на журналистите с минимални редакции от странна на правителствени представители.\r\n\tДруго изискване е всяка компания да посочи лице за контракт, което може да дава допълнителна информация на журналистите, да казва на телевизионните новинарски екипи как да стигнат до мястото, за да отразят събитието, да осигуряват достъп до обекти на съответната фирма във връзка с отразявана новина.\r\n\tРойтерс отбелязва, че няма информация за подобни инициативи преди предходни президентски избори.\r\n\tПутин все още не е обявил, че ще се кандидатира за нов мандат, но се очаква да стори това през декември. Социологическите проучвания показват, че той отново ще спечели с голямо мнозинство, тъй като избирателите са доволни, че е възвърнал националното достойнство на Русия.\r\n\tСпоред политически анализатори най-големият проблем за Кремъл е да осигури висока избирателна активност. Проблемът е, че поради отслабената икономика и това, че според много хора изборният резултат е предрешен, голяма част от избирателите може да не отидат до урните. Ниска избирателна активност може да подкопае легитимността на победата на Путин за следващия мандат, смятат анализатори.", "date": "2017.11.14", "title": "Кремъл инструктира фирмите да произвеждат позитивни новини"}
{"url": "http://www.mediapool.bg/neizvesten-e-otkril-strelba-sas-sachmi-po-peshehodtsi-v-nitsa-news271792.html", "text": "Неизвестен е открил стрелба със сачми по пешеходци близо до пристанището на френския град Ница, съобщи вестник \"Нис Матен\".\r\n\t \r\n\tЗоната е била отцепена от полицията, която патрулира по основните пътни артерии там - улица \"Фодер\" и булевард \"Лех Валенса\".\r\n\t \r\n\tМиналата година в Ница бе извършен терористичен акт на 14 юли, националния празник на Франция. Тогава радикализиран френски гражданин от тунизийски произход прегази с камион 86 души на пешеходна улица в града и Ислямска държава пое отговорност за нападението.", "date": "2017.11.14", "title": "Неизвестен е открил стрелба със сачми по пешеходци в Ница"}
{"url": "http://www.mediapool.bg/sofiya-shte-pazi-s-tabeli-grazhdanite-ot-opasnite-darveta-v-borisovata-gradina-news271791.html", "text": "София ще се опита да предотврати инцидентите с паднали дървета в Борисовата градина като маркира като опасни участъци от парка в карето между булевардите \"Драган Цанков\" и \"П. Яворов\", както и алеята от стадион \"Българска армия\" до басейна \"Мария Луиза\". Целта е хората да минават само по алеите в тази част на лесопарка и да не ходят в гората наоколо.\r\n\tЗаради съмнения за \"поголовна сеч\" и разчистване на терени за бъдещи строежи, които общинарите определиха като спекулации и лъжи, няма да се бърза с разчистването на всички опасни дървета на тази територия, а ще се махат само тези покрай алеите. Това реши общинската екокомисия, която във вторник разгледа резултатите от инвентаризацията на опасните дървета в тази част на Борисовата градина.\r\n\tСлед инвентаризация на опасните растения в тази част на парка \r\n\tСрещу големият брой дървета, предвидени за изсичане се обявиха екоорганизациите \"За да остане природа в България\" и Българско дружество за защита на птиците. Според тях не всички маркирани като опасни дървета трябва да се премахват.\r\n\tЗаради забележките съветниците гласуваха . Тепърва ще се прави повторен оглед само на тези участъци и ще стане ясно колко точно растения трябва да бъдат отсечени. Кои са опасните дървета отвъд зоната от 25 метра, които трябва да бъдат изцяло премахнати, ще се решава на по-късен етап. До тогава тези територии ще бъдат маркирани като опасни за преминаване, с което общината ще се опита да ограничи преминаването на хора през тях и съответно потенциалните инциденти с паднали дървета.\n\n\r\n\tСтоличната община стопанисва Борисовата градина от 5 години. Преди това тя беше държавна собственост. За парка трябва да бъде приет и подробен устройствен план. До сега беше представен проект за бъдещото развитие на градината, който обаче още не е влязъл за обсъждане в общинския съвет. В него на териториите, засегнати от бъдещо изсичане на опасни дървета, се предвижда изграждането на паркинги, както и музей на зелена София\r\n\t, коментира председателят на екокомисията Лорита Радева от ГЕРБ. Тя добави, че комисията не е подкрепяла и не възнамерява да подкрепи идеи за ново застрояване в парка.\r\n\t, обяви Радева.\r\n\t, коментира и зам.-кметът по екологията Йоана Христова. Столичната община обаче нямало как да действа като цивилизованите страни, тъй като отговаря за парка от няколко години, а преди това мерки за прочистване на стари и опасни дървета нямало.", "date": "2017.11.14", "title": "София ще пази с табели гражданите от опасните дървета в Борисовата градина"}
{"url": "http://www.mediapool.bg/galap-protivoborstvoto-gerb---bsp-konsolidira-elektoratite-im-news271795.html", "text": "Половината от избирателите подкрепят вот на недоверие към управляващите за корупция, шуробаджанащина и пр., но не и изваждане на \"Обединени патриоти\" от властта, сочат данни на \"Галъп интерненешънъл\", проведено в началото на ноември. След като БСП реши да внася вот на недоверие, ДПС обяви, че ще се присъедини, но само с искане на \"демонтаж\" на националистическите партии от властта. БСП и ДПС още не са уточнили за какво точно да искат оставката на кабинета \"Борисов 3\", като ДПС настоява да се атакуват ресорите на вицепремиерите от ОП Красимир Каракачанов и Валери Симеонов, докато БСП предпочита да атакува корупцията.\r\n\t\"И електоратът на ГЕРБ, и този на БСП, в последните няколко месеца стоят зад своите лидери - мобилизирани от острото противоборство. Ситуацията е почти огледална. Независимо от това, малко повече са пълнолетните българи (50%), които подкрепят вот на недоверие към управляващите за корупция, шуробаджанащина и т.н. 42% не го подкрепят. Тук освен привържениците на опозицията, по традиция положително отговарят и негласуващите. Резултатът е стандартен и показва недоверие към целия политически елит, което се фокусира винаги в управляващата сила\", посочва \"Галъп интерненешънъл\".Проучването показва, че 58% от запитаните отхвърлят искането на ДПС \"Обединените патриоти\" да напуснат управлението, а 29% го подкрепят.\r\n\t\"Явно ДПС продължава да извиква негативни мнения сред болшинството от българските граждани, а участието на патриотите във властта се възприема сравнително безконфликтно и няма обществено очакване за съществени промени във властовата конфигурация. Критиката към управляващите явно е повече по отношение на съмнения в корупция, отколкото за участието на националисти в управлението\", коментира агенцията.\r\n\tИзследването също така показвало, че последните протести на различни социални групи у нас се възприемат като допълнителен белег на тежка ситуация. \"Затова и държавата среща подкрепа, всеки път когато реши да се намеси активно в икономическите процеси. Наред с тази подкрепа обаче остава традиционната у нас критичност към властта, която води и до по-изразена симпатия за евентуален вот на недоверие - особено по темата с корупцията\", според изводите на социолозите.\r\n\tПроучването се опитва да установи и какво е принципното масово отношение към протестите на различни обществени групи, които често се провеждат в хода на процедурата по приемане на бюджет: \"52% приемат мнението, че протестите в последните седмици не са обичайни и свидетелстват за тежка ситуация. 42% пък са по-близо до мнението, че такива протести са нещо обичайно, когато се обсъжда бюджет – вероятно защото различните обществени групи ползват момента, за да постигнат по-добро финансиране в следващата бюджетна рамка. В данните се оглежда и традиционният обществен негативизъм у нас\".\r\n\t\"Обсъжданията около бюджета закономерно извеждат на преден план темата за степента на държавна грижа и намесата на държавата в пазарните и икономически процеси като цяло. Това личи и в почти автоматичното одобрение за всякакви мерки на държавна намеса. Например, мнозинство 55% наскоро подкрепиха намесата на Борисов в спора между икономическото министерство и \"Емко\". Също 55% одобриха действията на Борисов за \"Дунарит\" и т.н., а само около една четвърт бяха против\", констатира \"Галъп\".\r\n\tСоциолозите отбелязват, че подобни данни се дължат също и на подкрепата, с която Борисов се ползва сред своите привърженици. По същия начин, сред привържениците на БСП над 70% от запитаните, например, намират скорошния конгрес на БСП за успешен за Нинова и за партията. Явно Нинова досега успява да осъществява стремежа си за синхрон с редовите социалисти.\r\n\tСпоред сондажа 48% са съгласни, че когато се появят съмнения в корупция, е добре един управленец да подаде оставка, без да се чака разследване, доказателства и т.н.\r\n\tДруги 48% обаче смятат, че когато се появят съмнения в корупция, е добре първо да се изчака разследване, доказателства и т.н. Данните ясно свидетелстват, че поне сред половината българи действа своеобразна \"презумпция за виновност\" на политиците – в обществените очи те са виновни и без следствие, съд и пр. Затова и \"бързите\" оставки съответстват на обществените очаквания.\r\n\tСпоред проучването 79 на сто от българите са на мнение, че здравеопазването у нас се движи към по-лошо в последните няколко години, въпреки влагането на още средства в системата. \r\n\t \r\n\tДори привържениците на управляващата партия споделят това мнение, отбелязват социолозите. \r\n\t \r\n\t\"Числата разбира се отразяват и инерционния негативизъм сред българското общество, но със сигурност са достатъчно тревожен сигнал\", посочват от \"Галъп\".", "date": "2017.11.14", "title": "\"Галъп\": Противоборството ГЕРБ - БСП консолидира електоратите им"}
{"url": "http://www.mediapool.bg/nova-televiziya-zashtiti-anna-tsolova-i-viktor-nikolaev-news271793.html", "text": "Във връзка с появилите се неверни твърдения в публичното пространство, свързани с имущественото състояние на водещия на сутрешния блок на NOVA Виктор Николаев, както и на бившата водеща на предаването Анна Цолова, резултатът от извършената и приключила през изминалата седмица данъчна проверка доказва, че няма разминавания и нередности между декларираните от тях приходи и реалното им имущество\r\n\tРъководството на Нова тв досега се въздържаше от реакции по повод атаките срещу водещите на сутрешния блок, включително сигналът на евродепутата Николай Бареков за \"палата на Цолова\".\r\n\tПриключилата проверка на НАП очевидно е дала основание на телевизията да застане зад журналистите си.\r\n\tДанъчната проверка на Анна Цолова започна след сигнал на Бареков за \"абсолютно несъответствие на декларираните доходи и придобито скъпо имущество\". Няколко месеца по-късно по абсолютно същия маниер той атакува и колегата ѝ Виктор Николаев.\r\n\tКампанията течеше с пълна сила и в близките до депутата Делян Пеевски медии. В тях се тиражираха всевъзможни недоказани твърдения за огромно разминаване в приходи и разходи, както и различни \"прогнози\" за сваляне на Виктор Николаев от ефир също като Цолова.\r\n\tСлед мълчанието на медията, самата Цолова публикува изявление в своя защита и каза, че в казуса с Бареков ще потърси справедливост в съда. В края на лятото стана ясно, че тя няма да е водеща на сутрешния блок. Отсъствието ѝ от ефир първоначално не бе обяснено, но след поредица от въпроси, свързващо отстраняването й с редица въпроси на водещата за Делян Пеевски, от медията обясниха, че Цолова подготвя авторски лайфстайл проект, който до момента обаче не е стартирал.\r\n\tВиктор Николаев, който продължи да води сам сутрешния блок на Нова тв, обаче остана мишена – не само на жълто-кафявите медии, но и на . В една и съща сутрин Антон Тодоров, тогава все още депутат от ГЕРБ, и вицепремиерът Валери Симеонов отправиха намеци в ефир към Николаев за празния стол на Анна Цолова и го предупредиха, че и неговият може да се опразни.\r\n\tИзявите на двамата политици бяха последвани от остра реакция на Асоциацията на европейските журналисти, а впоследствие и от  пред Министерския съвет. Самият Николаев също изрази публично позиция след демонстрираното недоволство, като коментира, че изпод руините на българската журналистика е тръгнала лавина.\r\n\t и напусна парламента, но Валери Симеонов не само отказа да се оттегли, а заплаши да съди големите електронни медии, задето не му се извинили, обвинявайки го в натиск над журналисти.\r\n\tПо неофициална информация сегашната позиция на Нова телевизия е по настояване на журналистите в медията.", "date": "2017.11.14", "title": "Нова телевизия защити Анна Цолова и Виктор Николаев"}
{"url": "http://www.mediapool.bg/bsp-poiska-a-gerb-prie-da-se-nishti-tseliyat-prehod-barabar-s-grupirovkite-news271797.html", "text": "Лидерът на БСП Корнелия Нинова надцака ГЕРБ с искане да се разследва не само касовата приватизация, но и масовата, също така концесиите и групировките по време на прехода. Освен това призова мутрите на прихода да излязат от ръководството на държавата. ГЕРБ, които дебнат всяка изява на левицата, за да отвърнат на часа, обявиха задочното съгласие на премиера Бойко Борисов да участват във всяка инициатива, по всякакъв повод и по всички теми, предложени от БСП, които са свързани с прехода и приватизацията.\r\n\tТака калните борби между първата и втората политическа сила на тема коя по-корумпирана навлизат в нова фаза.\r\n\tНинова, назована от ГЕРБ като \"основен приватизатор\", бе лично предизвикана от ГЕРБ да подкрепи поисканата от ГЕРБ , чрез която да отпадне давността върху приватизацията и прокуратурата да разследва всичките 5 200 сделки с цел да накаже виновните при откриване на нарушения. ГЕРБ не скриха, че инициативата им е свързана с подготвяния от БСП вот на недоверие към кабинета за корупция, изтъквайки, че генезисът на корупцията бил в приватизацията. Самата Нинова бе обявена за притежател на акции в \"Техноимпекс\" през 2005 г., поради което бе  от председателя на парламентарната група на ГЕРБ Цветан Цветанов да подкрепи конституционните промени.\r\n\t\"Ще ги подкрепя, ако седнат да разговарят с нас по всички теми на прехода, иначе не\", заяви Нинова във вторник.\r\n\tНямам против да се разследва приватизацията, но при условие, че бъде добавена темата за масовата приватизация, концесиите и групировките по време на прехода, уточни тя.\r\n\t\"Оставаме отворени към другите политически сили за ето този разговор. Ако мога да го обобщя, той е – целият преход на масата. Цялата истина на масата, отговорност за онези, които са извършили престъпления. Мутрите – вън от политическото ръководство, край на прехода и България – по нов път\", обяви Корнелия Нинова.\r\n\t\"Какво стана с боновите книжки, кои приватизационни фондове купиха предприятия, получават ли хората дивиденти от тези книжки? Кой се облагодетелства от тях? Кой раздаде националните богатства и природните ресурси на концесии, кой ги владее днес, какви такси плаща и плаща ли народът по-висока цена заради тези концесии?\"- изброи въпросите си Нинова.\r\n\t\"Няма да скъсаме с прехода, народе, докато начело на политическото ръководство на държавата стоят членове на групировките на прехода\", изтъкна тя. Както е известно, настоящият премиер Бойко Борисов навремето е работил за силовата групировка СИК.\r\n\tНинова настоява този въпрос да се отвори и да приключи: \"Мутрите на прехода вън от политическото ръководство на държавата\".\r\n\tТя каза, че съботният пленум на БСП ще се занимае с темата за конституционните промени: \"Ще ви кажем, когато Националният съвет на БСП се произнесе\".\r\n\tСоциалистите искат изслушване на министъра на икономиката Емил Караниколов - дългогодишен шеф на Агенцията за приватизация, който да докладва колко сделки са направени и кой не си е изпълнил приватизационния договор. Ще настояват също главният прокурор да бъде изслушан в правната комисия колко проверки са правени в годините за приватизация, колко производства са образувани и колко започнати производства не могат да бъдат завършени поради изтичане на давност.\r\n\tВъв връзка с личното й участие в приватизацията, изтъквано често от ГЕРБ, Корнелия Нинова коментира, че приватизацията на \"Техноимпекс\" е проверявана няколко пъти и няма нищо против да се направи още една проверка.\r\n\tНо \"Булгартабак\" не е проверявано нито веднъж, както и 33 процента от ЕРП-тата, които продаде Борисов, каза тя.\r\n\tНинова добави, че не е проверявано и това, което е продал Борисов като кмет на София.\r\n\tАз съм насреща за четвърта проверка, да се готвят тези, които ще им е за пръв път, закани се Нинова.\r\n\t\"Искаме Бойко Борисов да посочи в парламента поименно кой се занимава с наркотрафик и кой е купувал гласове от затворници\", обяви още Нинова по повод изказване на премиера от 12-и ноември, в което той казва, че в парламента продължават да стоят хора замесени с наркотрафик и, че има такива купували гласове от затворници.\r\n\t\"Искаме истината за наркотрафика и купуването на гласове. Ако Борисов откаже да дойде, ще считаме, че той няма такава информация и лъже\", заключи лидерът на БСП.\r\n\tВъпросът за изваждане на мутрите от държавното ръководство \"в никакъв случай не реферира\" към премиера Бойко Борисов, заяви на нарочна пресконференция по-късно депутатът от ГЕРБ Десислава Атанасова.\r\n\t\"Корнелия Нинова е тази, която очакваме да съобщи имената. Ние също се питаме кога ще назове имената на мутрите в политиката\", каза още Атанасова.\r\n\tТя допълни, че е упълномощена от премиера Бойко Борисов, който в момента е в Рим, да заяви, че ГЕРБ ще участва във всяка инициатива по всякакъв повод и по всички теми, предложени от БСП, които са свързани с прехода и приватизацията.\r\n\t\"Готови сме още утре да излъчим екип\", заяви Атанасова, която заедно с Данаил Кирилов и Тома Биков формира тричленката на ГЕРБ по пропаганда на поправките за приватизацията.\r\n\tАтанасова подкрепи да се извади истината за абсолютно всички сделки на прехода, без значение през кое управление са били.\r\n\t\"Винаги сме заставали и зад разследване на концесиите, и то специално по подземните богатства\", допълни шефът на парламентарната правна комисия Данаил Кирилов.\r\n\t\"Важна е политическата воля. Очакваме тази политическа воля от страна на БСП. Очакваме не произнасянето на някакъв партиен орган, а да действаме веднага. Ако г-жа Нинова има тази воля и не се крие зад юридически прийоми, започва още утре\", заяви Атанасова.\r\n\t\"Г-жо Нинова, в ГЕРБ страхливци няма. За нас неудобни въпроси няма\", декларира тя.\r\n\tАтанасова отхвърли твърденията, че ГЕРБ действа заедно с ДПС по темата за отпадането на давността за престъпления, свързани с приватизацията. Тя припомни, че Борисов е имал инициативи по тази тема още в края на втория си управленски мандат.", "date": "2017.11.14", "title": "БСП поиска, а ГЕРБ прие да се нищи целият преход, барабар с групировките"}
{"url": "http://www.mediapool.bg/radan-kanev-nyama-razlika-mezhdu-gerb-i-bsp---prosto-novite-komunisti-sa-po-bezsramni-news271789.html", "text": "Зам.-председателят на ДСБ Раден Кънев определи  да отпадне давността за престъпления при приватизационните сделки като\r\n\t \r\n\tСпоред него единствената цел е да бъдат поставени на тясно БСП в парламента и премиерът Бойко Борисов \r\n\t \r\n\t, коментира Радан Кънев през профила си във Фейсбук.\n\n\r\n\t \r\n\t\r\n\t \r\n\tОтвъд забавлението с Кант и Хегел (ако съм лош, бих им препоръчал да цитират Фридрих Карл фон Савини, но не съм):\r\n\t \r\n\tПредложението на ГЕРБ е плитка, дребна, кухненска политика. Умела, като за това ниво. Слугински клюки в мазето на “Европейския дом”. \r\n\t \r\n\tЕдинствената цел е да бъдат поставени на тясно БСП в парламента и да продължава медийният лайномет по управлението на ОДС. И Бойко пак да си има някакво оправдание от преди десетилетия. \r\n\t \r\n\t“Костов е виновен”. Ма че как, почти бяхме забравили.\r\n\t \r\n\tНо това, че една политика е неграмотна и замисълът и е достоен за нивото на изхитрела перачка, не значи, че тя е безопасна.\r\n\t \r\n\t, тя пряко навежда на твърдението, че частната собственост е зло. И така превръща днешната власт в най-голямата левичарска заплаха от Виденов насам.\r\n\t \r\n\t, плюе на основни конституционни принципи и задълбочава правната несигурност, в която тъне обществото ни.\r\n\t \r\n\t, представлява поредна пряка заплаха за бездруго трагичната среда за инвестиции.\r\n\t \r\n\t, изразява дълбокия провинциален партизанлък на управлението. С приватизация, поради характера на времето и проблемите, са се занимавали БСП и СДС. И да, със сигурност е имало злоупотреби. ГЕРБ крадат от друго, примерно - в невиждан мащаб от обществени поръчки. За тях обаче давността остава. За “нашите” кражби Хегел не вАжи?\r\n\t \r\n\t, реабилитира комунистическия режим и ДС-мафията, за сметка на реформаторския период на прехода. За заграбването на частна собственост, за лагерите, за “възродителите”, за банковия фалит от‘96, за мутренските групировки и рекета, за партийните куфари има давност. Само за опита да се възстанови частната собственост - не. ОПС, забравих за някои връзки с групировките...\r\n\t \r\n\t, внася огромен морален риск - защо има давност за групово изнасилване, а няма за грешна счетоводна оценка на активи?\r\n\t \r\n\t\r\n\t \r\n\t - именно приватизацията, за разлика от всички останали престъпления на “прехода” БЕШЕ разследвана. По времето на Филчев, Иван Костов и покойният Сашо Божков бяха разкарвани всяка седмица по дела. \r\n\t \r\n\tДа, покойния Божков, когото тази вече двайсетгодишна неспирна комунистическа атака буквално уби.\r\n\t \r\n\tОт вчера насам не приемам грам дума за разликата между ГЕРБ и БСП. Просто новите комунисти са по-безсрамни.", "date": "2017.11.14", "title": "Радан Кънев: Няма разлика между ГЕРБ и БСП - просто новите комунисти са по-безсрамни"}
{"url": "http://www.mediapool.bg/rim-posreshtna-boiko-borisov-s-falshivo-izpalnenie-na-himna-news271798.html", "text": "Премиерът Бойко Борисов бе посрещнат в Рим с потресаващо фалшиво изпълнение на националния химн от италианските му домакини. \r\n\t \r\n\tБорисов публикува във Фейсбук видео от официалната церемония, на която може да се чуе авангардната интерпретация на \"Мила Родино\". \r\n\t \r\n\t\n\n\r\n\t \r\n\tПо време на двустранната среща Борисов и италианският му колега Паоло Джентилони дадоха отлична оценка на двустранните политически и икономически отношения, съобщи правителствената пресслужба. \r\n\t \r\n\tСъществува голям потенциал за инвестиции във вашата страна, посочил Джентилони.\r\n\t \r\n\tДвамата премиери обсъдили проблема с мигрантите в Европа и необходимостта от по-голяма солидарност със страните на първа линия, подложени на най-голям натиск.\r\n\t \r\n\tФокус в разговорите им е и предстоящото българско председателство на Съвета на ЕС. По думите на италианския премиер, то е шанс за постигане на напредък по темата за европейската интеграция на страните от Западните Балкани.", "date": "2017.11.14", "title": "Рим посрещна Бойко Борисов с фалшиво изпълнение на химна"}
{"url": "http://www.mediapool.bg/analizatori-privatizatsionnata-zaigravka-na-gerb-e-demagogiya-news271790.html", "text": "Юристи и икономисти не виждат нищо реалистично и приложимо в идеите на ГЕРБ, \"Обединени патриоти\" и ДПС за пълна проверка на приватизацията чрез отпадане на давността за престъпления по такива сделки. Според мнозина анализатори става дума и за \"правен абсурд\".\r\n\tВ понеделник партията на Бойко Борисов  си да внесе поправки в конституцията, с които да отпадне давността за престъпления, свързани с раздържавяването. Приватизационните сделки нямало да бъдат разваляни, но щели да се търсят наказания за виновните за \"порочните\" операции. Паралелно, подобни промени предложи и ДПС, като от партията твърдят, че са стигнали до тях самостоятелно.\r\n\tПредставяйки предложението си, от ГЕРБ посочиха \"Кремиковци\" като пример на лошата приватизация, но пък не виждат проблем с приватизацията на холдинга \"Булгартабак\", извършена при втория кабинет на Бойко Борисов. Стана ясно също, че инициативата е замислена като атака срещу лидера на БСП Корнелия Нинова, \"този основен приватизатор\", по думите на депутата от ГЕРБ Десислава Атанасова. Внасянето на законопоректа съвпада с готвения вот от БСП вот на недоверие към кабинета \"Борисов 3\".\r\n\t\"Ако не бях юрист, щях с две ръце да гласувам за подобна промяна в конституцията. Но, за съжаление, съм юрист и като такъв много трудно мога да преглътна такова законодателно решение, защото то влиза в конфликт с основни принципи на правото. Това няма да говори никак добре за България, която има претенциите да бъде правова държава\", заяви пред БНР бившият министър-председател проф. Огнян Герджиков.\r\n\tПо думите му законодателят трудно може да си позволи \"такива волности, колкото и да изглеждат справедливи, морални и целесъобразни\".\r\n\tГерджиков поясни, че ако преди години са сключвани сделки, които са нарушавали закона, те могат да бъдат обявени за нищожни и за нищожността няма никаква давност. Но не може със задна дата да се отменя изтекла давност за наказателно преследване. Това по думите му е сериозно нарушение на основни принципи на правото. \"Това просто няма как да стане\", заключи професорът.\r\n\tГерджиков припомни, че през 2015 г. Конституционният съд се произнесе срещу идеята да се преследват без давност престъпленията, извършени от комунизма и едва ли би постановил различно решение по казуса с приватизацията.\r\n\t\"Идеята на ГЕРБ изглежда много добре, гали ушите. Това е великолепен популистки ход. Но познанията ми в правото не ми позволяват да съм толкова възторжен\", коментира още Герджиков. По думите му това, за което настоява ГЕРБ, е трябвало да се случи преди 10-15 години: \"Изпуснат е влакът, за да има възмездие. Нещата трябва да се случват във времето\".\r\n\t\"Очевидно това е чисто демагогска акция. Винаги съм казвал, че по-отблъскваща от корупцията е само борбата с корупцията\", коментира пред Mediapool икономистстът и изследовател Румен Аврамов от \"Център за академични изследвания\".\r\n\tПо думите му предложението няма друг смисъл, освен този да бъдат притискани определени хора.\r\n\tАко съдебната система не може да се справи с текущите проблеми, още по-малко ще може да се справи с тези с давност от преди 20-25 години, посочи Аврамов.\r\n\tТой допълни, че кърпежи в минало време са безсмислени: \"Това предложение няма да реши нито един проблем - нито на справедливостта, нито на икономиката. В него няма икономическа логика. Предприятията, които са били приватизирани, вече са се наместили, а естественият подбор е оставил тези, които са жизнеспособни.\r\n\tРумен Аврамов отбеляза, че интересът на хората към темата за приватизацията е разбираем, но от решения като предложеното от ГЕРБ няма никаква реална полза.\r\n\t\"Приватизацията никога няма да остане с добро в очите на хората, защото се преразпределяше обществено богатство и няма как това да се помни с добро. В същото време това не е основание нито за носталгия по предишния режим, нито за отхвърляне на капитализма\", заключи Аврамов.\r\n\tИкономистът Григор Сарийски от Икономическия институт на БАН също смята, че предложението на ГЕРБ противоречи на основни принципи на правото и не може със задна дата да се вменява наказателна отговорност и да се отнемат \"привилегии\". По думите му подобен непродуктивен подход – да се правят опити за решаването на проблеми със задна дата, се съдържа и в предложения от депутатите Делян Пеевски и Йордан Цонев законопроект срещу \"вторичното разграбване\" на КТБ.\r\n\tИкономистът коментира пред Mediapool, че предложението на управляващите има единствено формалистични цели – да се оправдаят пред избирателите, че правят нещо във връзка с обещанието на премиера Бойко Борисов преди изборите през есента на 2016 г., че с ДАНС ще се направи ревизия на всички приватизационни сделки на прехода.\r\n\tСпоред Григор Сарийски от днешна гледна точка е много по-важно да се вземат мерки за растеж на икономиката чрез преструктурирането й, развитие на капиталовия пазар и подобряване на образователната система, за да служи на нуждите на икономиката.", "date": "2017.11.14", "title": "Анализатори: Приватизационната заигравка на ГЕРБ е демагогия"}
{"url": "http://www.mediapool.bg/borisov-se-nakara-ot-rim-na-pasivnite-evropeiski-polititsi-news271799.html", "text": "Премиерът Бойко Борисов разкритикува от Рим европейските политици за пасивната им реакция при решаването на кризи. След среща с италианския си колега Паоло Джентилони той посочи, че сегашната политика по отношение на мигрантите не може да продължи и европейската дипломация търпи упреци в това отношение.\r\n\t \r\n\t\"Вчера в Сочи Путин и Ердоган решават бъдещето на Сирия – къде са европейските политици? Не може само да понасяме кризите, които ние не създаваме, само поемаме пасивите. Правилният път е затваряне на външните граници и подпомагане на страните от крайната линия. Всички, които бягат от войната, ще получат помощ, защото сме хуманно общество. Но да влизат по законния ред\", заяви Борисов, цитиран от правителствената служба. \r\n\t \r\n\tПаоло Джентилони от своя страна посочи, че на \"базата на добрите икономически отношения можем да говорим за още инвестиции в България\".\n\n\r\n\t \r\n\tСпоред него като държави-членки на ЕС България и Италия имат общи геополитически интереси. \r\n\t \r\n\t\"Джентилони изрично подчерта, че България поема председателството на ЕС в труден и важен за Съюза момент, в който премиерът Борисов може да има много полезна роля\", съобщават от Министерския съвет.  \r\n\t \r\n\tЕС е изправен пред Брекзит и ще трябва да покажем своето единство, каза италианският министър-председател.\r\n\t \r\n\tТой посочи също, че в разговорите е разгледана позицията на ЕС и държавите-членки по въпроса с овладяването на мигрантската криза и оцени високо усилията на България за справяне с натиска по външните за ЕС граници, въпреки че не е в Шенгенското пространство, в което заслужава да бъде.\r\n\t \r\n\tДжентилони посочи, че с Борисов имат обща позиция за развитие на отношенията на ЕС със страните от Западните Балкани. \r\n\t \r\n\tТой припомни, че през май  предстои среща на върха ЕС-Западни Балкани в София изрази очакването си за напредък на процеса на евроинтеграция.\r\n\t \r\n\t\"До срещата на върха през май 2018 имаме много работа по темата Западни Балкани, но веднага може да започнем с инфраструктурата в района – коридор №8, присъединяването с жп линии, магистрали, което създава нови възможности за бизнеса. Всички, които искаме да гарантираме на Балканите сигурност, трябва да започнем оттук, без да си поставяме грандиозни цели\", допълни Бойко Борисов.\r\n\t \r\n\tБорисов бе посрещнат в Рим с официални почести. Силно впечатление направи фалшивото изпълнение на българския химн от италианските домакини.", "date": "2017.11.14", "title": "Борисов се накара от Рим на \"пасивните\" европейски политици"}
{"url": "http://www.mediapool.bg/plamen-kamenov-peevski-ni-otkradna-blits-sas-znanieto-na-borisov-news271788.html", "text": "Хора на Делян Пеевски, буквално за три дни, насила ни откраднаха фирмата, която беше собственик на най-посещавания сайт \"Блиц\". Това казва Пламен Каменов, един от миноритарните собственици на \"Интермедиа\"   10 ноември по повод историческата дата, на която през 1989 г. комунистическият диктатор Тодор Живков пада от власт. Пламен Каменов е правил интервю с Живков и разказва спомените си за него.\r\n\tНа реплика на водещата, че много хора казват, че настоящият премиер Бойко Борисов се е учил от Живков, защото му е бил охранител, Каменов споделя впечатленията си за Борисов.\r\n\t\"Това е човек, който дълбоко се забърка с Делян Пеевски, с доста кражби, доста мошеничества и аз лично се съмнявам, че ще изкарат още един мандат\", казва Каменов.\r\n\tТой разказва как се е излъгал да гласува за ГЕРБ, за да не дойдат БСП и ДПС на власт през 2009 г. и как наивно си е мислел, че \"Борисов ще промени нещо\". Разбрал, че всичко е илюзия, след като се опарил лично.\r\n\t\"Интермедиа\" АД е основана през 2000 г. от Георги Илиев и Пламен Каменов. През 2009 г. като съдружник влиза и Милен Милушев с един дял, за Каменов остават 10 дяла, а за Георги Илиев - 89 дяла. Две години по-късно – през 2011 г. \"ГМ Прес\" купува 50% от акциите на Георги Илиев.\r\n\tДружеството се свързва с депутата от ДПС Делян Пеевски и се финансира от фалиралата КТБ, според признанията на , обвинен за източването на банката.\r\n\tГодина по-късно Милен Милушев излиза от \"Интермедиа\", като неговият дял отива при Георги Илиев.\r\n\tПрез юли 2015 г. Георги Илиев и Пламен Каменов продават дяловете си на \"Пи Комюникейшън\" АД, представлявано от Славка Бозукова, главен редактор на \"Стандарт\".\r\n\tСлед сделката Бозукова е представена като новия собственик на 50 на сто от капитала на \"Интермедиа\". Най-вероятно тя представлява интересите на Кирил Домусчиев.\r\n\t\"Като дългогодишен главен редактор и изпълнителен директор на в.\"Стандарт\", ще се опитам да направя по-ефективна връзката между традиционните печатни издания и информационните интернет агенции\", казва Бозукова тогава.\r\n\tДве години по-късно Европейската служба за външно действие, която е дипломатическото звено на ЕС, откри статии с руска пропаганда в пет български сайта, сред които най-известните са близките до депутата Делян Пеевски .\r\n\tС днешна дата \"Интермедиа\" АД е собственост с равни дялове на \"Пи Комюникейшън\" АД и \"ГМ Прес\" АД, което е обявено в несъстоятелност от Софийски градски съд през 2016 г., показват публикуваните документи в Търговския регистър.", "date": "2017.11.14", "title": "Пламен Каменов: Пеевски ни открадна \"Блиц\" със знанието на Борисов"}
{"url": "http://www.mediapool.bg/edna-deseta-ot-naselenite-mesta-v-severozapada-sa-bez-obshtestven-transport-news271796.html", "text": "Близо една десета от селата в най-бедния европейски регион нямат обществен транспорт и не са свързани с областния център.\r\n\tСтава въпрос за 48 населени места, в които живеят 8754 души. В други 43 села с 6878 жители имат транспорт по-малко от пет дни в седмицата. Това затруднява достъпа им до работа, образование, здравеопазване и административни услуги, показва одит на Сметната палата за периода от 1 януари 2014 г. до 30 юни 2016 г.\r\n\tКато цяло Северозападният район е слабо населен, а определени места вече са обезлюдени. В него влизат областите Видин, Монтана, Враца, Плевен и Ловеч, в които има общо 51 общини. От тях 33 получават държавна субсидия за обществени пътнически превози по нерентабилни автобусни линии във вътрешно градския транспорт и транспорта в планински и гранични райони.Транспортните схеми са неефективни\r\n\t \r\n\tОбщественият превоз на пътници с автобуси става според утвърдени транспортни схеми. Те са републиканска, областни и общински.\r\n\t \r\n\tТермините, с които се описват процесите по разработване и утвърждаване на транспортните схеми, са дефинирани неясно, непълно и не осигуряват еднозначно тълкуване, смята Сметната палата. Даден е пример с понятието \"маршрут\" (спирки – начална, междинни, крайна; дължина; скорост) и как следва да се определи дадена автобусна линия.\r\n\tСпоред Сметната палата неправилното интерпретиране на термина \"маршрутно разписание\" води до разпокъсване на превозната услуга по дадена автобусна линия между различни възложители и изпълнители. Тази практика се среща и при трите вида транспортни схеми.\r\n\tНяма нормативно изискване за координация между трите вида транспортни схеми и няма обобщена база данни за извършваните превози по тях. Това не позволява да се оптимизира транспортната свързаност на населените места и води до риск за превоза на пътници по икономичен и ефективен начин, смята Сметната палата.\r\n\tКато пропуск е посочена и липсата на процедура за обсъждане с гражданите на маршрутите и разписанията на автобусните линии.\n\n\r\n\tЕдинствено община Априлци спазва изцяло закона\r\n\tОбществените превози на пътници се възлагат от общините. В случаите, когато се предвижда превозвачите да получават компенсации за пътувания по намалени тарифи и за реализирани загуби от нерентабилни линии, превозите се възлагат по Закона за обществените поръчки или Закона за концесиите.\r\n\tПри 92 на сто от сключените договори нормативните изисквания за възлагане на превозите са спазени. Пропуски има в общините Белоградчик, Враца, Вършец, Кула, Мездра и Плевен. Това е лишило превозвачите от възможността за получаване на компенсации, констатират одиторите.\r\n\tПроверката им показва, че част от общините са се възползвали от законовата възможност да удължават договорите с до две години с даден превозвач, за да не остане населението без обществен транспорт. Даден е пример с кмета на Видин (мандат до октомври 2011 г.), който в нарушение на законовите изисквания е удължил сроковете на 6 договора над разрешения двугодишен срок. За допуснатите нарушения не се налага наказание.\r\n\t \r\n\tПрез 2015 г. са въведени законови изисквания данните за избора на превозвачите на обществен превоз и предоставяните им средства от държавата за компенсации за всяка финансова година да са публични. До 31 март всяка година кметовете на общините трябва да публикуват тази информация за предходната година.\r\n\t \r\n\tОт 51 общини в района 15 не получават субсидии от държавата за превоз\r\n\t \r\n\tСпоред Наредба от 2015 г. право на субсидия за нерентабилни превози по междуселищни линии имат превозвачите, извършващи превози до населени места с жители до 500 души и включени в списъците на местата в планински или гранични райони.\r\n\tКритериите за определяне на характера на населените места като планински или гранични обаче са непълни и не са достатъчно обективни, констатира Сметната палата. Това е довело до лишаване на общини от полагащите им се субсидии за междуселищни превози. Например, общините Видин и Козлодуй не попадат в списъка на общини с гранични райони, което затруднява кметовете да осигуряват транспортната свързаност между малките населени места и общинския или областния център, констатират одиторите.\r\n\tСпоред тях липсват нормативни изисквания и критерии при определяне на нерентабилните градски линии, подлежащи на субсидиране.\r\n\tСъществува и голяма диспропорция между субсидията на двата вида превози. Около 80 на сто от общия размер на средствата за субсидиране на нерентабилни превози отиват за вътрешноградски транспорт и едва около 20 на сто за междуселищни превози. Това поставя в неравностойно положение населението в градовете и в селата, за които транспортът е от решаващо значение за осигуряване на нормални условия за живот и работа, посочват от Сметната палата.\r\n\tРазпределението на субсидиите за нерентабилни превози се извършва от ИА \"Автомобилна администрация\" въз основа на подадени от общините данни за финансовите резултати на превозвачите. Поради липсата на контрол от страна на общините има риск от неточно и невярно представени данни в месечните справки за финансовите резултати на превозвачите.\r\n\tПредставените от общините данни показват, че превозвачите отчитат все по-големи загуби. В същото време с предоставената от държавата субсидия се компенсират под 10 процента от отчетените загуби. Това показва, че превозвачите извършват превозите по нерентабилните линии при привидно нарушен икономически интерес.\r\n\tВ резултат на пропуските ИА \"Автомобилна администрация\" е преустановила трансфера на средства за субсидии за нерентабилни превози на 15 общини в Северозападна България в периода 2014 - 2016 г. Това създава риск превозвачите да прекратят превозните услуги и да лишат населението от обществен транспорт.Препоръки\r\n\t\r\n\tСметната палата препоръчва да се обсъди възможността за обединяване на транспортните схеми при тяхното разработване и утвърждаване. За това от години настояват и автобусните превозвачи.\r\n\tОдиторите препоръчат да се направи и анализ на практиката по възлагане на превозите по автобусни линии от общините и прилагането на Закона за обществените поръчки и Закона за концесиите. Сметната палата е на мнение, че трябва да има единен подход при възлагането на обществените превози.\r\n\tОдиторите препоръчват още и да се предприемат действия за създаването на единна публична електронна платформа с транспортните връзки въз основа на трите вида транспортни схеми.\r\n\tОбщо Сметната палата е дала 21 препоръки на министъра на транспорта, три на изпълнителния директор на ИА \"Автомобилна администрация\" и шест на кметовете на проверените общини, които те трябва да се изпълнят до края на 2018 г.", "date": "2017.11.14", "title": "Една десета от населените места в Северозапада са без обществен транспорт"}
{"url": "http://www.mediapool.bg/kuklata-barbi-slaga-hidzhab-ot-esenta-na-2018-g-news271800.html", "text": "От есента на следващата година популярната кукла Барби ще се продава с хиджаб. Това съобщи американският производител на играчки Mattеl, предадоха агенциите.\r\n\tЗа прототип на куклата ще послужи американската състезателка по фехтовка Ибтихадж Мухамад, която на олимпийските игри в Рио де Жанейро спечели бронзов медал. Тя беше първата американка, която се състезаваше хиджаб.\r\n\t\"Гордея се, че момиченцата от цял свят ще могат да си играят с Барби, която е решила да си сложи хиджаб\", написа спортистката в \"Туитър\".\r\n\tБлизо 50 години куклата Барби се славеше с това, че винаги беше облечена стилно, носеше перфектен грим, а тялото й бе изумително стройно.\r\n\tСлед това компанията за играчки Mattel реши да преобрази вечния модел, като създаде кукли с по-нисък ръст, тъмна кожа, както и със заоблено тяло.\r\n\tНовата Барби с хиджаб ще стане част от серията кукли, посветена на жени, които променят стереотипи.", "date": "2017.11.14", "title": "Куклата Барби слага хиджаб от есента на 2018 г."}
{"url": "http://www.mediapool.bg/tramp-se-pohvali-che-e-svarshil-naistina-fantastichna-rabota-v-aziya-news271775.html", "text": "Президентът на САЩ Доналд Тръмп определи 12-дневната си обиколка в Азия като \"наистина добра\" и каза, че по време на нея е свършил \"наистина фантастична работа\", предаде ДПА.\r\n\t \r\n\t\"Това бяха наистина 12 страхотни дни и завързах много страхотни приятелства\", каза Тръмп пред репортери, придружаващи го в самолета на връщане от Манила, където участва в срещата на върха на Асоциацията на страните от Югоизточна Азия (АСЕАН). Тръмп си тръгна по-рано днес от пленарната сесия на форума, на която лидерите на 10-те страни от АСЕАН разговаряха с колегите си от Япония, Китай, Южна Корея, Нова Зеландия, Австралия, Индия и Русия, припомня ДПА.\r\n\t \r\n\tПред придружаващите го репортери в самолета Тръмп каза, че по време на азиатската си обиколка е постигнал голям напредък в настояването за справедливи и реципрочни търговски сделки с другите страни.\r\n\t \r\n\tОще преди напускане на Манила Тръмп написа в Туитър, че азиатското му пътуване, включило освен Филипините, Япония, Южна Корея, Китай и Виетнам, \"ще доведе до СПРАВЕДЛИВИ ТЪРГОВСКИ СДЕЛКИ, за разлика от ужасното шоу, представено от миналите администрации\".\r\n\t \r\n\tЕдно от първите действия на Тръмп като президент бе да изтегли САЩ от Транстихоокеанското партньорство, договорено по време на предшественика му Барак Обама и включващо 12 страни. Впоследствие това договорът бе преименуван и 11-те оставащи в него страни се опитват да го поддържат жив, отбелязва агенцията.\r\n\t \n\n\r\n\t\"След обиколката ми в Азия всички страни, които обсъждат с нас ТЪРГОВИЯТА, знаят, че правилата са се променили\", написа в Туитър Тръмп.\r\n\t \r\n\tТръмп съобщи също, че пътуването му е било \"наистина добро\" що се касае до обединяването на страните от Азиатско-Тихоокеанския регион около по-твърда позиция срещу севернокорейската ядрена програма и ракетни изпитания.\r\n\t \r\n\tВ декларация страните от Азиатско-Тихоокеанския регион призоваха Пхенян да се откаже от балистичните и ядрените си технологии и незабавно и изцяло да се придържа към резолюциите на ООН.\r\n\t \r\n\t\"Всички източноазиатски страни са поели ангажимента за пълно и цялостно прилагане на резолюциите на Съвета за сигурност на ООН за Северна Корея и призовават всички страни да направят същото\", се казва в документа от срещата на върха.\r\n\t \r\n\tДруг важен резултат от визитата бе съживяване на отношенията на Вашингтон с Филипините, каза Тръмп и описа бившата американска колония като \"невероятно важна военна локация\".\r\n\t \r\n\t\"Ние не поддържахме отношения с Филипините за дълъг период от време и сега имаме много добри отношения там\", каза Тръмп.\r\n\t \r\n\tВръзките на САЩ с Филипините се влошиха с идването на власт на президента Родриго Дутерте миналата година, когото правителството на Обама разкритикува заради бруталната му война срещу наркотрафикантите. Дутерте освен това отправи лични нападки към Обама.\r\n\tВизитата на Тръмп във Филипините бе съпътствана от протести на стотици леви активисти, фермери и студенти, които влязоха в сблъсъци с полицията.\r\n\t \r\n\tПо-рано днес при откриване на пленарната сесия на АСЕАН президентът на Филипините припомни, че регионът е изправен пред сложни предизвикателства, каквито малцина са си представяли преди няколко десетилетия.\r\n\t \r\n\t\"Технологичните развития и един по-отворен в икономически план регион доведоха до по-голямата взаимосвързаност на нашите общества, така че нашите проблеми се преплетоха\", каза Дутерте. Той допълни, че срещата на върха е важен механизъм за насърчаване на сътрудничеството по такива пораждащи безпокойство въпроси, като влошаването на качеството на околната среда, въоръжените конфликти, климатичните промени и тероризма.", "date": "2017.11.14", "title": "Тръмп се похвали, че е свършил \"наистина фантастична работа\" в Азия"}
{"url": "http://www.mediapool.bg/edinstveniyat-politsai-obvinen-za-noshtta-na-beliya-avtobus-e-opravdan-news271766.html", "text": "Единственият полицай, обвинен за насилие в “нощта на белия автобус” от протестите срещу кабинета Орешарски, е бил оправдан миналата година. Оправдателната присъда е издадена от Софийски районен съд и е влязла в сила след като прокуратурата не я е протестирала, съобщи “Дневник.\r\n\tВеселин Денчев беше обвинен в нанасянето на лека телесна повреда на Кирил Димов в нощта на 23 юли 2013 г., Тогава в разгара на протестите срещу правителството на Пламен Орешарски, парламентът беше обсаден. За да бъдат изведени от Народното събрание, беше направен опит депутатите да преминат през обсадата в бял автобус. Това доведе единствено до ескалация на напрежението и до сблъсък с полицията. Повечето народни представители бяха изведени с камионетки на жандармерията няколко часа по-късно, а полицията разпръсна събралите се.\r\n\tСъдът приема, че няма доказателства Димов да е бил ударен в главата с палка именно от Денчев.\r\n\t\"Анализът на доказателствените материали поотделно и в тяхната логическа връзка не обуслови извод за несъмнена доказаност на авторството на подсъдимия в извършване на инкриминираното деяние.\r\n\tВъпреки огромния брой свидетели, разпитани както на досъдебното производство, така и в хода на съдебното следствие, то всички те са категорични, че не разпознават подсъдимия като извършител на инкриминираното деяние, въпреки че повечето от тях са очевидци, които са възприели агресивните действия на полицая с бялата маска.\r\n\tЕдинствено лицевоидентификационната експертиза сред целия доказателствен материал по делото въвежда съмнение, че именно Денчев е извършител на престъплението, но тук ключовата дума е съмнението, тъй като посочената експертиза не дава категоричен отговор на въпроса кое е заснетото лице на видеоматериала, а само допуска възможността това да е подсъдимия\", пише съдията в мотивите си.\r\n\tИ уточнява, че преценката за виновността не може да бъде направена при условия на съмнение и несигурност и затова не кредитира експертизата.\r\n\tСъдът приема показанията на други полицаи, които са участвали в разпръсването на протестиращите. Те заявяват, че \"са били с каски и въоръжени с бойни палки, а протестиращите са били агресивни\". \"Нито един от посочените свидетели не е възприел непосредствено противоправно поведение на подсъдимия, нито го е видял да удря протестиращи граждани. Свидетелите не са възприели и той да е бил с поставена маска на лицето, нито са го разпознали на гледания в последствие от тях видеозапис, показващ действията на неизвестен полицай, с маска на лицето, който удря непровокирали го протестиращи\".\r\n\tОт приетата фактическа обстановка по делото се разбира, че настоящият главен секретар на МВР Младен Маринов, който през 2013 година беше заместник-началник на СДВР, е оглавил временен оперативен щаб за възстановяване на обществения ред, който е бил сформиран след края на заседанието на парламента на 23-ти юли, допълва “Денвник”.", "date": "2017.11.14", "title": "Единственият полицай, обвинен за нощта на белия автобус, е оправдан"}
{"url": "http://www.mediapool.bg/tereza-mei-obvini-rusiya-v-kibershpionazh-news271767.html", "text": "Сделката за Брекзит ще защитава Великобритания от руска агресия. Това каза британският премиер Тереза Мей. В най-острата си критика спрямо Русия до момента тя обвини Москва в кибершпионаж и в намеса във вътрешните работи на други държави.Великобритания не иска да се връща към Студената война с Русия, каза още тя.\r\n\t“Не искаме да се връщаме към Студената война или да се намираме в състояние на вечно противопоставяне. В същото време, трябва да сме бдителни, но и искаме да си взаимодействаме и именно за това в близките месеци министърът на външните работи ще посети Москва“, казва премиерът на Великобритания.\r\n\tВ същото време обаче, Мей подложила на остра критика политиката, провеждана от руското ръководство по отношение на други страни. \"Знаем какво правите. Няма да успеете“, каза Мей по адрес на руските ръководители. Тя остро осъди \"незаконното анексиране на Крим от Русия“, подкрепата за сепаратистите в Донбас, \"многократното“ нарушаване на \"въздушното пространство на няколко европейски страни, кампаниите за \"кибершпионаж“, \"намесата в изборите“, хакерските атаки срещу датското министерство на отбраната и Бундестага на Германия. \"Русия се опитва да превърне информацията в оръжие, разгръщайки своите, ръководени от държавата медии, които да разпространяват фалшиви информации и манипулирани снимки с цел да сеят разкол в Запада и да подкопават нашите институции“, цитира АФП думите на Мей.\r\n\t\"Великобритания ще направи необходимото, за да се защити и ще работи със своите съюзници, за да направят същото“, добави тя. Сред необходимите мерки тя посочи \"реформа в НАТО, за да може по-добре да противостои на враждебните действия на Русия“, \"засилване на военната и икономическата подкрепа на Великобритания за Украйна и засилване на политиката на Великобритания по отношение на киберсигурността“. Много от нас гледаха на постсъветска Русия с надежда, защото ние знаем, че една силна и процъфтяваща Русия, която играе по правилата, ще отговаря на интересите на Великобритания, Европа и света“, казва Мей.\r\n\tВ качеството си на постоянен член на СС на ООН, Русия има възможност да играе важна роля в укрепването на международната стабилност и е отговорна за това. Русия може, и аз се надявам, някога тя да избере друг път“, каза Мей. В същото време тя предупреди, че докато това не стане, \"ние ще действаме заедно, за да защитаваме нашите интереси и международния ред, от който те зависят“.\r\n\tВ същото време испански министри обявиха, че според Мадрид базирани в Русия групировки са използвали социалните медии, за да повлияят на общественото мнение в полза на референдума за независимост на Каталуния и с цел да дестабилизират Испания, предава БНР. Министрите на отбраната и въшните работи заявили, че имат доказателства, че държавни и частни руски организации, както и групировки от Венецуела са използвали \"Туитър\", \"Фейсбук\" и други сайтове. Те са лобирали за сепаратистката кауза, за да наклонят общественото мнение преди референдума за независимост на 1-ви октомври, добавя Националното радио.", "date": "2017.11.14", "title": "Тереза Мей обвини Русия в кибершпионаж"}
{"url": "http://www.mediapool.bg/falshivi-banknoti-za-28-mln-evro-sa-konfiskuvani-v-italiya-news271768.html", "text": "Италианската полиция обяви, че е конфискувала над 900 000 фалшиви бакноти с много добро качество на стойност на 28 милиона евро. 13 души са били арестувани, предаде Франс прес.\r\n\tВ хода на разследването са били разкрити три нелегални печатници на фалшиви банкноти, от които едната е била в Румъния. Те са били оборудвани с необходимите машини и инструменти за производството на фалшиви банкноти. Конфискуваните купюри са общо 939 775 и са с номинал 10, 20 и 50 евро, уточнява полицията.\r\n\tДвамата предполагаеми шефове на престъпната груба са неаполитанци с дълъг опит в сферата на фалшификациите. Те са заподозрени, че са организирали работата на печатниците за фалшиви банкноти и са установили връзки с италианци, живеещи в Румъния, за да задействат там трета печатница.", "date": "2017.11.14", "title": "Фалшиви банкноти за 28 млн. евро са конфискувани в Италия"}
{"url": "http://www.mediapool.bg/italiya-nyama-da-igrae-na-svetovnoto-parvenstvo-po-futbol-news271770.html", "text": "Италия потъна в скръб в понеделник вечер, след като националният й отбор по футбол ще пропусне световното първенство за първи път от 1958 г. Кошмарът за \"скуадра адзура\" се превърна в реалност след 0:0 срещу Швеция в реванша от плейофите в зона Европа. Скандинавците ликуват - те се класираха за мондиала в Русия догодина благодарение на успеха си с 1:0 на родна земя.\r\n\tДомакините напълно заслужават участта си - те отново играха безидейно, а атаките им бяха еднообразни и предвидими. Те предочетоха да прахосат енергията си в претенции за дузпа. В четири или пет случая обаче реферът Антонио Матеу Лаос остана безмълвен.\r\n\tИталианците владееха топката в 74% от времето, но стихийният им натиск се ограничи в безполезни центрирания. Гостите хвърлиха всички сили в защита и в крайна сметка извоюваха първо участие на световно от 2006 г. насам.\r\n\tПровалът на италианците бележи края на една велика ера. Капитанът Джанлуиджи Буфон изигра последния си мач за своята родина. Дори и славният вратар се впусна в заключителния щурм на отчаянието, но въпреки това трибуните на стадион \"Сан Сиро\" в Милано не дочакаха своя миг на триумф. А Буфон пропусна шанса да играе на шестия си шампионат на планетата.", "date": "2017.11.14", "title": "Италия няма да играе на Световното първенство по футбол"}
{"url": "http://www.mediapool.bg/turski-doklad-za-kontrabandata-na-tsigari-ot-bulgartabak-e-izpraten-v-interpol-news271771.html", "text": "Доклад за \"продуктите, идващи от българската компания \"Булгартабак\" и превърнали се в източник на контрабанда\" е изготвила турската служба за борба с организираната престъпност и контрабандата (KOM). Документът е изпратен до главния секретар на международната организация за полицейско сътрудничество Интерпол. Това се разбира от годишния доклад на KOM, който е публикуван миналата седмица, съобщава \"Капитал daily\" в броя си от вторник.\r\n\tВ доклада за пореден път турските власти съобщават, че българските цигари съставляват основна част от нелегалния пазар в Турция. Според турските власти щетите за бюджета от незаконните цигари са 400 млн. турски лири (което е приблизително 172 млн. лв.) на година.\r\n\tВ документа се посочва още, че \"терористичните организации \"Работническа партия на Кюрдистан\" (PKK) и \"Общество на кюрдските организации\" (KCK) постигат големи приходи, събирайки т.нар. такси от контрабандистите\".\r\n\tВ доклада на KOM се казва още, че информацията за контрабандата на цигари е била обсъдена с чуждестранни полицейски представители и по-специално британската Национална агенция за борба с престъпността, Центъра за правоприлагане в Югоизточна Европа (SELEC), Interpol и Британския кралски институт за отбрана и сигурност - Royal United Services Institute, който е много активен на Арабския полуостров и в Близкия изток.\r\n\tПроблемът за българските цигари е поставен за пръв път от КОМ през 2010 г., но тогава делът им не е толкова значителен.\r\n\tСпоред турските власти цигарите тръгват от свободната зона в Дубай Jebel Ali, откъдето по различни канали през Иран, Сирия и Ирак достигат до Турция.\r\n\tПрез пролетта на тази година вторият по големина производител на цигари в света - British American Tobacco (BAT), купи всички марки на \"Булгартабак холдинг\" за България и Адриатика, логистичния му бизнес и веригата Lafka в Босна. Когато през юни тази година българските власти заловиха голямо количество цигари без бандерол от марката на \"Булгартабак\" ММ, влизащи от Турция, от BAT заявиха, че нямат права върху марките на \"Булгартабак\" извън България и Адриатика.\r\n\tТова означава, че най-вероятно \"Булгартабак холдинг\", чиято собственост се свързва с депутата от ДПС Делян Пеевски, е запазил правото за тези марки на пазарите от арабския свят, посочва изданието.\r\n\tОт Интерпол коментират, че единствено държавата заявител може да коментира случая, а от турската служба за борба с организираната престъпност и контрабандата (KOM) обясняват пред \"Капитал\", че са засекли, че контрабандните цигари, които влизат в страната, са предимно на \"Булгартабак\", цитира “Дневник”.\r\n\tДипломат от западноевропейска държава коментира неофициално пред \"Капитал\", че България е възприемана като транзитна държава, през която влизат нелегални цигари от Гърция, достигащи до пазарите в Западна Европа.\r\n\t\"Бритиш Американ Табако следи всички развития в региона и компанията работи с всички правителства, за да гарантира, че всяка продадена кутия цигари е напълно легална и с платени данъци\", коментират от компанията.", "date": "2017.11.14", "title": "Турски доклад за контрабандата на цигари от \"Булгартабак\" е изпратен в \"Интерпол\""}
{"url": "http://www.mediapool.bg/firma-na-bil-geits-shte-investira-v-umen-grad-v-sasht-news271772.html", "text": "Инвестиционна фирма, водена от Бил Гейтс, инвестира 80 млн. долара в изграждането на нов умен град, наречен Белмонт. Той ще се намира в Аризона, само на 45 минути от Финикс, информира investor.bg.\r\n\tПланът е амбициозен и включва планове за дигитална инфраструктура като центрове за данни и автономна логистика, както и училища и публични пространства, сочи изявление на фирмата.\r\n\tПланира се Белмонт да се простира на 25 хил. акра за 80 хил. жилища.\r\n\tНо това не е първият град от този род. Индия, със своето бързо растящо население и бързо навлизане на новите технологии, като изкуствения интелект, вече работи по изграждането на “умни градове” с подобни цели. Инициативата е стартирана през 2014 г. с цел да изгради 100 високотехнологични града от нулата, които могат да служат за пример за бъдещата инфраструктура на Индия.", "date": "2017.11.14", "title": "Фирма на Бил Гейтс ще инвестира в \"умен град\" в САЩ"}
{"url": "http://www.mediapool.bg/ruskata-televiziya-rt-se-registrira-kato-chuzhdestranen-agent-v-sasht-news271773.html", "text": "Главният редактор на руската държавна телевизия RT (\"Раша тудей\") съобщи, че компанията е изпълнила искането на САЩ да се регистрира като чуждестранен агент, съобщи Асошиейтед прес.\r\n\t \r\n\tМаргарита Симонян посочи в уебсайта на RT на руски език, че между възможността за наказателно дело и регистрацията са избрали второто. \"Приветстваме американската свобода на словото и онези, които все още вярват в нея\", добави саркастично тя.\r\n\t \r\n\tСимонян поясни, че ако не е било изпълнено изискването на американското министерство на правосъдието за регистрация на медията до 13 ноември, това можело да доведе до арест на американския директор на телевизията и замразяване на сметките на медията.\n\n\r\n\t \r\n\tАмериканското министерство на правосъдието потвърди, че RT се е регистрирала като чуждестранен агент, изпълнявайки искането му да направи това до 13 ноември, посочва ТАСС.\r\n\t \r\n\tРуският посланик в САЩ Анатолий Антонов каза, че Москва смята искането на американското правосъдно министерство за недружелюбен акт.\r\n\t \r\n\tРуски парламентаристи обсъждат проект за ответни мерки, посочва АП.\r\n\t \r\n\tАмерикански разузнавателни агенции твърдят, че RT е послужила като инструмент на Кремъл за намеса в американските президентски избори миналата година. Русия отрича такава намеса.", "date": "2017.11.14", "title": "Руската телевизия RT се регистрира като чуждестранен агент в САЩ"}
{"url": "http://www.mediapool.bg/gerb-sa-ubedeni-che-5200-privatizatsionni-sdelki-mogat-da-badat-razsledvani-news271774.html", "text": "5200 приватизационни сделки могат да бъдат разследвани и ако някъде се открие престъпление, да се носи наказателна отговорност – защото минаха доста години от по-голяма част от сделките, някои от предприятията вече не съществуват, а други са препродадени няколко пъти. Това коментира депутатът от ГЕРБ Тома Биков във вторник пред бТВ по повод предложението на партията му за , чрез които да отпадне давността за приватизационни престъпления.\r\n\tГенезисът на корупцията е там (в приватизацията – бел.ред.) През 1991 – 92 г. едни хора действително се събудиха богати за една вечер и българите не можаха да разберат как, добави Биков.\r\n\tПриватизационни сделки няма да бъдат разваляни, а ще се търсят наказания за виновните за неизгодните раздържавявания, каза и председателят на правната комисия в парламента Данаил Кирилов \r\n\tТой поясни, че няма как да се развалят сделки, при положение, че в някои случаи предприятията вече ги няма, а други са препродадени. Кирилов подчерта също, че няма да има и нови процеси по отношение на сделки, за които съдът вече се е произнесъл.\r\n\tВ същото време пред Нова телевизия депутатът от ГЕРБ Десислава Атанасова коментира, че промяната в конституцията не давала основания за действия. \"Не се бъркаме в гражданския оборот\", обяви тя. Ако впоследствие се докажело, че има извършено престъпление, трябвало да се премине към отнемане на имуществото, като се използват разпоредбите на Наказателния кодекс.\r\n\tКоментирайки темата пред бТВ, депутатът от ГЕРБ Тома Биков уточни, че инициативата за започване на разследвания на приватизационни сделки се оставя на съда и прокуратурата, но и от ГЕРБ щели да подадат конкретни сигнали.\r\n\tПопитан защо се иска промяна на конституцията, а не на Наказателния кодекс, Кирилов посочи, че се взима предвид предишният опит за отпадане на давността. Става дума за престъпленията по време на комунизма, за които през септември 2015 година депутатите приеха да няма давност, но Конституционният съд отхвърли текстовете, като противоречащи на основния закон на страната.\r\n\tНа въпрос, защо се говори за отпадане на давността за периода 1992-2017 година, а не и след това, Кирилов посочи, че на практика приватизацията е приключила много отдавна, а и дори да се стигне до продажба на нови държавни активи нормалната давност ще е достатъчна, ако процесът за проследяване и наказване на подобни сделки се осъществи.\r\n\tДанаил Кирилов каза, че би следвало да се разследват и сделки, към които сегашният лидер на БСП Корнелия Нинова има отношение. \"Не знам дали приватизацията на \"Техноимпекс\" ще е сред тях\", уточни Кирилов.\r\n\tТома Биков намекна, че се визира и тази сделка. На въпрос, дали ще се разглежда приватизацията на \"Булгартабак\", извършена от второто правителство на Бойко Борисов, той отговори, че няма нужда това да се прави, защото от нея са получени 200 милиона долара, \"а не 70 000 долара, колкото за едно предприятие в миналото с активи за милиони в цял свят\".\r\n\tТома Биков даде да се разбере, че инициативата на ГЕРБ е в отговор на вота на недоверие, който БСП организира. “Правим това нещо в контекст. Напоследък много се говори за борба с корупцията. Генезисът на това, което наричаме корупция, е там. 1991-1992 година, едни хора се събудиха богати и то без да имат особени качества\", каза депутатът от ГЕРБ.\r\n\tТой уточни, че управляващата партия искала още в предишния си мандат да направи подобни промени, но падането й от власт осуетило плановете и сега \"това става в първия възможен момент\".\r\n\t\"Не сме против приватизацията по принцип. Тя беше необходим инструмент, но я проведохме бавно и мръсно\", добави Биков. Той поясни, че по време на тежката икономическа криза при управлението на БСП предприятията са били съсипани, а после са купени на безценица.\r\n\tИ Биков, и Атанасова в две различни телевизии, по едно и също време изразиха надежда, че и другите парламентарни партии, включително БСП, ще подкрепят предложените промени в конституцията. Данаил Кирилов от своя страна уточни, че дори това да не стане, пак може да минат текстовете, но при второто, отложено гледане на законопроекта, където са нужни 160 гласа, или две трети от гласовете на депутатите, а не квалифицирано мнозинство (или 180 гласа). Подобен сценарий обаче щял да забави приемането на промените с поне два месеца.\r\n\tКирилов обяви, че вече има разбирателство с коалиционния партньор в управлението да се подкрепи новият текст в конституцията. ДПС, които също изразиха готовност да подкрепят промените, стигнали до това мнение самостоятелно.", "date": "2017.11.14", "title": "ГЕРБ са убедени, че 5200 приватизационни сделки могат да бъдат разследвани"}
{"url": "http://www.mediapool.bg/ruski-medii-se-pitat-zashto-putin-oshte-ne-e-zapochnal-porednata-si-prezidentska-kampaniya-news271776.html", "text": "Защо Владимир Путин още не е заявил, че ще се бори за нов президентски мандат на изборите през март, се пита в редакционен коментар в. \"Независимая газета\".\r\n\t \r\n\tПутин няма проблеми нито със здравето, нито с рейтинга, които да осуетят участието му в изборната надпревара. Щом при това положение човек протака нещата, откритата политика отстъпва място на политтехнологиите, пише руският ежедневник.\r\n\t \r\n\t\"Независимая газета\", цитиран от БТА, изброява предимствата, които може да получи Путин от очерталото се късно включване в кампанията. Първо, в момента не го критикуват за нищо конкретно. Щабът му не е принуден да реагира на лични обвинения, най-вече от хора, които няма да съберат необходимите подписи, ЦИК ще ги отхвърли и т. н. Нищо чудно през януари в надпреварата да останат само Путин и негови \"проверени\" опоненти, от които не се чакат остри критики.\n\n\r\n\t \r\n\tВторо, щабът на Путин може би просто позволява на всички потенциални кандидати да се изкажат, а на избирателите - да преценят колко са компетентни. Тогава \"драматургията е съвсем разбираема. Отначало гражданите слушат със седмици, дори месеци политици от всички цветове, уверяват се колко са безсъдържателни техните предложения, разочароват се, но ето че на арената излиза единственият \"човек на делото\", т. е. Владимир Путин\", обяснява \"Независимая газета\".\r\n\t \r\n\tПечатът коментира вчерашно съобщение на неназован федерален служител пред \"РБК\", че Путин вече е взел решение да се кандидатира за нов президентски мандат и Кремъл обсъжда сценарии за обявяване на кандидатурата му.\r\n\t \r\n\tПриоритетен вариант за сегашния руски лидер е самоиздигането, както заявиха източници на \"РБК\" още през лятото, пише в. \"Газета\".\r\n\t \r\n\tОбществената подкрепа за Владимир Путин е \"значително по-широка\" от евентуалното одобрение на властовата партия \"Единна Русия\", но за всеки случай се проучва и вариантът той да стане неин кандидат. \r\n\t \r\n\tТази интрига е безинтересна за повечето жители на Русия, казва политологът Алексей Макаркин пред онлайн изданието Полит.ру. \"Темата все едно изобщо не засяга въпросите от реалния живот. Е, ако например президентът беше тръгнал на избори като самопредложил се кандидат, а заради това на хората им бяха вдигнали пенсиите, тогава нещата щяха да засягат реалния живот. Но иначе това не е техният живот. А някаква политика, за която хич не искат и да мислят\", коментира експертът.\r\n\t \r\n\t\"Газета\" припомня кои са вече известните кандидати на предстоящите президентски избори в Русия, сред които и лидерът на комунистите Генадий Зюганов. За него \"поради възрастта му (73 г.) това най-вероятно ще са последните избори, на които той отново планира да спечели почетното второ място. По-рано самият Зюганов каза, че \"Русия е изчерпала лимита си от революции\", припомня електронният вестник. \r\n\t \r\n\tРуската \"Национална служба за новини\" изброява и други бъдещи кандидати за висшия пост като телевизионната водеща Ксения Собчак, журналистката Екатерина Гордон, председателката на Националния родителски комитет Ирина Волинец, бизнесмена Сергей Полонски. \r\n\t \r\n\tПутин продължава да мълчи за евентуалната си кандидатура, но това е разпространена световна практика сред политиците с високо доверие в страните си, посочва пред новинарския сайт анализаторът Глеб Кузнецов.\r\n\t \r\n\t\"Има желязно правило, което важи и за Путин, и за Клинтън, и за Чърчил: ако имаш висок рейтинг и си много известен, в твой интерес е да водиш възможно най-кратка кампания. Ако пък рейтингът ти е нисък и изобщо не си известен, имаш интерес да водиш кампания възможно най-дълго време. Човек с висок рейтинг и висока известност вече си е направил всички кампании с цел да постигне известност. Защо му е да проточва всичко това\", разсъждава руският наблюдател.", "date": "2017.11.14", "title": "Руски медии се питат защо Путин още не е започнал поредната си президентска кампания"}
{"url": "http://www.mediapool.bg/ispanskiyat-premier-se-nadyava-che-separatistite-v-katalunya-shte-izgubyat-izborite-news271777.html", "text": "Испанският премиер Мариано Рахой изрази днес надежда, че на извънредните избори в Каталуня няма да победят привържениците на независимостта на автономната област.\r\n\t \r\n\tВ интервю за радио \"Копе\" Рахой призова всички каталунски гласоподаватели да изразят волята си и каза, че \"всеки, който победи, трябва да спазва закона\".\r\n\t \r\n\t\"Ние ще работим с цел силите, поддържащи независимостта на Каталуня, да не победят\", заяви в същото време ръководителят на испанското правителство.\n\n\r\n\t \r\n\tКоментирайки прилагането на член 155 от испанската конституция, позволяващ да се ограничи самоуправлението на Каталуня, Рахой каза, че това е извънредна мярка, която служи за възстановяване на законността и за защита на всички жители на областта. \r\n\t \r\n\tАко след изборите на 21 декември Каталуня се върне към \"нормален живот\", растежът на испанската икономика ще е 2.8-3 процента, каза Рахой. \r\n\t \r\n\tЗаради политическата нестабилност в Каталуня Мадрид миналия месец понижи официалните си прогнози за икономическия растеж за догодина от 2,6 на 2,3 на сто, отбелязва Ройтерс, цитирана от БТА. \r\n\t \r\n\tРахой каза, че няма доказателства, че руското правителство стои зад онлайн намеса в каталунската политика, но е установено, че 55 процента от акаунтите, разпространяващи фалшиви новини, идват от руска територия, а 30 процента - от Венецуела. \r\n\t \r\n\tОчевидно е, че има хора, които са заинтересовани нещата да не вървят добре в Европа, каза испанският премиер, цитиран от Асошиейтед прес. \r\n\t \r\n\tВестник \"Паис\" писа неотдавна, че хакери, намиращи се на територията на Русия, са помагали на каталунските власти да поддържат в работен режим сайт за референдума за независимост.", "date": "2017.11.14", "title": "Испанският премиер се надява, че сепаратистите в Каталуня ще изгубят изборите"}
{"url": "http://www.mediapool.bg/sasht-shte-finansirat-medii-v-ungariya-za-da-podkrepyat-mediynata-svoboda-news271778.html", "text": "САЩ заявиха, че ще финансират медийни организации в селските райони на Унгария, за да помогнат за обучението и оборудването на журналисти с цел защита на независимите медии, които според Вашингтон са подложени на все по-голям натиск и сплашване, съобщи Ройтерс.\r\n\t \r\n\tУнгарският министър-председател Виктор Орбан засилва контрола върху медиите чрез правни промени, регулаторни мерки и придобиване на медийни организации от близки до него бизнесмени. Тези действия тревожат западните партньори с наближаването на изборите през април догодина, които се очаква да бъдат спечелени от Орбан без проблеми.\r\n\t \r\n\tТенденцията беше особено силна в селските райони на Унгария, където контролираните от правителството обществени медии и няколко благосклонни към управляващата партия ФИДЕС медийни организации са единствените новинарски източници за повечето хора.\n\n\r\n\t \r\n\tИменно там САЩ съсредоточават програмата си за 700 000 долара.\r\n\t \r\n\t\"Държавният департамент . . . търси партньор на правителството на САЩ, за да помогне за образоване на журналисти и хора, които искат да бъдат журналисти, как да практикуват своята професия\", каза служител на американското външно министерство.\r\n\t \r\n\tПо думите му САЩ са \"изразявали по много поводи своята тревога от положението на свободните медии в Унгария\".\r\n\t \r\n\t\"Унгария се е ангажирала да поддържа тези стандарти\", каза той.", "date": "2017.11.14", "title": "САЩ ще финансират медии  в Унгария, за да подкрепят медийната свобода"}
{"url": "http://www.mediapool.bg/za-parvi-pat-balgarski-dtsk-byaha-plasirani-s-otritsatelna-dohodnost-news271779.html", "text": "За първи път на аукцион на държавни ценни книжа (ДЦК) е била постигната отрицателна средно претеглена годишна доходност, съобщи Министерството на финансите във вторник.\r\n\tАукционът се е провел на 13 ноември. Преотворена е била емисия 4-годишни държавни ценни книжа, а постигната средно претеглена годишна доходност е  минус 0.19 процента. Падежът на емисията е 22 февруари 2021 г.\r\n\tСъвкупният обем на пласираните книжа е бил 30 млн. лв., а общият размер на подадените поръчки е достигнал 63.38 млн. лв., което съответства на коефициент на покритие от 2.11.\r\n\tСпредът спрямо германските федерални облигации в този сегмент е 39 базисни пункта. В сравнение с предходния аукцион за същата емисия през юни 2017 г. доходността намалява с 24 базисни пункта, а спредът с 20 базисни пункта.\r\n\tПо-голямата част от емисията е била изкупена от банките – 86.67 на сто от предложеното количество. Останалите са били придобити от гаранционните фондове, се казва в съобщението на финансовото ведомство.", "date": "2017.11.14", "title": "За първи път български ДЦК бяха пласирани с отрицателна доходност"}
{"url": "http://www.mediapool.bg/mobilen-vik-tsentar-tragva-v-nad-20-kraigradski-zoni-na-sofiya-news271780.html", "text": "За първи път в България тръгна мобилен ВиК-център, който ще обслужва над 20 крайградски зони на София, съобщиха от \"Софийска вода\" във вторник. Той е оборудван в микробус с всички необходими технологии, за да предлага всички услуги на стандартните клиентски центрове на дружеството. В  него има осигурена и приемна с безплатен интернет и информация за услугите, излъчвана на ТВ екран, както и система за обратна връзка от клиентите.  \r\n\tЦелта е от услугите на концесионера на софийската ВиК-мрежа да се възползват и хората, живеещи в по-отдалечени места, обясни Арно Валто де Мулиак, изпълнителен директор на „Софийска вода“. Той преряза лентата и обслужи първите клиенти на мобилния център, който започна работата си от с. Владая.\r\n\tВ пътуващия център клиентите могат да получат информация за нови присъединявания, да открият партида или да променят собствеността на съществуваща, да подадат самоотчет, да потърсят информация или да подадат сигнал за ВиК услугите,  за водомерни, лабораторни и технически услуги, както и справки за отчитане, сметки и безкасови плащания. \r\n\tНад 10 души са се възползвали от мобилните услуги на \"Софийска вода“ още в първия един час от посещението в близкото до София село.\r\n\tМобилният център ще посещава над 20 локации, извън София по предварителен график. Сред тях са кварталите Бояна, Княжево, Симеоново,  Драгалевци, селата Владая, Железница, Пасарел, Бистрица, Казичене, Мало Бучино, Волуяк, Обеля, Мрамор, Мировяне, Бусманци,  Доброславци,  Лозен,  Кремиковци, Чепинци, Световрачене, градовете Банкя и Нови Искър.\r\n\tГрафикът за посещенията е достъпен на сайта на \"Софийска вода“ www.sofiyskavoda.bg, на безплатния телефон – 0 800 121 21, както и в сградата на кметството на населеното място.\r\n\tМобилният център е вторият етап от цялостното модернизиране на клиентското обслужване под мотото \"Услуги по вода“. През юни \"Софийска вода\" стана първият ВиК оператор с  24-часова безплатна телефонна линия. Целта на дружеството е максимално да улесни потребителите като пести времето и средствата им и предоставя по-гъвкави и качествени услуги.", "date": "2017.11.14", "title": "Мобилен ВиК-център тръгва в над 20 крайградски зони на София"}
{"url": "http://www.mediapool.bg/nadal-napusna-turnira-v-london-grigor-dimitrov-e-na-pobeda-ot-polufinala-news271781.html", "text": "Световният номер 1 в тениса Рафаел Надал напусна финалния турнир на АТП в Лондон. Късно вечерта в понеделник той загуби в драматичен близо тричасов мач от белгиеца Давид Гофен с 1:2 (6:7; 7:6; 4:6), след което веднага обяви, че се отказва от по-нататъшно участие поради контузия в коляното.\r\n\t \r\n\tИспанецът се контузи още преди десетина дни по време на мастърса в Париж и снощи по време на целия мач си личеше, че не е възстановен и че постоянно изпитва болка. Въпреки това той направи всичко възможно да спечели мача, но не успя.\r\n\t \r\n\tНадал обясни, че решението е било взето по време на мача и че то нямало да се промени дори и при негова победа.\n\n\r\n\t \r\n\t\"Не съм готов да играя. Днес се борих, знаейки, че това е последният ми мач за сезона. Бях се разбрал с организаторите да опитам. Прекалено много пъти в кариерата ми съм пропускал този турнир. Не ми беше никак приятно на корта. Да играеш в тази ситуация изобщо не е забавно. Не заслужавам след незабравимия сезон, който имах, да прекарам още два ужасни дни на корта\", каза тенисистът.\r\n\t \r\n\tТазгодишният шампион от \"Ролан Гарос\" и US Open и сигурен водач в световната ранглиста в края на годината беше в групата на Григор Димитров, дебютирал по-рано вчера с победа срещу австриеца Доминик Тийм. Напускането на Надал увеличава шансовете на българина за класиране на полуфиналите при това като първенец в своята група.\r\n\t \r\n\tВ сряда от 16 часа той ще играе срещу Давид Гофен, а в петък - срещу 26-годишния испанец Пабло Кареньо Буста (10-ти в световната ранглиста), който като първа резерва в турнира заменя Надал. Загубата на Надал от Гофен няма да бъде причислена към актива на Кареньо Буста. Въпреки това обаче регламентът го поставя в неблагоприятна позиция, тъй като при определяне на класирането след броя победи се гледа броят изиграни мачове. Така той може да отпадне, дори и да спечели и двата си мача – срещу Тийм в сряда и срещу Димитров в петък.\r\n\t \r\n\tЗатова пък при победа над Гофен утре Григор Димитров ще си осигури не само участие в полуфиналите, но и първо място в групата. Така той би избегнал среща на полуфинала с предполагаемия фаворит в турнира Роджър Федерер.\r\n\t \r\n\tДимитров води в статистиката на директните мачове с Гофен – три победи в четири мача. Двамата вече са играли три пъти помежду си само през тази година – победи за българина на четвъртфинал в Австралия и на финала на турнира в София, победа за Гофен на четвъртфинал в Ротердам.\r\n\t \r\n\tДимитров и Кареньо Буста имат по две победи в четирите си досегашни мача, като последните ва от тях бяха спечелени от испанеца.\r\n\t \r\n\tПрограма за втория кръг на турнира:\r\n\t \r\n\tВторник (14 ноември): Марин Чилич-Джак Сок (16 часа) и Роджър Федерер-Александър Зверев (22 часа).\r\n\t \r\n\tСряда (15 ноември): Григор Димитров-Давид Гофен (16 часа) и Доминик Тийм-Пабло Кареньо Буста (22 часа).", "date": "2017.11.14", "title": "Надал напусна турнира в Лондон, Григор Димитров е на победа от полуфинала"}
{"url": "http://www.mediapool.bg/izdatelyat-na-ikonomedia-alarmira-za-gotven-zapor-na-firmata-news271782.html", "text": "Източници на в правителството и парламента информират, че се подготвя нова незаконна атака срещу \"Икономедиа\", \"Капитал\", \"Дневник\" и единия от техните издатели - Иво Прокопиев, този път чрез Комисията за отнемане на незаконно придобито имущество (КОНПИ). За това съобщи \"Капитал\" във вторник.\r\n\t \r\n\tпотърси за коментар ръководителя на комисията Пламен Георгиев, но той не отговаряше на мобилния си телефон.\r\n\t \r\n\tОт пресцентъра на КОНПИ заявиха единствено, че няма как да се очаква председателят да изказва становища по позиции на проверявани лица, тъй като проверката срещу Иво Прокопиев тече в рамките на законовия едногодишен срок и данните по нея представляват класифицирана информация. Дали Георгиев е бил подлаган на натиск от страна на Цацаров и Пеевски, както и дали в дневния ред на заседанието на комисията в сряда е включено обсъждане на доклад по проверката на Прокопиев – от пресцентъра ѝ не отговориха.\n\n\r\n\t \r\n\t\r\n\tСпоред информацията през последните месеци върху КОНПИ е оказван системен натиск да започне производство спрямо Иво Прокопиев, Галя Прокопиева и семейството им. А доклад по темата е включен в дневния ред на заседанието на комисията за утре, сряда.\r\n\tТова ще даде основание да бъде поискан запор на активи, в това число на \"Икономедиа\", фирмата-издател на \"Капитал\" и \"Дневник\", в която Иво Прокопиев има мажоритарен дял.\r\n\tКато издатели не можем да гарантираме, че щетите от действията на комисията, които вярваме, че един ден съдът ще постанови като незаконни, ще могат да бъдат компенсирани.\r\n\tВ хода на проверката на КОНПИ са предоставени изчерпателни данни за доходи и придобито имущество, от които кристално се вижда, че няма основания за производство. Същото е потвърдено от многобройни данъчни проверки. Последната, приключила без данни за нарушения, беше наредена пак от прокуратурата. Тя обхващаше всички лични доходи на Иво Прокопиев и семейството му, всичките фирми, включително \"Икономедиа\", и съвпада изцяло с периода, за който КОНПИ извършва проверка по закон - десет години назад.\r\n\tТова вероятно е принудило поделението на КОНПИ в Благоевград, на което (неясно защо) е възложена проверката, да се върне години назад в 2000-та година и да търси основание за започване на процедура за конфискация в \"незаконната\" приватизация на \"Каолин\". Темата услужливо беше подгрята от медиите на Делян Пеевски през последните седмици с купчини невярна информация.\r\n\tСпоред юристи, с които консултирахме казуса, ако КОНПИ гласува началото на подобна процедура с такъв мотив, това би било грубо нарушение на закона по три причини:\r\n\t1. Сделката за \"Каолин\" е далеч назад във времето през 2000-та година, отвъд всички давностни срокове;\r\n\t2. Мандатът на КОНПИ по закон обхваща десет години назад и подобно своеволие би било опасен прецедент в дейността на комисията, чиито първоначални действия не подлежат на съдебен контрол;\r\n\t3. И най-важното, в периода 2001-2004 г. три последователни съдебни инстанции, включително Върховният касационен съд като последна инстанция, са постановили, че приватизацията на \"Каолин\" е законна и при нея няма никакви нередности.\r\n\tКОНПИ е изискала от Разградския окръжен съд съдебните решения по сделката и разполага с тях. Въпреки това върху председателя на комисията Пламен Георгиев се оказва силен натиск от главния прокурор Сотир Цацаров. Според нашите източници неотдавна г-н Цацаров лично е провел среща с него с настояване на всяка цена и час по-скоро да започне процедура, независимо от липсата на основание.\r\n\tПовод за началото на проверката на КОНПИ срещу Иво Прокопиев е било делото \"ЕВН\" по което той е обвиняем наред с други публични фигури. От несвързаната купчина материали, които бяха предявени в следствената фаза, стана ясно че Иво Прокопиев е обвиняем заради свое публично изказване на Националния съвет за тристранно сътрудничество (НСТС) през пролетта на 2009-а за опасността за икономиката от настъпващата финансова криза и нуждата от атникризисни мерки. Чрез това изказване според прокуратурата той е \"подбудил\" Симеон Дянков да извърши \"престъпление\" две години по-късно. Като \"доказателство\" за това са приложени протоколи от заседания на НСТС.\r\n\tНа 30 октомври Софийският градски съд (СГС) обяви, че делото е прекратено. Според съдията в хода на разследването са нарушени процесуалните им права, а от обвинителния акт не става ясно какво е престъплението. Няколко дни по-късно прокуратурата обжалва прекратяването на делото пред апелативния съд.\r\n\tЕдно от обясненията за бързането на главния прокурор Цацаров да задейства КОНПИ е \"опасността\" апелативният съд да потвърди решението на СГС за прекратяване на делото \"ЕВН\", с което би отпаднало основанието за откриване на процедура от страна на комисията.\r\n\tВидно от всички действия на прокуратурата целта не е правосъдие и справедливост, а тормоз и репресия. Обясняваме си това с разследванията на \"Капитал\" и \"Дневник\" на модела КТБ, който след фалита на банката остана като модел \"Делян Пеевски\". Обясняваме си го и с активната позиция на двете медии срещу безграничната власт на главния прокурор, чиито действия често са в синхрон с интересите на депутата от ДПС.\r\n\tМедийната група на Делян Пеевски от своя страна винаги \"предсказва\" действията на прокуратурата. За скалъпените обвинения по прекратеното дело научихме първо именно от тези медии.\r\n\tСлед като се разбра, че Йордан Цонев и Делян Пеевски ще внесат промените в конституцията, с които да отпадне давността за престъпления, свързани с приватизацията, отново от тях научаваме, че конкретна цел на съвместната кампания на ГЕРБ и ДПС са няколко политически селектирани приватизационни сделки, между които и \"Каолин\". Затова включването и на КОНПИ по темата приватизация явно е ключово, за да подпомогне кампанията на Делян Пеевски и Бойко Борисов за отмяна на давността за разследване на сделки. Нищо, че поводът е сделка, за която съдът вече се е произнесъл, че е законна.\r\n\tНезависимо от разкаляната политическа среда се надяваме, че мнозинството от членовете на КОНПИ утре ще гласуват по убеждение и въз основа на обективните факти, а не под натиск.\r\n\tНие продължаваме да вярваме в правото и в българския съд и сме готови да посрещнем всяка претенция на такъв терен. Спечелихме вече много такива битки.\r\n\tС времето обаче атаките стават повече и все по-брутални, с участието на все повече подчинени институции. Създадената мрежа от невидими зависимости и механизми за контрол действа като паралелна власт в интерес на няколко души. Това разрушава правовата държава, уврежда основни граждански права и заплашва правото на собственост.\r\n\t\"Превзетата държава\" е тиранин за своите граждани. Без никакво преувеличение в България се заражда тирания и спирането на този процес ще изисква усилията на всички ни.\r\n\t \r\n\t\r\n\t \r\n\tЗапорът на имуществото на бизнесмена е заради делото за продажбата на дялове от ЕВН. Не коментирам изявления на обвиняеми лица, както и публикации в принадлежащи им медии, каза главният прокурор Сотир Цацаров, цитиран от \"24 часа\".\r\n\t \r\n\tИзданието обаче потвърждава информацията, че Комисията за отнемане на незаконно придобито имущество (КОНПИ) ще заседава в сряда и една от точките ще бъде искането за запор на активи на бизнесмена, включително активи на \"Икономедиа\", в която Иво Прокопиев има мажоритарен дял.", "date": "2017.11.14", "title": "Издателят на \"Икономедиa\" алармира за готвен запор на фирмата"}
{"url": "http://www.mediapool.bg/makron-shest-mesetsa-barzi-reformi-i-avtoritaren-stil-news271783.html", "text": "За шест месеца на поста френският президент Еманюел Макрон предприе енергично реформи, включително по най-експлозивните въпроси, но с цената на безпрецедентен спад на популярността, която намалява и заради неговия стил, смятан понякога за авторитарен.\r\n\t \r\n\tСилен заради триумфа на своята партия \"Република, напред!\" на парламентарните избори през юни, Макрон издейства да бъде гласуван още това лято законът за морализиране на политическия живот и наложи реформата на трудовото право - малка революция, която продължава да предизвиква многобройни протести на улицата.\r\n\t \r\n\t\"Той гледа в много дългосрочен план и не отстъпва\", обобщава човек от неговото обкръжение. Според наблюдателите 39-годишният Макрон, който е най-младият избран президент в историята на Франция, вече мисли за своето преизбиране през 2022 г.\n\n\r\n\t \r\n\tРешен да поддържа бърз ритъм на реформи, въпреки че популярността му намаля с 20 процента, откакто дойде на власт - безпрецедентен спад - той вече задвижи реформите на системите за обезщетения при безработица и професионална квалификация, политиката на жилищно настаняване и приема в университетите.\r\n\t \r\n\tДогодина и през следващите години ще дойде редът на правосъдието и режимът на пенсиониране, без Макрон да забрави своето обещание да намали броя на депутатите и сенаторите.\r\n\t \r\n\tТой освен това иска да върне на президентската институция авторитета и международната аура - нещо, което според проучвания мнозинството от французите приветстват.\r\n\t \r\n\t\"Тези шест месеца минаха добре\", уверяват от неговия антураж. \r\n\t \r\n\t\"Страната е узряла за тези реформи\", допълва източник от правителството.\r\n\t \r\n\tИзправена пред него, опозицията изглежда трайно отслабена от вълната Макрон. Нито синдикатите, нито радикалното ляво движение \"Непокорна Франция\" успяха да спрат реформата на трудовото законодателство. Самият Жан-Люк Меланшон, лидерът на \"Непокорна Франция\", който се бори срещу \"либералните реформи\" на президента, наскоро призна: \"За момента той е в силна позиция.\"\r\n\t \r\n\tЩо се отнася до социалистите, управлявалата преди Макрон партия, те са на умиране. \"Републиканците\", дясната опозиция, са разделени между тези, които се присъединиха към президента, включително премиерът Едуар Филип, и онези, искащи да останат в опозиция. Най-сетне, крайнодесният Национален фронт все още не може да се съвземе от разгрома между двата тура на президентските избори.\r\n\t \r\n\tДържавният глава реформатор обаче трябва да се бори с етикета \"президент на богатите\", който му бе лепнат, особено след реформата на данъка върху богатството, която намали чувствително облагането на най-заможните.\r\n\t \r\n\t\r\n\t \r\n\tЕлисейският дворец се надява да коригира този имидж, като отмени данък жилище за 80 процента от домакинствата - налог, засягащ всеки човек, притежаващ недвижимо имущество - и намалявайки осигуровките, удържани от заплатите, още през януари.\r\n\t \r\n\t\"(Макрон) има време\", подчертава политологът Брюно Котрес от Центъра за политически изследвания към Университета по политически науки в Париж. Изборният календар е празен до изборите за Европейски парламент през 2019 г. и икономическата конюнктура се подобрява.\r\n\t \r\n\tЕманюел Макрон така или иначе си е дал срок от 18 месеца до две години за първата равносметка на своите реформи. Французите му дават такава отсрочка, тъй като 50 процента от тях смятат, че все още е твърде рано за даване на оценки.\r\n\t \r\n\tНай-сетне, Макрон афишира огромни амбиции за Европа - от обща армия до координирани данъчни ставки. И той успя да затегне условията за командирован труд в ЕС - система, остро критикувана във Франция.\r\n\t \r\n\tСтилът на Макрон обаче може да не бъде възприеман добре. Той отправи тежки думи по адрес на \"лентяите\", \"циниците\", \"завистниците\", които винят богатите и искат да \"хвърлят камъни по първите в свръзката\", по онези, които успяват. И упрекна демонстранти, че \"всяват хаос\" вместо да си търсят работа.\r\n\t \r\n\t\"Продължението ще зависи от неговите социално-икономически успехи... Той има имиджа на човек, който не обръща внимание на страданията на народа - нещо, което му вреди\", предупреждава Брюно Котрес.\r\n\t \r\n\tАмериканското списание \"Тайм\" сложи на закачлива първа страница в последния си брой снимка на Макрон с голямо заглавие \"Следващият лидер на Европа\", но с уточняваща звездичка: \"Ако успее първо да ръководи Франция\".", "date": "2017.11.14", "title": "Макрон: шест месеца бързи  реформи и авторитарен стил"}
{"url": "http://www.mediapool.bg/sas-varna-v-aresta-obvinyaemiya-za-ubiystvoto-na-georgi-v-borisovata-gradina-news271769.html", "text": "Софийският апелативен съд (САС) отмени във вторник решението на Софийския градски съд (СГС) от миналата седмица и върна в следствения арест Йоан Матев – единствен обвиняем за убийството на 15-годишния Георги Игнатов в столичната Борисова градина.\r\n\tПървата инстанция го освободи, тъй като към момента на извършване на престъплението на 2 юни 2015 г. той е бил непълнолетен, заради което е заплашен със затвор от между 5 и 12 години. При наказание от лишаване от свобода за по-малко от 15 години пък максималният срок за задържане е 8 месеца, който вече е изтекъл, мотивира се преди седмица СГС.\r\n\tВтората инстанция обаче се позова на тежестта на престъплението, подчертвайки, че Матев е обвинен за убийство, извършено \"по особено мъчителен начин\". Те се аргументираха и с данни по делото, от които може да се предположи, че обвиняемият би се укрил, ако бъде пуснат на свобода.\r\n\tЙоан Матев бе задържан и обвинен близо две години след убийството, като разследващите тогава обявиха, че веднага след престъплението си е променил трайно външния си вид, за да не бъде разпознат по разпорстранените от МВР кадри от охранителни камери. Именно това обстоятелство бе възприето от САС като достатъчно да се заключи, че има опасност той отново да се укрие.\r\n\tОсвен това втората инстанция подкрепи становището на прокуратурата, че продължаващият арест на Матев не е в нарушение на закона. Съдът отхвърли като неоснователни и критиките на защитата към обвинението, че не работи активно по делото. Според САС разследващите са събрали редица доказателства и са разпитали много свидетели.\r\n\tЗащитата на Матев пък обвини медиите, че манипулират общественото мнение, като разпространяват само доводите на прокуратурата. Самият обвиняем заяви пред съда, че няма да се укрива и иска да завърши образованието си, но за да стане възможно това, трябва да бъде освободен. В крайна сметка апелативният съд го остави в ареста. Решението на втората инстанция е окончателно.\r\n\tСамо ден по-рано прокуратурата внесе в СГС обвинителния акт срещу Матев. Според него задържаният е забелязъл случайно жертвата си на пейка в Борисовата градина. От доказателствата по делото обаче не може да бъде извлечен мотив. Държавното обвинение твърди, че двете момчета не се познавали преди това, а Матев просто е решил да нападне Игнатов.\r\n\t\"(Матев) Нанесъл един удар с нож, който обичайно носел в себе си. В хода на разследването оръжието на престъплението е намерено в близост до местопроизшествието. След това избягал от местопроизшествието и изцяло променил външния си вид, навиците си и социалните си контакти\", описва прокуратурата.\r\n\tАко бъде признат за виновен, Матев ще излежава между 5 до 12 години затвор, тъй като е бил непълноелетен към момента на извършване на убийството. За подобно престъпление пълнолетните извършители могат да получат между 15 години и доживотен затвор без замяна.", "date": "2017.11.14", "title": "САС върна в ареста обвиняемия за убийството на Георги в Борисовата градина"}
{"url": "http://www.mediapool.bg/nai-malko-530-sa-zhertvite-pri-moshtnoto-zemetresenie-v-iran-news271784.html", "text": "Най-малко 530 са вече загиналите, а около 7500 - пострадалите, при мощното земетресение в западната част на Иран, съобщи агенция Мехр, цитирана от ТАСС. \r\n\t \r\n\tТрусът стана в неделя вечерта по границата между Иран и Ирак, на 200 км североизточно от Багдад и на около 100 км западно от иранския град Керманшах. Бяха регистрирани две последователни земтресения, съответно с магнитуд 7.2 и 7.3 на дълбочина 19 и 25 км. Сеизмичните вълни бяха усетени още в Кувейт, ОАЕ и Израел.\r\n\t \r\n\tЗасегнати от природното бедствие са седем провинции в Иран, като в една или друга степен има щети в 1650 градове и села. Напълно разрушени са 12 000 жилищни домове, а още толкова са получили значителни повреди. \n\n\r\n\t \r\n\tДнес в Иран е ден на национален траур за жертвите на земетресението.", "date": "2017.11.14", "title": "Най-малко 530 са жертвите при мощното земетресение в Иран"}
{"url": "http://www.mediapool.bg/medvedev-otnosheniyata-mezhdu-rusiya-i-sasht-sa-po-loshi-otkolkoto-prez-studenata-voina-news271785.html", "text": "Отношенията между Русия и САЩ може би са на по-ниско равнище, отколкото са били през времето на Студената война. Това заяви руският премиер Дмитрий Медведев, цитиран от ТАСС. \r\n\t \r\n\tТой каза пред репортери в Манила в кулоарите на срещата на върха на Асоциацията на страните от Югоизточна Азия (АСЕАН), че добре помни отношенията между СССР и САЩ в края на 70-те и началото на 80-те години, като не е сигурен, че тогава те са били по-лоши от сега.\r\n\t \r\n\tОсвен това, по думите му, тогава в САЩ не е имало закони за налагането на санкции срещу \"държави, които са врагове на САЩ\". Медведев уточни, че САЩ смятат Русия именно за враг. \n\n\r\n\t \r\n\tСпоред руския премиер американските санкции срещу руски физически и юридически лица по принцип не вредят на Русия, тъй като нейната икономика се е приспособила към ограниченията, а правителството разполага с необходимите инструменти за взимане на решения в непредвидени ситуации.\r\n\t \r\n\tТрябва да се види какви други санкции ще наложи Вашингтон, каза още той, но прогнозира едва ли ще се случи \"нещо ново\", тъй като руските власти имат \"средствата да влияят върху тази ситуация\".", "date": "2017.11.14", "title": "Медведев: Отношенията между Русия и САЩ са по-лоши отколкото през Студената война"}
{"url": "http://www.mediapool.bg/ako-glavniyat-komandir-ni-prizove-na-posleden-boi-chicho-vova-nie-sme-s-teb-news271786.html", "text": "\"Нека на цялата земя да има мир. Но ако главният командир ни призове на последен бой, чичо Вова, ние сме с теб!\"\r\n\t \r\n\tТози \"патриотичен\" рефрен се повтаря в качена в  в понеделник песен в изпълнение на 10-12 годишни руски деца от Волгоград, облечени в полицейски униформи. Заедно с тях във видеоклипа участва и местна депутатка от Държавната Дума, член на партията на властта \"Единна Русия\".\r\n\t \n\n\r\n\t\"Млади обитатели на сталинградската земя заедно с депутат от Държавната Дума изпълниха патриотична композиция за готовността си да застанат с гърдите си в защита на Родината, също като своите прадядовци и прабаби\", се казва в публикуваното в Ютюб обяснение на волгоградския сайт bloknot-volgograd.ru. Публикацията е озаглавена \"Песента \"Дяда Вова, мы с тобой\" за Путин прозвуча на Мамаев Курган\" (хълм във Волгоград, за който се водят многократни боеве по време на Сталинградската битка. След войната на това място е построен мемориален комплекс \"Родината-майка зове\" - бел. ред.).\r\n\t \r\n\t\r\n\t \r\n\tВолгоградският сайт разказва, че в записа са участвали ученици от \"полицейските класове на училище номер 44\". \"Даже в своята нежна възраст децата осъзнават дълга на всеки гражданин, още повече – на потенциалния правоохранител. \"Нека на цялата земя да има мир. Но ако главният командир ни призове на последен бой, чичо Вова, ние сме с теб!\", обещават децата – мислещи, умни и много обичащи нашата страна, великата Русия!\", се казва по-нататък в текста.\r\n\t \r\n\t\"Възпитани с подвизите на нашите защитници, те със сигурност разбират, че за това синьо мирно небе техните прадеди някога са се борили толкова самоотвержено тук, на сталинградската земя\", казва за учениците депутатката Анна Кувичко.\r\n\t \r\n\t\"Текстът на песента разказва за сложните дипломатически отношения на международната арена, в които Русия се оказва непреклонна и упорито се придържа към своя собствен вектор на развитие, независимо от натиска. Нещо повече – учениците, вдъхновени от примера на Крим, се надяват да бъдат присъединени и други изначално руски територии\", се посочва в анотацията на песента. \"Сега те са изправени пред други предизвикателства, не по-малко сериозни от предишните. Но те задължително ще се справят и победата ще бъде за нас\", допълва г-жа Кувичко.\r\n\t \r\n\tВ песента се посочва, че \"цялото човечество е попаднало в ръцете на хегемон\", че Европейският съюз няма мнение, а в Близкия изток вече 100 години има само беди. \"А какво ще постигне моето поколение - ако покажем слабост, ще изгубим цялата страна... Никога самураите няма да получат островите (очевидно става дума за Япония и Курилските острови), с гърдите си ще защитим столицата на кехлибара (Калининград), ще съхраним Севастопол и Крим за потомците и ще върнем Аляска в пристанището на Родината\", се пее в песента.\r\n\t \r\n\tПроверка в интернет показва, че неин автор е някой си . В блога му може да се чуе собственото му изпълнение (по всяка вероятност заедно със сина му), както и да се види оригиналният текст на песента:\r\n\t \r\n\t\r\n\t \r\n\t\r\n\t\r\n\t\r\n\t\r\n\t \r\n\t\r\n\t\r\n\t\r\n\t\r\n\t \r\n\t\r\n\t\r\n\t\r\n\t\r\n\t \r\n\t\r\n\t\r\n\t\r\n\t\r\n\t \r\n\tПрави впечатление, че сред събралите се вече около 240 отзива за песента в Ютюб с огромно мнозинство доминират отрицателните коментари, които изразяват отвращение от въвличането на деца в политически игри. Много от авторите сравняват видяното и чутото с хитлерюгенд и сравняват ставащото в Русия с Германия от 30-те години на миналия век и с днешна Северна Корея. Често срещани са и остри критики към самия Путин.\r\n\t \r\n\tПрипомня се и коя е участващата в клипа депутатка – съпруга на бивш кмет на Волгоград. \"Баща й пък е собственик на десетки имоти в града и областта. Затова, разбира се, \"ние сме теб, чичо Вова\", пише иронично един от авторите.", "date": "2017.11.14", "title": "\"Ако главният командир ни призове на последен бой – чичо Вова, ние сме с теб\""}
{"url": "http://www.mediapool.bg/posledno-osvobozhdavaneto-na-energiyniya-pazar-tragva-dogodina-news271802.html", "text": "Управляващите са си поставили за цел до средата на 2018 г. да се сложи начало на неколкократно отлаганото освобождаване на цените на тока, но все още съществуват проблеми. Един от тях е как да се впишат в процеса двете т.нар. американски топлоелектрически централи – ТЕЦ \"Ей И Ес Гълъбово\" и ТЕЦ \"КонтурГлобал Марица Изток 3\", които имат дългосрочни договори за изкупуване на произведената от тях електроенергия. \"Особения проблем с двете централи е, че те не могат да излязат на свободния пазар дори и с договори за разлика\", коментира председателят на Комисията за енергийно и водно регулиране (КЕВР) Иван Иванов по време на започналата във вторник двудневна Седма регионална енергийна конференция, организирана от Българския енергиен и минен форум. Иванов се позова на становище на Европейската комисия, което обаче не е известно нито на енергийното министерство, нито на двете електроцентрали.\r\n\tДоговорите за разлика, за които говори Иван Иванов, са предлагат от Световната банка като механизъм за излизане на свободния пазар на производители на електроенергия с преференциално определени цени. Тоест, тези централи се задължават да продават тока си на борсата, като разликата в постигнатата там цена и преференциалната се покрива от Фонда за сигурност на електроенергийната система, ако борсовата цена е под преференциалната. Ако пък е по-висока, производителят внася горницата във фонда, който се формира от отчисления от приходите на всички производители на ток, оператора на преносната мрежа и постъпленията от продажба на спестени държавни парникови квоти.\r\n\tПо думите на регулаторния шеф проблемът е, че тези договори за разлика са позволени от Еврокомисията само за онези производители, сертифицирани съгласно изискванията за развитие на ЕС. \"Такива са ВЕИ, когенерациите, които са окуражени от ЕС. Това не важи за дългосрочните договори за изкупуване на ток от въглищните централи и ЕК настоява да се проведат преговори за уреждане на дългосрочните договори\", заяви по-късно пред журналисти Иван Иванов.\r\n\t\"Ако тези договори по подходящ и приемлив начин бъдат прекратени, от регулаторна гледна точка ще съм доволен, тъй като ще намалее много добавката задължение към обществото и дори да има остатък ще е по-малка тежестта\", допълни шефът на КЕВР.\r\n\tПо думите му, в хода на разговорите относно модела на пълната либерализация на енергийния пазар у нас, от Брюксел изразили становище, че не е редно с дългосрочни договори да се излезе на свободния пазар. Според ЕК договорите за разлика не са съвместими, тъй като се прилагат само за производителите на електроенергия по преференциални цени.\r\n\tЗам.-министърът на енергетиката Жечо Станков обаче заяви, че той лично не знае да има такива препоръки от страна на ЕК. Той се съгласи, че \"в либерализацията има няколко спорни въпроса – дългосрочните договори, референтните цени (по които трябва да се извършват плащанията по договорите за разлики – б.а.) и уязвимите потребители. \"Чакаме комисията да каже как вижда нещата\", посочи Станков и не пожела да коментира хипотези за дългосрочните договори с двете американски централи, тъй като има различни възможни сценарии.\r\n\tДиректорът на \"Ей И Ес България\" Иван Цанков също каза, че не знае да има изразено мнение от страна на Брюксел за проблем с дългосрочните договори.\r\n\t\"Знам само, че договорите за разлика в Западна Европа са прилагани само за ВЕИ-та, но това не означава, че не е възможно да се прилагат и за дългосрочните договори. Договорът за разлика е само един финансов инструмент. Той има много вариации – едностранен, двупосочен, финансов, физически\", коментира Цанков. Според него въпросът е какво решение ще се вземе на базата на съветите и анализа на Световната банка и кой ще е най-подходящият модел, който да се предложи за дългосрочните договори. \"При нас има отделно плащане за енергия и за разполагаемост на мощностите и въпросът е как ще се комбинират те в един договор за разлика. Двете плащания сега са отделни и в бъдеще е възможно да останат така. Досега се работи по вариант за пригодимостта на дългосрочните договори към свободния пазар. Едната възможност наистина е прекратяването им, но такива разговори не са водени\", допълни представителят на \"Ей И Ес\".\r\n\tИзпълнителният директор на \"КонтурГлобал Марица Изток 3\" Красимир Ненов също каза, че не знае за цитираните от Иванов европрепоръки.\r\n\tЗа развалянето на дългосрочните договори с двете американски компании, които изтичат през 2025 г., настоява коалиционния партньор на ГЕРБ \"Обединените патриоти\", чийто съпредседател и вицепремиер Валери Симеонов дори в предишния парламент бе внесъл законопроект за национализацията на двете въглищни централи.\r\n\tДвамата инвеститора твърдят, че са готови да преговарят с правителството за начина, по който техните мощности да се впишат в свободния пазар по начин, запазващ както техните финансови интереси, така и тези на потребителите.\r\n\tПо време на форума стана ясно, че от ГЕРБ са си поставили задачата най-сетне пред 2018 г. - по време на европредседателството на страната ни, да се сложи началото на петгодишния период за освобождаване на цените на тока. Уязвимите потребите ще бъдат защитени с преференциална за тях тарифа на електроенергията в определени рамки на консумацията.\r\n\tЗа целта вероятно ще се изработи изцяло нов Закон за енергетиката, какъвто по думите на председателя на енергийната парламентарна комисия Делян Добрев може да се подготви до месец. Според него това е по-добрият вариант за регламентиране на основите на изцяло свободния електроенергиен пазар, отколкото да се правят кръпки в стария. Причината е, че трябва да се пренаписват изцяло цели глави от закона, да отпадат или да се заменят текстове и по-добре е да се изработи нов модерен закон за енергетиката, смята Добрев. Според него се изчакват финалните анализи от Световната банка и съгласуването на модела на либерализацията с Еврокомисията, за да се стартира графика за освобождаване на пазара.\r\n\tИ Добрев, и Иван Иванов заявиха, че със сигурност ще се приеме решение всички електроцентрали с инсталирана мощност над 5 МВ да продават тока си на енергийната борса.\r\n\tРегулаторният шеф посочи, че 1.1 млн. българи са уязвими потребители на ток и за да се подпомогнат всички домакинства, които не могат да посрещнат бъдещото поскъпване на тока, сегашните енергийно помощи от 90 млн. лв. годишно трябва да се увеличат на 140 млн. лв.\r\n\tИван Иванов коментира още, че тежестта на възобновяемите енергийни източници в крайната цена на тока за потребителите ще намалява, тъй като за последните две години и половина поевтиняването на ВЕИ-тока е 50 процента заради силно свитите разходи за инсталиране на съоръженията. В Германия цената на тока от ВЕИ е 5 евроцента на киловатчас, докато за бъдещи ядрени проекти като \"Хинкли Пойнт\" във Великобритания и унгарската АЕЦ \"Пакш 2\" цената на тока е 10 евроцента/кВтч.\r\n\tПредставителката на главна дирекция \"Енергетика\" на Еврокомисията Александра Томчак също посочи, че ръста на инсталирането на възобновяеми мощности изпреварва този на конвенционалните и 50 на сто от новите енергийни мощности са възобновяеми. Според Томчак ВЕИ трябва да се интегрират в енергийната система и да се преосмисли целия енергиен пазар. По думите й централизирана енергийна производствена система не е ефективна и гъвкава и не отговаря на предизвикателствата от навлизането на електромобилите.", "date": "2017.11.14", "title": "Последно: Освобождаването на енергийния пазар тръгва догодина"}
{"url": "http://www.mediapool.bg/bnb-si-mie-ochite-sas-zakonoproekt-sreshtu-svarzanite-litsa-v-bankite-news271803.html", "text": "Години след като БНБ допусна КТБ да бъде източена предимно чрез свързани лица, централната банка е принудена да затегне контрола върху този тип кредитиране чрез пожелателен законопроект, наложен й от МВФ и Европейската комисия.\r\n\tТова става ясно от  в Закона за кредитните институции, внесени от председателя на бюджетната комисия в парламента Менда Стоянова, но мотивирани от ангажименти, поети от БНБ. Той е разпределен за първо четене в комисията още в четвъртък.\r\n\tЦелта на проекта, който съдържа трудно приложими разпоредби, е да се затегне кредитирането на свързани лица и то да се докладва на БНБ.\r\n\tДосега единствено външни институции – МВФ и Европейската комисия, твърдяха, че българската банкова система има проблем със свързаните лица. В  на банковия сектор през 2016 г. БНБ и външните й одитори не откриха нито едно нарушение на правилата за кредитиране на свързани лица във всичките 22 банки у нас, които инспектираха, и по отношение на всичките проверени експозиции на обща стойност 84 млрд. лв. Така излезе, че единствено фалиралата КТБ е имала проблем със свързаните лица, при това разкрит едва след затварянето й.\r\n\tВ сегашния законопроект се предлагат промени в чл. 45, който се отнася до вътрешните кредити за администратори и акционери на банката, като целта е да се разшири кръгът на фирмите и физическите лица, за които кредитите се отпускат по специален ред.\r\n\tВ него вече ще влизат и фирми, върху които акционерите или администраторите на трезора имат непряк контрол, а също и лицата, с които шефовете и служителите на банките живеят във фактическо съжителство.\r\n\tСпоред друга разпоредба за свързани субекти ще се считат и \"лицата, които упражняват пряко или непряко контрол върху банката“, а също и \"други лица, за които банката е установила икономическа или делова свързаност съгласно индикатори, определени в наредба\".\r\n\tВ момента подобни заеми се отпускат с решение на управителния съвет на финансовата институция, докато занапред ще се иска и предварително одобрение от надзорния съвет.\r\n\tСпоред проекта на Менда Стоянова банките ще приемат вътрешни правила за наблюдение и докладване на кредитите към свързани лица. На трезорите се вменяват функции, близки до разследващите, доколкото ще се изисква от тях да изработят механизъм, по който да стигат до \"действителния собственик“ на кредитополучателите си.\r\n\tБНБ пък ще разпише наредба, с която банките ще й докладват кредитите си към свързани лица по специални правила.\r\n\tЗанапред БНБ и банките у нас ще спазват по-стриктно европейските банкови правила, става ясно още от законопроекта. Той предвижда изрично спазване на насоките на Европейския банков орган и възможност БНБ да издава наредби за прилагането им.\r\n\tМенда Стоянова мотивира проекта си с необходимостта от усъвършенстване на банковия надзор, тъй като БНБ е поела подобен ангажимент след  у нас, извършена от Световната банка и Международния валутен фонд тази година (т. нар. FSAP). Същото изискване се съдържа и в  към България, отправени от Европейската комисия през май тази година.\r\n\t\"Във връзка с поети от БНБ ангажименти за промяна в обхвата на чл. 45 от ЗКИ, с оглед разширяване на кръга от лица, чиито експозиции следва да се третират като експозиции към свързани с банката лица, са предложени изменения в този член. Целта на предложените изменения е да се усъвършенства режимът за регулиране на риска, произтичащ от експозициите, които банките формират към свързани с тях лица – администратори на банката, нейни акционери с квалифициран или по-висок дял, лица, които контролират банката, дъщерни дружества на банката, и другите определени като свързани с банката лица (вътрешни експозиции)“, посочва в мотивите си Стоянова.", "date": "2017.11.14", "title": "БНБ си мие очите със законопроект срещу свързаните лица в банките"}
{"url": "http://www.mediapool.bg/simeonov-kam-yoncheva-iskate-li-da-sabirame-ovagleni-siriycheta-ot-ogradata-news271804.html", "text": "БСП поиска, а ГЕРБ отказа оставките на вицепремиера Валери Симеонов и вътрешния министър Валентин Радев заради разкритията във филма на червения депутат Елена Йончева \"Граница\", посветен на оградата по границата с Турция. Симеонов, чиито виждания за бежанците са сходни с тези на Йончева – нито един да не влиза в България, направи разбор на филма й във Фейсбук. Той задава редица въпроси на бившата журналистка, напомняйки й, че няма ограда, която да не може да бъде прескочена със стълба и по този повод пита: \"Може би, в тази връзка, бихте предложили подаването на високо напрежение по мрежата и събирането на овъглени сирийчета от оградата?\".\r\n\tВицепремиерът освен това обвинява Йончева, че провалила протичаща акция на МВР за залавяне на български трафиканти на бежанци.\r\n\t\"Граница\" бе показан преди ден в НДК, а на събитието присъстваха и представители на ГЕРБ, включително зам.-председателят на партията Цветан Цветанов. В 20-минутния клип е заснет граничар със скрита самоличност, който обвинява ръководството на МВР в корупция \"на много високо ниво\", чрез която целият нелегален мигрантски поток през България бил \"просто канализиран\".\r\n\tВъв филма са показани и две групи бежанци, които току що са преодолели безпроблемно едноредовата ограда по границата ни с Турция. Затова и според лидера на БСП Корнелия Нинова филмът на Йончева е доказал, че граничното съоръжение се използва не само за целите на националната сигурност, а и за корупционни схеми. По думите ѝ в този проект са \"изсипани 200 млн. лв. от хората\" и не се знае за какво точно са похарчени.\r\n\tОт ГЕРБ отговориха, че категорично стоят зад действията на министъра на вътрешните работи Валентин Радев и вицепремиера Валери Симеонов и не смятат, че има каквото и да е основание те да подават оставка.\r\n\tПо думите на председателя на правната комисия в парламента Данаил Кирилов твърденията във филма на Йончева са спекулативни, а и към момента на заснемането му оградата все още не е била предадена като завършен обект на \"Гранична полиция\". По повод интервюто на анонимния граничар, в което той заявява, че миргационният поток към България не е намалял, Кирилов коментира, че в момента страната ни има възможност да приеме 5900 бежанци, като са запълнени само 20% от този капацитет.Валери Симеонов: Филм с лозунги в духа на \"Работническо дело\"\r\n\tМеждувременно вицепремиерът Симеонов обяви във Фейсбук, че филмът \"Граница\" бил \"скучен, изнасящ познати обстоятелства видео материал, пропаганда в стила на \"единствената истина\" и категоричните лозунги в духа на \"Работническо дело\".\r\n\t\"Имах чувството, че съм на партийна сбирка на БСП и приятели. Ентусиазирана аудитория, атмосфера на озлобление, реваншизъм и Народен съд от 1944 г.\", допълва коалиционният партньор на ГЕРБ, който присъства на премиерата на филма, но така и не взе думата, а само махаше иронично в отговор на освиркванията и подмятанията към него.Известно ли ви е, че...\r\n\tВъв връзка с твърденията във видеото Симеонов задава следните въпроси на Йончева:\r\n\t\"1. Убедена ли сте в твърдението си, че оградата може да бъде разрязана от дете с клещи в ръка? Още повече, че на кадрите ясно се виждат дебелите пана от стоманизирани елементи, разрязани със специализирана техника.\r\n\t2. Известно ли Ви е, че няма ограда, която да не може да бъде преодоляна със стълба? Дори 10-метровата ограда по границата между САЩ и Мексико може да бъде преодоляна с 15-метрова стълба? Може би, в тази връзка, бихте предложили подаването на високо напрежение по мрежата и събирането на овъглени сирийчета от оградата?\r\n\t3. Известно ли Ви е, че причината за промяната на проекта от двуредова към едноредова ограда, бе застрашителното нарастване на бежанския поток в средата на 2015 г.?\r\n\t4. Известно ли Ви е, че дължината на оградата не е 200 км., а 235.661 км., а стойността на съоръжението е около 180 млн. лв.?\r\n\t5. Известно ли Ви е, че шофьорът на джипа, който Ви возеше, е Христо Капсъзов, бивш граничен полицай, уволнен по обвинение за трафик през границата? Записът с изключително ценният таен свидетел не е ли запис със същия този полицай, който много добре познава пътеките и цените на трафика?\"\r\n\t\"И ако отговорът Ви на горните въпроси е \"Не\", считайте се за скъсана на фаза \"листовки\" в изпита за начинаещи обективни журналисти. За мен, доста комичен беше кадърът, заснет недалеч от Малко Търново, с огромната яма под висящия във въздуха участък на оградата и Вие в дъното на дупката, щастливо размахваща ръце към оператора. Не мога да си обясня Вашата радост и възторг когато, напук на Вашите твърдения, оградата висеше във въздуха непокътната, запазила своята механична цялост и показваща своята здравина и устойчивост\", продължава обръщението си към Йончева вицепремиерът.Почти всички мигранти минават със съдействието на гранични полицаи\r\n\tТой не пропуска да обясни и пропадането на почвата под оградата в този участък с големия обем валежи от над 315 литра на кв.м, сравнявайки ги с дъждовете в Германия на 30 май 2016 г., които са били \"около 170 литра на кв. м., взеха 5 жертви и отнесоха магистрали\".\r\n\tСимеонов все пак се съгласява, че \"почти всички групи мигранти преминават през територията на страната със съдействието на гранични полицаи\", напомняйки, че той лично е подал два подобни сигнала.\r\n\t\"Единият от тях беше за граничен полицай от Средец, в чийто двор за по-малко от година се появиха над 30 автомобила, използвани за трафик на бежанци. До момента се водят разследвания и са осъдени над 80 човека от Гранична полиция. Сумите са големи и изкушението е голямо. Въпреки всичко, България остана най-малко засегната от бежанския поток, благодарение точно на оградата и действията на полиция и армия\", добавя вицепремиерът.\r\n\tТой припомня, че по предложение на \"патриотите\" Наказателният кодекс вече предвижда наказания за длъжностни лица, участващи в трафик на хора, от 12 години затвор.Провалихте протичаща акция на МВР за залавяне на наши трафиканти\r\n\t\"Почти всяка седмица съм в района на границата и пряко следя миграционния натиск към българска територия. За Ваша информация, миналата седмица имаше 0 опити за преминаване. А какво направихте Вие? Снимахте със съдействието на уволнен граничен полицай, добре знаещ къде и кога да Ви закара. В случая с първата група мигранти, която показахте, Вие провалихте протичаща акция на МВР за залавяне на наши трафиканти, които трябваше да съпроводят групата на българска територия. Нали Ви е ясно, че мигрантите надали ще намерят пътя на запад, питайки всеки срещнат селянин \"How can we find the way to Sofia?\" Групата беше контролирана още от турска територия, но нейсе – нали успяхте героически да заснемете закононарушители с деца\", заявява саркастично Симеонов.Йончева хванала \"на гюме\" група, задържана от граничен патрул\r\n\tСлед което посочва, че втората заснета във филма група мигранти всъщност била задържана от граничен патрул, който Йончева следвала: \"на гюме, като \"копърка\" след линейка. И извадихте късмет\".\r\n\tВицепремиерът критикува и внушението във филма, че гръцката гранична ограда е струвала два пъти по-евтино, въпреки че на нито едно място не е едноредова. По думите му \"само 120-километровият участък в насечена територия на Странджа е с прилежащ, изграден наново път, в девствена гора, с подвеждащи до 10-тина километра пътища от горската пътна мрежа в региона\", което оскъпява значително съоръжението, нямащо общо с това в Гърция, изградено \"на равно поле\".\r\n\t\"Въпреки режисираните посредствени прожекции, българските гранични полицаи и армия денонощно изпълняват своите задължения и клетва в дъжд, бури и порои, а пораженията след стихийните бедствия бяха възстановени от фирмите, изградили оградата, ЗА ТЯХНА СМЕТКА! За съжаление, щетите от Вашите целенасочени манипулации са по-големи от природните бедствия, защото последните са поправими, а Вашата кампания, гонейки дребни политически цели, обезверява и отчайва част от обществото\", завършва обръщението си Валери Симеонов.", "date": "2017.11.14", "title": "Симеонов към Йончева: Искате ли да събираме овъглени сирийчета от оградата?"}
{"url": "http://www.mediapool.bg/forinar-se-sabirat-v-orginalniya-si-sastav-za-40-godini-na-stsenata-news271805.html", "text": "Рок легендите от \"Форинър\" намекнаха, че е възможно да се съберат в оригиналния си състав за дългоочакваното си турне в Европа догодина, съобщиха организаторите на проявата.\r\n\tЗвездите отбелязват 40-годишния си юбилей на сцената с мащабен тур, който ще премине и през София с разтърсващо шоу на 9 май в Арена Армеец\".\r\n\tМузикантите вече изнасят серия от суперуспешни и въздействащи концерти в Америка и в Канада, а гост-изпълнителите им са именно оригинални членове на бандата.\r\n\tСред тях е и първият вокалист на групата Лоу Грам, който преди броени дни разкри в интервю, че \"Форинър\" обмислят идеята да се съберат всички заедно и за турнето през 2018 г.\r\n\tБългарските почитатели на американската рок група ще чуят вечните им класики - \"Feels Like The First Time\", \"Urgent\", \"Waiting For A Girl Like You\", \"I Want To Know What Love Is\".\r\n\tМузикантите са подготвили изненада за почитателите си - 40 хита за 40 години на сцена, събрани в специален едноименен албум. В компилацията са включени и две напълно нови композиции, които \"Форинър\" ще представи и по време на шоуто в София. Билетите са на цени от 50 лв.\r\n\tС десет мултиплатинени албума, над 75 млн. продадени копия в целия свят и собствен музикален стил, \"Форинър\" са една от най-успешните рок групи в света.", "date": "2017.11.14", "title": "\"Форинър\" се събират в оргиналния си състав за 40 години на сцената"}
{"url": "http://www.mediapool.bg/konstitutsionniyat-sad-e-razdelen-za-ostavkata-na-delyan-dobrev-news271806.html", "text": "Членовете на Конституционния съд са разделени по въпроса дали да се допусне за разглеждане искането на БСП за отхвърлената оставка на депутата Делян Добрев от ГЕРБ. На работна среща във вторник десетима членове на КС неформално са обменили становища по темата, а преобладаващото мнение е за отхвърляне на искането на БСП. Причината е, че Народното събрание не е излязло с изричен акт, по който Конституционният съд да се произнесе, съобщава сайтът \"Де факто\".\r\n\tВ средата на октомври Народното събрание отказа да приеме оставката на депутата от ГЕРБ, който декларира желанието си да се оттегли заради скандала \"Кумгейт\". Преди това се оказа, че множество близки и роднини на Добрев са назначени на работа в община Хасково по негово искане, а Добрев показа, че не вижда нищо лошо в това.\r\n\tСлед това депутатът подаде оставка като народен представител и заяви, че решението му е лично и категорично. Отказът на парламента да му приеме оставката бе разтълкуван от БСП като нарушение на конституцията, принципите на правовата държава и изискването за предсказуемост на публичната власт,.\r\n\tБСП цитират в жалбата си решението на Конституционния съд за оставката на вицепрезидента Блага Димитрова. Съдът обявява, че не може да обсъжда мотивите на Димитрова, а само да констатира дали актът е резултат от свободната й воля. В случая с Делян Пеевски през 2013 г., когато парламентът не гласува оставката му, КС реши, че когато има отказ да се приеме оставка на депутат, спорът се решава от Конституционния съд.\r\n\tСпоред част от съдиите в КС в случая с Делян Добрев парламентът е отхвърлил проекторешението за приемане на оставката, без решението му да е оформено в изричен акт. Според конституцията и Закона за Конституционния съд, съдът се произнася по закони и на \"други актове\" на Народното събрание. Актовете на парламента се атакуват в КС, след обнародването им в ДВ, а решението за Добрев не е публикувано в Държавен вестник.\r\n\tДруга част от съдиите твърдят, че акт на парламента има, защото има последици. Последиците са, че Делян Добрев все още е депутат, въпреки че подаде оставка.\r\n\tДокладчик по делото е Константин Пенчев. Решение по казуса трябва да има през следващата седмица.", "date": "2017.11.14", "title": "Конституционният съд е разделен за оставката на Делян Добрев"}
{"url": "http://www.mediapool.bg/saad-hariri-shte-se-varne-do-dva-dni-v-livan-news271807.html", "text": "Ливанският премиер Саад Харири, който на 4 ноември обяви в Рияд, че подава оставка, написа в Туитър, че е добре, че до два дни ще се върне в Ливан и призова сънародниците си \"да запазят спокойствие\", съобщи Ройтерс.\r\n\t \r\n\tХарири, който има ливанско и саудитско гражданство, заяви, че \"семейството му ще остане в родината си Саудитска Арабия\".\r\n\t \r\n\tНа 3 ноември Харири замина на работно посещение в Рияд и на следващия оттам изненадващо обяви, че подава оставка, защото има опасност за живота му. Като основна причина той посочи намесата на Иран и неговите съюзници в лицето на шиитската партия \"Хизбула\" във вътрешните работи на Ливан, на което той не можел да се противопостави.\r\n\t \r\n\tЛиванският маронитски патриарх Бешара ал Раи, който вчера пристигна в Рияд и днес разговаря с Харири, потвърди новината, че той ще се върне възможно най-скоро в Ливан. Патриархът каза това след срещата си днес със саудитския престолонаследник принц Мохамед бин Салман.", "date": "2017.11.14", "title": "Саад Харири ще се върне до два дни в Ливан"}
{"url": "http://www.mediapool.bg/nad-500-falshivi-bombeni-zaplahi-sa-polucheni-v-moskva-samo-za-dva-mesetsa-news271808.html", "text": "В Москва са били регистрирани над 500 фалшиви телефонни сигнали за бомбени заплахи само за два месеца, съобщиха служители в руската столица, цитирани от Асошиейтед прес.\r\n\t \r\n\tСправянето с тях е нанесло загуби от милиони долари.\r\n\t \r\n\tПодобно е положението и в десетки други руски градове от началото на септември. Най-често бомбени заплахи в Москва са получавали летищата, гарите, търговски молове, банки, хотели, училища и административни сгради. При нито едно от тези анонимни обаждания не е бил открит експлозив.\r\n\t \r\n\tШефът на отдела за сигурност в Московската община Владимир Черников каза днес, че над 250 000 души са били евакуирани след 564 получени анонимни бомбени заплахи за периода между 11 септември и 9 ноември т.г.", "date": "2017.11.14", "title": "Над 500 фалшиви бомбени заплахи са получени в Москва само за два месеца"}
{"url": "http://www.mediapool.bg/plevneliev-bulgaria-be-trenirovachen-poligon-za-ruskite-kiberataki-news271810.html", "text": "\"ДАНС и партньорските служби още през 2016 г. ясно установиха, че България е обект на руски кибератаки\", каза президентът Росен Плевнелиев (2012-2017 г.) във вторник пред бТВ. По думите му руснаците са ползвали страната ни като тренировъчен полигон за изборите в САЩ, Германия, Франция, Испания и Англия.\r\n\t \r\n\tПлевнелиев напомни, че след получаването на доклада на службите за руските кибератаки, е свикал Консултативен съвет по национална сигурност, но \"всички други български политици се затвориха, не казаха нищо\".\r\n\t \r\n\t\"Излязох прав в отношението към Русия. Навремето излязох пред народа и съюзниците ни и заявих много ясно, че сме една от първите държави, ударени от Русия с кибератака по време на избори. Когато впоследствие, още като държавен глава, виждах по документите на НАТО същите адреси, същата организация, същите хора на изток от България, за мен беше ясно, че руснаците по-скоро са тренирали с България своите умения за кибершпионаж и атаки, за да ги приложат след това на изборите в САЩ, Германия, Франция, Испания, ако щете, вероятно – и Англия\", каза Плевнелиев.\n\n\r\n\t \r\n\tСпоред него санкциите срещу Русия работят и са нужни още една–две години, за да се види промяна в политиката на Кремъл. Той смята, че България не бива да работи за премахването на санкциите.\r\n\t \r\n\t\"Не е далновидно и не е продуктивно действие, не е в българския национален интерес – той е да бъдем равни на другите европейски народи, това значи да се държим като достоен член на ЕС, а не да го разделяме. Не бива да сравняваме мира с \"няколко милиарда\", колкото се твърди, че губи нашата страна\", каза Плевнелиев.\r\n\t \r\n\tРевизията на приватизацията е лоша идея\r\n\t \r\n\tРосен Плевнелиев смята, че обявената \"ревизия\" на приватизацията е лоша идея.\r\n\t \r\n\t\"Подобно действие, което със задна дата променя правилата на играта, е крайно непродуктивно както за обществото, така и за държавата”, каза той и допълни, че не би посъветвал инвеститор да си влага парите у нас при положение, че условията може да се променят изведнъж и той да се окаже в нарушение.\r\n\t \r\n\tГЕРБ обяви офанзива за премахване давностния срок за наказателно преследване на престъпления, свързани с приватизационни сделки. Партията твърди, че няма намерение да ревизира самите сделки.\r\n\t \r\n\tПлевнелиев попита защо лошите сделки са били допуснати още преди години и защо не е имало следприватизационен контрол, когато е трябвало: \"Нима нашата държава не трябва да гарантира, че който не спазва правилата трябва да носи отговорност?”.\r\n\t \r\n\tТой попита и защо не се действа по теми, които все още не са извън давност – като КТБ.\r\n\t \r\n\t\"По-скоро остава усещането, че има нещо, което остава недоизказано пред българския народ – на някой трябва да му бъде върнато, някой трябва да бъде ударен. Моля ви, обмислете още веднъж деструктивната и крайно недемократична идея. Нека бъдем честни към българския народ, тази приватизация приключи\", каза Плевнелиев.\r\n\t \r\n\tСпоред него сегашният президент Румен Радев се ползва с по-голям медиен комфорт в сравнение с \"някои други президенти на България\". По думите му Радев тепърва ще трябва да покаже, че \"може да мълчи, но може и да говори и да крещи”.", "date": "2017.11.14", "title": "Плевнелиев: България бе тренировъчен полигон за руските кибератаки"}
{"url": "http://www.mediapool.bg/razraboten-e-internet-kontrol-na-gazovi-i-petrolni-kladentsi-news271811.html", "text": "Решение за дистанционен контрол на газови и петролни кладенци, при което операторът им може да следи и анализира в мрежа състоянието на сондите, са разработили \"Сименс\" (Siemens) и \"Интел\" (Intel). То се прилага пилотно от австрийската петролна и газова компания \"О Ем Ви\" (ОМВ) от март 2017 г. и вече установеният ефект е оптимизация на производството, ранна идентификация и предотвратяване на загуби, подобряване на поддръжката и облекчаване на работата на персонала на терен.\r\n\tВ момента решението, разработено от Групата за индустриален Интернет на нещата (IoT), участва в провеждащата се в Абу Даби Международна изложба и конференция за нефтопродукти (ADIPEC).\r\n\tИновативната технология позволява свързване на отделните активи на петролната е газовата промишленост в интегрирана мрежа с минимални усилия и високо ниво на автоматизация. Дигитализираният контрол на активите намалява разходите на петролния бизнес, който от 2014 г. насам страда от намалели с 50 на сто цени на петрола и търси оптимизация на финансовите си операции.\r\n\tОбикновено сондите за добив на нефт или газ са разположени на значително разстояние и често са само частично интегрирани чрез системи за автоматизация. Това прави трудно обработването на данни за последващо централизирано съхранение и анализ и ограничава оперативната отчетност.\r\n\tСистемата Siemens IoT Well Surveillance дава възможност на компаниите да свързват и интегрират данни от преди несвързани активи, което позволява цялостен мониторинг на състоянието, предвидима поддръжка и намален престой на съоръженията.\r\n\tЧрез сензори се следи изкуственото повдигане на нивото на нефтени находища, а компютърно устройство извършва усъвършенствани анализи и  мониторинг на тези данни, изчислява условията за работа на помпата, задейства сигнали и оптимизира производството. Извършването на тези изчисления дава възможност за самостоятелна работа на кладенеца. За по-нататъшна обработка и полеви анализи информацията се изпраща до централна система, а предупредителни функции с видео интеграция са достъпни за персонала на обекта чрез изцяло интерактивен уеб портал.\r\n\t\"Siemens IoT Well Surveillance оптимизира производството на петрол и гарантира максимална енергийна ефективност. Това позволява да се намалят разходите в една индустрия, която полага огромни усилия, за да осигури устойчива печалба на фона на ниските цени на петрола. Чрез използването на цифровизацията и иновативни технологии, които вече са успешни в други индустрии, е възможно да се подобри икономичността и надеждността.\", коментира Уве Трогер, старши вицепрезидент на направления Процесни индустрии и задвижвания и Дигитализирано производство на \"Сименс\" за Близкия изток.\r\n\tКристин Боулс, генерален директор на отдела за индустриални и енергийни решения в Групата за индустриален Интернет на нещата (IoT) на \"Интел\", посочва, че общото решение може да \"трансформира света на автоматизацията на нефтените полета и да се даде възможност на компаниите да успеят на един пълен с предизвикателства пазар\".\r\n\t\"Решението осигурява на разумна цена пълна информираност за активите за кладенци с ниско производство, като например сондажни кладенци\", казва от своя страна Саша Блажекович, представител на \"О Ем Ви\", която вече ползва иновацията.", "date": "2017.11.14", "title": "Разработен е интернет контрол на газови и петролни кладенци"}
{"url": "http://www.mediapool.bg/tets-ovete-s-vaglishtni-rezervi-nad-iziskvanite-news271812.html", "text": "Топлоелектрическите централи, които имат ангажимент да осигуряват т.нар. студен резерв, задействан при нужда през зимата, имат на склад повече от нормативно изискваните количества въглища, съобщиха от енергийното министерство.\r\n\tТова е установила проверка на запасите, извършена от 1 до 10 ноември в ТЕЦ \"Бобов дол“, \"Топлофикация-Перник\", \"Топлофикация Русе\", ТЕЦ \"Марица изток 2“, ТЕЦ \"Марица 3“ и  \"Брикел\". Във всички въглищни складове на централите се съхраняват по-големи количества въглища спрямо нормативно утвърдените, отчитат проверките.\r\n\tСвръхзапаси от въглища бяха констатирани и при проверките в \"Топлофикация Сливен“, ТЕЦ \"Ей И Ес Гълъбово\" и ТЕЦ \"КонтурГлобал Марица Изток 3”.", "date": "2017.11.14", "title": "ТЕЦ-овете с въглищни резерви над изискваните"}
{"url": "http://www.mediapool.bg/poskapvat-razreshitelnite-za-individualen-lov-news271813.html", "text": "Решение за поскъпване на някои от разрешителните за индивидуален лов е взел Ловният съвет, съобщиха от Изпълнителната агенция по горите във вторник.\r\n\tСтава въпрос за позволителни за лов, чиято цена досега е била 30 лв. Най-драстично е повишаването на цената на позволителното за лов на глухар и на благороден елен – става 200 лв. Тарифа за елен лопатар и муфлон се вдига на 100 лв., за сърна – на 80 лв, за дива свиня – става 50 лв., както и за друг дивеч.\r\n\tДвойно повече ще се плаща за позволение да се ловува индивидуално местен дребен дивеч и прелетен и водоплаващ дивеч. таксата става от 5 на 10 лв.\r\n\t \r\n\tЗапазва се таксата за групов лов на дива свиня на 60 лв. Остава и старата сума от 5 лв. в категориите за групов лов на местен дребен дивеч и мигриращ и водоплаващ.\r\n\tРазмерът на годишната вноска за стопанисване на дивеча за следващата година също се променя от 50 на 60 лева. Минималните цени за продажба на жив дивеч за разселване от районите на държавните ловни стопанства и дивечовъдни участъци, стопанисвани от горските стопанства за 2018 г. се запазват и остават същите като миналата година.", "date": "2017.11.14", "title": "Поскъпват разрешителните за индивидуален лов"}
{"url": "http://www.mediapool.bg/evromonitoringat-ostava-pone-do-kraya-na-2018-g-news271814.html", "text": "Европейското наблюдение върху съдебната реформа и борбата с организираната престъпност у нас ще продължи и през следващата година. Това става ясно от окончателния текст на поредния мониторингов доклад на ЕК, съобщи бТВ. \r\n\t\r\n\t\t \r\n\t\r\n\t\t\"Макар Европейската комисия да не може да стигне до заключението, че което и да е от изискванията е напълно изпълнено, остава възможността с продължаваща политическа воля за реформа България да изпълни предписанията и така да изпълни очакванията на Механизма за сътрудничество и проверка в близко бъдеще. Комисията ще оцени прогреса отново в края на 2018 г.”, се посочва в доклада, който ще бъде официално представен в сряда.\r\n\t\r\n\t\t \r\n\t\r\n\t\tПрез последните месеци управляващите на няколко пъти обявиха, че ще търсят възможност евронаблюдението да отпадне, като за целта потърсиха подкрепа и от страна на председателя на ЕК Жан-Клод Юнкер. Той дори заяви, че очаква позитивен доклад за страната ни.\n\n\r\n\t\r\n\t\t \r\n\t\r\n\t\tКомисията неколкократно изрази готовността си да прекрати механизма до средата на 2019 година. Ако това се случи, механизмът най-вероятно ще бъде заменен с наблюдение за спазването на върховенството на закона за всички страни членки на ЕС.\r\n\t\r\n\t\t \r\n\t\r\n\t\tВ понеделник вицепремиерът с ресор \"правосъдие\" и външен министър Екатерина Захариева изрази очакванията си докладът на Брюксел да бъде преди всичко \"обективен\".\r\n\t\r\n\t\t \r\n\t\r\n\t\t\"Очакваме както винаги обективност и оценка за свършеното през годината. Имахме конкретни препоръки, някои от които са в процес на изпълнение. Очакваме доклад, който да ни очертае перспективите, имаме ясен план за действие. Очакваме партньорско отношение от ЕК и експертите\", коментира Захариева пред български журналисти в Брюксел.", "date": "2017.11.14", "title": "Евромониторингът остава поне до края на 2018 г."}
{"url": "http://www.mediapool.bg/d-atanasova-vaprosat-za-mutrite-vav-vlastta-ne-referira-kam-premiera-news271809.html", "text": "Въпросът за изваждане на мутрите от държавното ръководство \"в никакъв случай не реферира\" към премиера Бойко Борисов. Така депутатът от ГЕРБ Десислава Атанасова отговори на  : \"Мутрите на прехода вън от политическото ръководство на държавата\".\r\n\t\"Корнелия Нинова е тази, която очакваме да съобщи имената. Ние също се питаме кога ще назове имената на мутрите в политиката\", каза още Атанасова.", "date": "2017.11.14", "title": "Д. Атанасова: Въпросът за мутрите във властта \"не реферира\" към премиера"}
