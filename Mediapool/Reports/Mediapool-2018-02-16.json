{"url": "http://www.mediapool.bg/bez-iznenada-borislav-mihailov-otnovo-e-nachelo-na-bfs-news275670.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДосегашният президент на БФС Борислав Михайлов очаквано спечели внушителна победа на конгреса на футболния съюз в петък, получавайки 91.8% от гласовете на делегатите.\r\n\tТака той ще продължи да ръководи футбола ни и в следващите 4 години. Конкурентите му Любослав Пенев и Ивайло Дражев получиха съответно 36 и 5 гласа.\r\n\tСлед преизбирането си Михайлов предложи и състава на новия Изпълком, в който влизат Йордан Лечков, Михаил Касабов, Атанас Фурнаджиев, Емил Костадинов, Камен Костадинов, Румян Вълков, Венцеслав Стефанов, Михаил Статев, Валентин Михов, Кирил Домусчиев, Спас Русев, Петър Величков, Панайот Рейзи, Димитър Георгиев.\r\n\tЕдинствените две промени спрямо предишния Изпълком са влизането на боса на Левски Спас Русев и бившия президент на БФС Валентин Михов на мястото на оттеглилия се по собствено желание Наско Сираков и на собственика на \"ЦСКА – София\" Гриша Ганчев.\r\n\tБорислав Михайлов е президент на БФС от 2005 г., когато победи покойния Иван Славков-Батето. През 2009 г. се оказа единствен участник в надпреварата, след като конкурентът му Ивайло Дражев не бе допуснат. Ситуацията се повтори и през 2014 г., когато се очакваше срещу него да се изправи Христо Стоичков, но той предпочете работата в мексиканска телевизия.\n\n\r\n\t\"Ще продължим да работим за развитието на детско-юношеския футбол, ще инвестираме в спортна инфраструктура и ще подсигурим получаването на тренировъчни компенсации от клубовете\", обърна се Михайлов към делегатите в петък.\r\n\tКонгресът, провеждащ се в хотел \"Маринела\", започна със скандал, след като Пенев и Дражев не бяха допуснати да влязат за началото в 10.30 часа, а едва в 12.30 часа, докато бъдат изготвени изборните комисии.\r\n\t\"Toва го говорим отдавна. След като съм кандидат, трябва да имам представител във всяка една комисия. Циркът започна. Не съм ядосан, спокоен съм\", коментира Пенев пред медиите.\r\n\tМеждувременно Михайлов получи лавина от подкрепа в лицето на вицепрезидента на УЕФА и президент на Германския футболен съюз Райнхард Гриндел, както и спортния министър Красен Кралев, който призова делегатите да вземат \"мъдри решения\".\r\n\t\"Дойдох да говоря за футбол, но си промених мнението, след като не ме допуснаха сутринта. Не мисля, че по този начин се правят избори. За мен това е, меко казано, фарс. Любо Пенев и екипът му не участват в уредени мачове. Напускам залата\", обяви Любослав Пенев, след като накрая успя да влезе, след което напусна.\r\n\t\"Tова, на което присъстваме днес, е изключително зле организиран фарс. Всички знаем за какво става дума. Аз съм един от вас. Не съм прехвалена звезда във футбола\", каза от своя страна Ивайло Дражев пред делегатите.\r\n\tПоследвалото гласуване продължи около 3 часа, след което стана ясно, че изненади няма да има.\r\n\tБорислав Михайлов получи 463 от 504-те действителни гласа и съответно – трети мандат начало на все по-западащият български футбол.", "date": "2018.02.16", "title": "Без изненада Борислав Михайлов отново е начело на БФС"}
{"url": "http://www.mediapool.bg/zvezdite-dzhenifar-anistan-i-dzhastin-teru-se-razdelyat-news275637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАктьорите Дженифър Анистън и Джъстин Теру обявиха, че се разделят след две години брак, предаде Франс прес.\r\n\t \r\n\t\"Решението бе взаимно и направено с любов в края на миналата година\", се казва в съвместно изявление на Анистън и Теру.\r\n\t \r\n\t\"Ние сме двама чудесни приятели, които решиха да се разделят като двойка, но искаме да продължим приятелството си\", се уточнява в съобщението.\r\n\t \r\n\tАнистън и Теру обявиха годежа си през август 2012 г. и се ожениха през август 2015 г.\r\n\t \r\n\tДженифър Анистън е най-известна с ролята на Рейчъл от сериала \"Приятели\". Джъстин Теру е играл във филми като \"Маями Вайс\" и \"Мълхоланд Драйв\" и бе звезда на сериала \"Останалите\" (The Leftovers).", "date": "2018.02.16", "title": "Звездите Дженифър Анистън и Джъстин Теру се разделят"}
{"url": "http://www.mediapool.bg/demokratite-iskat-1-miliard-dolara-za-sigurnostta-na-izborite-v-sasht-prez-noemvri-news275640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДемократите в Конгреса на САЩ внесоха законопроект, предвиждащ да бъдат заделени над 1 милиард долара за по-добра киберзащита на американската избирателна система.\r\n\t \r\n\tВицепрезидентът Майк Пенс същевременно защити действията на правителството за предпазване на изборите от хакерска намеса, предаде Ройтерс.\r\n\t \r\n\tДемократите внесоха законопроекта, след като във вторник специалните служби в САЩ заявиха, че на междинните избори за Конгрес през ноември най-вероятно ще има нова намеса на Русия и вероятно и на други външнополитически противници.\r\n\t \r\n\t\"Не можем да си позволим руснаците да стоят и да се присмиват, и да се радват на успеха си от миналите избори\", каза на пресконференция Нанси Пелоси, лидер на демократите в Камарата на представителите. \"Целта им е да подкопаят демократичните устои.\"\r\n\t \n\n\r\n\tСлед изборите от 2016 г., на които за президент беше избран републиканецът Доналд Тръмп, конгресмените внесоха няколко законопроекта за подобряване сигурността на избирателната система, някои от които се подкрепяха и от двете основни партии в САЩ. Нито един от тези законопроекти обаче в крайна сметка не беше приет.\r\n\t \r\n\tНовият законопроект е най-всеобхватният от всички досега и цели да се подобри защитата на междинните и на всички следващи избори. В неговия случай обаче няма съвносители от Републиканската партия от Камарата на представителите, което означава, че е малко вероятно да мине.\r\n\t \r\n\tПенс, който говори на събитие, организирано от интернет новинарски портал, заяви, че американците могат да имат доверие на изборните резултати от 2016 г., както и че \"и до момента продължават усилията\" на правителството на Тръмп да защити изборната инфраструктура.\r\n\t \r\n\tТой също така неправилно каза, че \"общият извод\" на разузнавателните служби е бил, че действията на Москва не са се отразили по никакъв начин на изборните резултати през 2016 г.\r\n\t \r\n\tВ доклад от януари 2017 г. тези служби заявиха, че не е правена оценка на отражението на руската намеса, но че Русия е използвала хакерски действия и пропаганда, за да наклони развоя на изборите в полза на Тръмп. Руският президент Владимир Путин отрече това.\r\n\t \r\n\tЗаконопроектът на демократите, озаглавен \"Закон за сигурността на изборите\", предвижда да бъдат заделени помощи в размер на 1 млрд. долара, които да са под надзора на американската Централна избирателна комисия. От тези помощи следва да се възползват отделните щати.\r\n\t \r\n\tЧрез тях те ще могат да си позволят да си купят машини за гласуване, които издават и хартиено удостоверение за подадения глас, да назначат служители по сигурността и да правят оценки на риска.\r\n\t \r\n\tМярката предвижда и да се създаде програма на стойност 20 милиона долара, с която щатите да могат да правят следизборни проверки. Заложено е също изискване към министерството на вътрешната сигурност да ускори процеса за издаване на удостоверения на служителите на щатските изборни администрации, че са преминали успешно проверките за сигурност.\r\n\t \r\n\tПредвижда се също Белият дом да разработи стратегия за гарантиране сигурността на американските институции срещу кибератаки и операции за оказване на въздействие, включително на изборния процес.\r\n\t \r\n\tМиналата година министерството на вътрешната сигурност заяви, че компютърните системи в 21 щата са били проучвани от руски хакери, както и че малък брой компютърни мрежи са били компрометирани.", "date": "2018.02.16", "title": "Демократите искат 1 милиард долара за сигурността на изборите в САЩ през ноември"}
{"url": "http://www.mediapool.bg/dvama-dushi-sa-arestuvani-v-nyu-york-s-materiali-za-samodelna-bomba-news275638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама братя близнаци бяха арестувани в Ню Йорк, след като полицията е намерила около 15 кг взривни вещества в апартамента им, предаде Ройтерс.\r\n\t \r\n\tСпоред федералната прокуратура на Манхатън следователите са обърнали внимание на единия брат, 27-годишния учител Кристиан Торо, след като в гимназията му в нюйоркския квартал Харлем е бил изпратен сигнал за бомба през декември.\r\n\t \r\n\tВ края на януари учителят напуснал, а брат му Тайлър Торо върнал в училището служебния му лаптоп, в който били намерени инструкции за изработка на взривни устройства.\r\n\t \r\n\tСлед разследване на нюйоркската полиция и ФБР най-малко двама ученици заявили, че Кристиан Торо им плащал по 50 долара на час, за да складират барут, извлечен от фойерверки.\r\n\t \r\n\tВчера полицията е претърсила апартамента на двамата братя в нюйоркския квартал Бронкс. Там били намерени около 15 кг вещества, които може да се използват за направата на бомба като калиева селитра, барут и метални топчета. Намерен е и бележник на Тайлър Торо с потенциални заплашителни изречения като \"Като дойде пълнолунието, малките ще познаят терора\" и позовавания на \"Операция Светкавица\".\r\n\t \n\n\r\n\tКметът на Ню Йорк Бил де Блазио заяви, че не е имало непосредствена заплаха, но добави, че разследването \"вероятно е спасило много животи\".\r\n\t \r\n\tДвамата братя са обвинени от федерален съд в Манхатън в незаконна изработка на разрушително устройство. Ако бъдат намерени за виновни, може да бъдат осъдени на до 10 години затвор.", "date": "2018.02.16", "title": "Двама души са арестувани в Ню Йорк с материали за самоделна бомба"}
{"url": "http://www.mediapool.bg/dve-treti-ot-privarzhenitsite-na-sotsialdemokratite-podkrepyat-koalitsiya-s-merkel-news275639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве трети от привържениците на Германската социалдемократическа партия (ГСДП) подкрепят съставяне на коалиционно правителство с консерваторите на канцлерката Ангела Меркел, сочи допитване, цитирано от Ройтерс.\r\n\t \r\n\tАнкетата на института Кантар Емнид за регионалната вестникарска група Функе показва, че 66 процента от запитаните искат \"голяма коалиция\", а само 30 процента предпочитат предсрочни избори.\r\n\t \r\n\tПри поддръжниците на консерваторите коалиционно правителство се подкрепя от 78 процента.\r\n\t \r\n\tВ започващо от 20 февруари гласуване по пощата от 464-те хиляди членове на ГСДП ще се поиска да подкрепят сключената миналата седмица между партийните лидери четиригодишна управленска програма.\r\n\t \r\n\tРезултатите от това гласуване ще бъдат обявени на 4 март. Ако коалиционното споразумение бъде отхвърлено, най-вероятно ще бъдат произведени предсрочни избори.\r\n\t \n\n\r\n\tВ анкетата се посочва още, че 49 процента от германците искат Меркел да изкара нов четиригодишен мандат като канцлер, а 44 процента искат тя да напусне поста преди да е изтекъл мандатът й.\r\n\t \r\n\tПочти три четвърти от привържениците на консерваторите искат Меркел да изкара пълен канцлерски мандат, докато 86 процента от поддръжниците на крайнодясната партия \"Алтернатива за Германия\" искат тя напусне преди края му.", "date": "2018.02.16", "title": "Две трети от привържениците на социалдемократите подкрепят коалиция с Меркел"}
{"url": "http://www.mediapool.bg/zastrelyaliyat-17-dushi-vav-florida-e-svarzan-s-byala-natsionalisticheska-grupirovka-news275644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНикълъс Круз, заподозрян за кръвопролитието вчера в гимназията \"Марджъри Стоунман Дъглас\" в Паркленд, Флорида, е свързан с бялата националистическа военизирана група \"Република Флорида\", предаде Асошиейтед прес в петък. Нападението в гимназията във Флорида е стрелбата с най-много загинали за последните пет години, отбелязва агенцията. Освен 17-те загинали, в болницата се намират 14 пострадали.\r\n\tНа сайта на \"Република Флорида\" групата се самоопределя като \"организация за защита на гражданските права на белите\", чиято цел е да създаде бяла етническа държава във Флорида. Смята се, че лидерът на групата е Джордан Джереб.\r\n\tДжереб потвърди, че нападателят Никълъс Крус е член на организацията и е участвал в военизирани учения в Талахаси, предаде Асошиейтед прес. Той добави, че групата свиква \"спонтанни демонстрации на случаен принцип\" и се опитва да не участва в модерния свят.\r\n\tДжереб заяви, че не познава Крус лично, но подчерта, че той не е действал от името на групата и отговорността за деянието му е лично негова.\r\n\tЛидерът на \"Република Флорида\" добави, че Крус е имал някакви проблеми с момиче и вероятно решението да извърши нападението в деня на Свети Валентин не е съвпадение.\n\n\r\n\tСъщевременно съдия в щата Флорида нареди Никълъс Крус да остане в ареста без право на освобождаване под гаранция, предаде Асошиейтед прес. Предявено му е обвинение за предумишлено убийство на 17 души, по 17 пункта. Крус се яви пред съда в оранжев затворнически комбинезон, с белезници на ръцете. Адвокатката му не оспорва заповедта на съдията.\r\n\t19-годишният младеж е стрелял със собствена полуавтоматична пушка AR-15, която е на въоръжение в полицията. Освен това тя се продава на граждани с цел самоотбрана и лов.\r\n\tКруз купил оръжието само месеци след като навършил 18. На тази възраст той не можел да купи нито един от пистолетите в магазина. Но за полуавтоматични оръжия, пушки и автомати няма такива възрастови ограничения, отбелязва Асошиейтед прес.\r\n\tПрез септември миналата година ФБР е получило информация за заплашително видео, публикувано в Ютюб от потребител на име Никълъс Крус, но не е успяло да го идентифицира, съобщи на пресконференция в Паркленд специалният агент Роб Ласки, участващ в разследването на трагедията.\r\n\tСлед нападението губернаторът на Флорида Рик Скот призова за затягане на разпоредбите, които пречат на психически нестабилни хора да купуват огнестрелно оръжие, предаде ДПА.\r\n\t\"Трябва да гарантираме, че хора с психични заболявания не докосват огнестрелни оръжия\", подчерта републиканският политик на пресконференция в Паркленд.\r\n\tТръмп призова за уважение към живота, без да спомене контрола над оръжията\r\n\tСнощи президентът на САЩ Доналд Тръмп заяви в обръщение към нацията, че масовото убийство е превърнало училището във Флорида в \"сцена на ужасяващо насилие, омраза и зло\".\r\n\tДо момента Тръмп не е споменавал въпроса за контрол над оръжията. По-рано в петък той определи извършителя като психически неуравновесен.\r\n\t\r\n\tЦялата страна се моли с натежало сърце за жертвите и техните семейства, заяви Тръмп.\r\n\tТой призова американците да работят заедно, за да изградят култура на уважение към живота, която създава дълбоки и важни връзки между хората, предаде Ройтерс.\r\n\tНито едно дете или учител не трябва никога да бъде в опасност в САЩ и родителите не трябва да се притесняват за децата си, когато ги изпращат сутрин, заяви Тръмп.\r\n\tПрезидентът на САЩ не спомена изобщо думите \"огнестрелно оръжие\" в кратката реч, но обеща да се заеме с трудния проблем за справянето с психичните разстройства, отбелязва Франс прес.\r\n\t\"Ако имате нужда от помощ, обърнете се към учител, член на семейството си, служител на местната полиция или религиозен лидер. Отговорете на омразата с любов, на жестокостта с доброжелателство\", призова той. \"Не е достатъчно да се действа, за да се създава впечатление за промяна, нещата трябва наистина да се променят\", призна президентът на САЩ.\r\n\tОсвен това Тръмп обеща да посети Паркленд, където се намира гимназията \"Марджъри Стоунман Дъглас\", за да се срещне със семействата на загиналите и местните власти и да продължи да координира реакцията на федералните власти.\r\n\tБританският вестник \"Гардиън\" отбелязва, че от речта на американския президент е станало ясно едно - забравете за проверки на миналото на лицата, които искат да притежават огнестрелно оръжие, и за всякакви други мерки за контрол върху оръжията.\r\n\t\"Гардиън\" добавя, че колкото повече се е засилвала поляризацията във Вашингтон, толкова по-политизирани са ставали политическите изявления на най-високо ниво като реакция на подобни случаи като този във Флорида.\r\n\tЗащо Америка не е в състояние да спре тази епидемия от насилие с огнестрелно оръжие, се пита \"Индипендънт\" и припомня, че това е 18-ти случай на насилие с огнестрелно оръжие в САЩ за тази година.\r\n\tОбама вече остана без думи за реакции след подобни случаи, а Тръмп среща трудности да намери такива, пише \"Вашингтон пост\".\r\n\tРасте разочарованието, че Конгресът не приема дори и умерени мерки по отношение на огнестрелното оръжие, коментира \"Ню Йорк таймс\".", "date": "2018.02.16", "title": "Застрелялият 17 души във Флорида е свързан с бяла националистическа групировка"}
{"url": "http://www.mediapool.bg/ruskata-armiya-mozhe-da-se-otkazhe-ot-smartfonite-news275641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуската армия може да се откаже от мобилните телефони с навигация и фотокамери, пише \"Комерсант\".\r\n\t \r\n\tСпоред източници на вестника в генералния щаб на руските въоръжени сили министерството на отбраната смята да ограничи използването на модерни клетъчни средства за свръзка в централния си апарат, органите за управление и във войските. Вместо смартфони всички военни се препоръчва да използват най-прости мобилни апарати без камери и възможност за геолокация, които обаче могат да изпращат есемеси и имат вградено фенерче.\r\n\t \r\n\tТака военното ръководство е решило да се бори с изтичането на информация, включително към медиите. Новите мерки може да влязат в сила още на 1 март, посочва изданието.\r\n\t \r\n\tВъпросът е бил анализиран съвместно с руските служби за охрана на държавната тайна. Ресорният началник на управление в Генщаба разрешил военните да използват само 11 прости модела телефони на 4 фирми производителки - \"Нокиа\", \"Тексет\", \"Алкател\" и \"Самсунг\"\r\n\t \r\n\t\"Комерсант\" припомня \"многото проблеми\" на руското военно министерство заради информационни течове през последните години. По време на \"операцията за присъединяване на Крим към Русия\" през 2014 г. примерно участниците правели снимки за спомен в бивши обекти на украинските въоръжени сили. После фотосите обаче \"прониквали в интернет и били използвани на Запад за твърдения, че е имало \"руска агресия\". Други кадри, снимани от \"руски граждани\" в сепаратистки Донбас \"по време на битки с редовната армия\", служели като основание за обвинения към руското министерство на отбраната, че се намесва в конфликта.\r\n\t \n\n\r\n\tНаскоро в социалните мрежи бяха разпространени снимки от руската авиобаза Хмеймим в Сирия след атака на бунтовници. Военнослужещ бе заснел нанесени на бойната техника сериозни повреди, припомня всекидневникът. По негови данни руските военни разчитат освен това отказът от смартфони да изключи изтичането на секретни документи в медиите.\r\n\t \r\n\tТези дни в. \"Известия\" писа, че министерството на отбраната е препоръчало на военните и цивилните си служители да не използват изобщо социалните мрежи. Неколцина служители обаче признали, че правилата може лесно да бъдат заобиколени, стига да регистрираш акаунт с измислено име. С телефоните било по-трудно, но човек можело да купи простичък апарат, който да показва на началството, а в джоба да носи \"нормален телефон, оставен на беззвучен режим\".", "date": "2018.02.16", "title": "Руската армия може да се откаже от смартфоните"}
{"url": "http://www.mediapool.bg/kongresmeni-uveryavat-che-vashington-ne-iska-da-nanasya-prevantiven-udar-sreshtu-phenyan-news275643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ не предвиждат нанасяне на ограничен превантивен удар срещу Северна Корея, който да накаже режима в Пхенян за програмата му за ядрени оръжия, увериха американски сенатори, цитирани от Франс прес.\r\n\t \r\n\tПо-рано медии съобщиха, че представители на Белия дом обмислят подобна операция, наречена \"разкървавен нос\" и целяща да сплаши севернокорейския лидер Ким Чен-ун с ограничен превантивен удар.\r\n\t \r\n\t\"Хора от правителството, на най-високото равнище, ни казаха, че няма стратегия на \"разкървавения нос\" и никога не са я обсъждали\", обясни снощи сенаторът от Айдахо Джеймс Риш на изслушване за потвърждаване на назначенията на служители на Държавния департамент на САЩ. Сенаторката Джийн Шахин от щата Ню Хемпшър също заяви, че представител на Белия дом й е казал ясно, че \"няма стратегия \"разкървавен нос\" за удар срещу Северна Корея\".\r\n\t \r\n\tШахийн зададе този въпрос и на Сюзън Торнтън, временен директор на отдела за Азиатско-тихоокеанския район в Държавния департамент на САЩ, която се явява на изслушване пред сенаторите, за да я одобрят да заеме длъжността за постоянно. Тя също потвърди, че стратегия \"разкървавен нос\" не съществува.\r\n\t \r\n\tАмерикански медии съобщиха също, че министърът на отбраната Джим Матис е против идеята, а държавният секретар Рекс Тилърсън полага усилия да намери дипломатическо решение на конфликта, припомня АФП.", "date": "2018.02.16", "title": "Конгресмени уверяват, че Вашингтон не иска да нанася превантивен удар срещу Пхенян"}
{"url": "http://www.mediapool.bg/es-odobri-otpuskaneto-na-sredstva-za-izsledovatelski-proekti-v-otbranata-news275645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия съобщи, че по линия на Европейския фонд за отбрана са одобрени няколко нови проекта за научни изследвания.\r\n\t \r\n\tПроектът \"Океан 2020\" е свързан с наблюдението на морските пространства и включва използването на управлявани от разстояние самолети и подводници. Проектът ще бъде управляван от 42 организации от 15 държави от ЕС и ще бъде финансиран безвъзмездно с близо 35 милиона евро.\r\n\t \r\n\tДруги три проекта, свързани с подобряване на екипировката на войниците, са получили подкрепа от един до три милиона евро. Един от тези проекти е за разработка на камуфлажни облекла, които се променят съобразно околната среда и осигуряват защита срещу датчици, действащи в няколко вълнови обхвата. Вторият проект е за подобряване на съвместимостта на части от войсковото снаряжение (например датчици или цифрови очила), се посочва в съобщението. Третият проект е за разработване на много леки войскови бронежилетки.\r\n\t \r\n\tКомисията добавя, че скоро се очакват проекти за разработка на лазер с висока мощност.\r\n\t \n\n\r\n\tЕвропейският фонд за отбрана разполага с 90 млн. евро за научноизследователски разработки до края на идната година. ЕК ще предложи след 2020 г. фондът да получава годишно финансиране от 1,5 милиарда евро.", "date": "2018.02.16", "title": "ЕС одобри отпускането на средства за изследователски проекти в отбраната"}
{"url": "http://www.mediapool.bg/prezidentat-radev-s-parvi-svoi-poslanik---v-moskva-news275646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСекретарят по външна политика на президента Румен Радев – Атанас Кръстин, ще е новият български посланик в Москва. За това са се договорили премиерът Бойко Борисов и държавният глава, потвърдиха източници от Външно министерство и \"Додуков\" 2. \r\n\t \r\n\tВ петък сутринта външният министър Екатерина Захариева съобщи, че правителството е имало друг кандидат за поста, но е отстъпило пред искането на държавния глава той да избере бъдещия посланик в Русия. \r\n\t \r\n\tСпоред информирани източници номинацията, обсъждана от правителството, е била на Меглена Плугчиева, бивш министър за европейските фондове в правителството \"Станишев\" и посланик в Германия и Швейцария.\n\n\r\n\t \r\n\tАтанас Кръстин е дългогодишен дипломат от кариерата. Бил е генерален консул в Бавария и Баден-Вюртемберг (2006-2010 г.), генерален консул на  България в Ниш, Сърбия (2012-2016 г.).\r\n\t \r\n\tТой е завършил УНСС и Московския държавен институт по международни отношения, но е карал и дипломатически курсове в Германия.\r\n\t \r\n\tВладее немски, руски, английски и виетнамски.\r\n\t \r\n\tТой ще замени досегашния български посланик в Москва Бойко Коцев, определян като \"руския посланик в Русия” (думи на политолога Огнян Минчев). Неговият мандат там започна през 2012 г. и веднъж бе удължен. \r\n\t \r\n\tЗадълбочаването на българо-руските отношения бе един от основните приоритети в президентската кампания на Радев, който и в момента се стреми да лидира всякакви инициативи за целта. Той многократно се обяви за вдигане на европейските санкции срещу Русия, наложени незаконната анексия на Крим и ролята й в Източна Украйна, но правителството се придържа към общите решения на ЕС по този въпрос. \r\n\t \r\n\tРадев покани и руския президент Владимир Путин да посети България точно по време на ротационното ни председателство на ЕС, но впоследствие обясни, че той няма да може да дойде заради президентските избори в Русия през март. \r\n\t \r\n\tКога ще има визита на Путин – и по-важно, какви договорености ще бъдат постигнати по време на това посещение, все още не е известно, но при всички случаи това ще е една от задачите на президентския пратеник Кръстин. \r\n\t \r\n\tВ петък руският посланик у нас Анатолий Макаров съобщи, цитиран от \"Фокус\", че 2018 г. е точното време руският президент да посети България. \r\n\t \r\n\tВизитата вероятно ще бъде уговорена, след като приключат изборите в Русия, на 18 март, каза Макаров във Велико Търново.\r\n\t \r\n\t\"След изборите, които има в Русия на 18 март, ще бъде съгласувана дата за това посещение. Смятам, че визитата ще се състои. Сега е точното време за посещение на руския президент, тъй като последното му посещение беше през януари 2008 година – това са повече от 10 години\", обясни Макаров.\r\n\t \r\n\tТой съобщи, че на 2 март у нас ще дойде патриарх Кирил, а ще има и посещение на парламентарна делегация по покана на Народното събрание.\r\n\t \r\n\t\"Ще дойдат представители на Руското военно-историческо дружество, на Руското историческо дружество. Така че ще има солидно руско присъствие на предстоящите празници в България\", обобщи Макаров.", "date": "2018.02.16", "title": "Президентът Радев с първи свой посланик - в Москва"}
{"url": "http://www.mediapool.bg/biznesat-prizova-kabineta-da-privleche-u-nas-gazoprovoda-byal-potok-news275649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария да предприеме дипломатически стъпки да стане разпределител в проекта за газопровода \"Бял поток“, призоваха от Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ)  Бойко Борисов, вицепремиера Томислав Дончев и енергийния министър Теменужка Петкова.\r\n\tЗа \"Бял поток\" повече от десетилетие се планира да стане разклонение на Южния газов коридор и да доставя туркменски газ в комбинация с азерски и грузински газ по маршрута му към Черно море, по чието дъно ще стига край румънския град Констанца. Оттам се очаква да захранва Украйна и Западна Европа, като в представените на  намерения влиза и доставката на синьо гориво до България през изградената газова връзка Русе-Гюргево. Ако бъде изграден и интерконекторът България-Гърция, туркменското гориво може да продължава и в тази посока.\r\n\tЗа този газопровод се говори още от 2005 г. по енергийни конференции, но реално стартът на проекта е поставен през 2008 г., след като година по-рано Европейската комисия го определя като проект от общ интерес. Отпуснато е европейско съфинансиране да се направи техническо и икономически проучване на възможността за реализацията на газопровода с трасе от над 1100 км и капацитет, определян по онова време в широки граници от 3 до 32 млрд. куб. м. \"Бял поток\" бе модерен заедно с \"Набуко\" като алтернативна доставка на газ за Европа и се считаше за конкурентен на руския проект \"Южен поток\". Последните два обаче бяха прекратени.\r\n\t\r\n\tПрез март 2009 г. \"Бял поток\" бе подкрепен от правителството на Грузия, което подписа меморандум за разбирателство. Последва известно затишие, през което в 2011 г. и 2013 г. проектът отново намери място в подновения списък с енергийните проекти от общ интерес на Еврокомисията. На 30 ноември 2011 г. в Лондон е създадена компанията \"Уайт стрийм Лимитед\" (White Stream Limited) като промоутър на проекта. Той реално се раздвижва след като през март 2017 г. 10 на сто в тази проектна компания придобива от  \"Джорджия ойл енд газ къмпъни\" (GoGC). GOGC взе 10 процента и от друга компания, създадена за проекта - W-Stream Caspian Pipeline Company Ltd.\n\n\r\n\tСпоред публикувания на сайта на \"Уайт стрийм\" график за реализацията на проекта, през 2018 г. започва работата по финансираните от ЕК проучвания. Те ще бъдат завършени през следващата година и се очаква тогава да стане ясна и цената на проекта, който последно се планира да доставя 16 млрд. куб. м газ годишно. Голяма част от дейностите по подготовката на строежа ще се извършват паралелно, а въвеждането в експлоатация се очаква до края на 2023 г., според публикувания график\r\n\tВ писмото си до премиера, вицепремиера и енергийния министър българският бизнес недоумява защо газопроводът е насочен към Румъния и оттам - за Западна Европа, \"заобикаляйки по-краткия път през България, игнорирайки определянето на енергийната свързаност на България със Западните Балкани\".\r\n\t\"Тези решения за пътя на газопровода се приемат по време на нашето Европредседателство и ни обричат да станем придатък към Западните Балкани. Надяваме се, че нашите представители в ЕС ще положат необходимите усилия този проект да определи България да стане разпределител със стратегическото си положение на този енергиен поток\", посочват работодателските организации.\r\n\tТе изразяват надежда контактите с евролидерите по време на Българското председателство на Съвета на ЕС да помогнат \"да бъде издигната ролята на България в областта на енергийната свързаност на Западните Балкани\" и ще дадат възможност успешно да решаваме въпросите по диверсификацията на доставката на енергийни източници, а също и връщането на позициите ни като енергиен център, които изпуснахме, докато бе спрян проектът „Южен поток“.\r\n\tРазговори за доставка на туркменски природен газ у нас  от премиера Бойко Борисов през август 2015 г. в Ашхабад. Тогава министър-председателят заяви, че \"реализирането на Транскаспийския газопровод ще даде възможност за доставка на природен газ от Туркменистан за България чрез интерконекторните връзки с Турция и Гърция\".\r\n\t\"Бял поток\" е разглеждан като разклонение на Южния газов коридор, който се подкрепя от Вашингтон и Европейския съюз и който представлява система от тръбопроводи за доставка на газ от Грузия и Азербайджан до Европа.\r\n\tЮжният газов коридор включва Южнокавказкия газопровод (от Баку в Азербайджан до Ерзурум в Турция), Трансанадолския (ТАНАП), който пресича цяла Турция от изток на запад, и Трансадриатическия (ТАП), който върви през Гърция, Албания и Адриатическо море до Италия.\r\n\tОбявявани в предишните години намерения за \"Бял поток\" са по него да се транспортира туркменски газ, като тръбата по маршрута си да се допълва с грузински и азерски.", "date": "2018.02.16", "title": "Бизнесът призова кабинета да привлече у нас газопровода \"Бял поток\""}
{"url": "http://www.mediapool.bg/novi-danni-za-zaginalite-i-raneni-v-siriya-ruski-naemnitsi-news275650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКремъл не разполага с нова информация за руснаците, които може да са били убити или ранени при стълкновение с водената от САЩ коалиция в Сирия, заяви в петък Дмитрий Песков, прессекретар на руския президент. \"Няма какво да добавим към това, което вече сме говорили\", подчерта той.\r\n\tВ четвъртък вечерта агенция Ройтерс съобщи, позовавайки се на военни лекари, че  от свързаната с Кремъл руска частна военна компания \"Вагнер\" са загинали на 7 февруари в сирийската провинция Дейр аз Зур, а още 200 са били ранени. Друг източник, свързан с няколко руски наемници, твърди пред агенцията, че броят на жертвите надхвърля . Пострадалите са били изпратени в четири руски военни болници.\r\n\tАгенция Блумбърг съобщи на 14 февруари, позовавайки се на свои източници, за, прехвърлени от Сирия във военни болници в Москва и Санкт Петербург. По данни на агенцията общо са загинали руснаци.\r\n\tНа 15 февруари руското външно министерство , че при въздушни удари на водената от САЩ коалиция в Сирия може да са загинали петима човека, вероятно руснаци, които не са свързани с руските въоръжени сили.\r\n\tВоенен лекар, който работи в една от московските болници и лекува докараните от Сирия ранени руснаци, е заявил пред Ройтерс, че до събота, 10 февруари, в болницата е имало над 50 такива пациенти, 30% от които са били тежко ранени. Той казва още, че от петък до понеделник в Москва са пристигнали минимум три самолета с ранени. По негова информация това са били военно-транспортни самолети, оборудвани с по два-три модула за тежко ранени и няколко десетки седящи места за леко ранени.\n\n\r\n\tАтаманът на паравоенната казашка организация \"Ховрино\" Евгений Шабаев казва пред Ройтерс, че в сряда е посетил познати, които са били ранени в Сирия, в централната военна болница на министерството на отбраната в Химки. Те му разказали, че в боя при Дейр аз Зур са участвали две подразделения руски частни военни специалисти, наброяващи 550 човека. От тях не са пострадали само 200.\r\n\tСъобщенията на Ройтерс не се основават на източник, на който може да се има доверие, смята военният експерт Виктор Мураховский.\r\n\t\"Военен лекар, кой е той? Военнослужещ на Русия, принадлежащ към военно-медицинското управление на министерството на отбраната на Руската Федерация\", коментира той пред руската секция на БиБиСи.\r\n\t\r\n\tБившият депутат от Държавната дума и полковник в оставка Виктор Алкснис написа в петък сутринта във Фейсбук, че по получени неофициални данни, в резултат на стълкновението при Дейр аз Зур на 7 февруари са .\r\n\t- пише бившият депутат. , допълва той.\r\n\tПо-рано руското външно министерство заяви, че всякакви твърдения за десетки загинали руснаци е класическа дезинформация.\r\n\tРадио \"Ехото на Москва\" съобщи в четвъртък вечерта името на още един загинал в резултат на американските въздушни удари – 35-годишният Олег Терещенко. За смъртта му са потвърдили трима негови познати. Тялото му било разпознато от един от оцелелите бойци. Датата на погребението не е известна.\r\n\tПо-рано групата за независими разследвания Conflict Intelligence Team (CIT) обяви имената на шестима руснаци, които може да са загинали при въздушните удари: ,  \r\n\tОсвен това има информация за гибелта на Той е бил член на обществената организация \"Рус Триедина\" в Ростов на Дон, чийто ръководител Сергей Моисеев публикува на фейсбук страницата си снимка на загиналия и съболезнования. Други бойци от ЧВК \"Вагнер\" съобщават в социалните мрежи за смъртта на в Сирия.\r\n\tСмъртта на още руснак - , е потвърдена пред БиБиСи от съпредседателя на нерегистрираната партия \"Другата Русия\"Александър Аверин. Ананиев е бил член на \"Другата Русия\", а преди това – Национал-болшевишката партия, чиято дейност в Русия е забранена от съда.\r\n\t\r\n\tАмерикански медии, позоваващи се на неназован официален представител, съобщиха 7 февруари, че в резултат на удари на водената от САЩ коалиция в Сирия са загинали около 100 човека.\r\n\tСледващия ден руското министерство на отбраната заяви, че в резултат на инцидента са били ранени 25 души от сирийските милиции, но за убити не се споменаваше нищо.\r\n\tПентагонът съобщи, че 7 февруари е имало масирана американска атака в отговор на мощната канонада от артилерийски и танков огън, открита от няколкостотин проправителствени бойци в провинция Дейр аз Зур в район с петролни кладенци в Източна Сирия.\r\n\tСътрудници на руски частни военни компании, воюващи на страната на правителствените сили в Сирия, заявиха, че в редиците на наемниците е имало голям брой жертви след стълкновение на 7 февруари в Дейр аз Зур.\r\n\tРуското министерство представи своя версия на събитията, отличаваща се от американската. То твърди, че атаката не е била срещу подкрепяните от САЩ Сирийски демократични сили. Ставало дума за операция на т.нар сирийски милиции срещу \"спящи клетки\" на \"Ислямска държава\" в района на бившата петролна рафинерия \"Ел Исб\".\r\n\t\r\n\tРуските официални представители отричат в Сирия да са разположени каквито и де е частни военни наемници, като казват, че единственото руско военно присъствие се състои в провеждане на въздушни удари, военноморска база, военни инструктори, обучаващи сирийските сили и ограничен брой войски от специалните части.\r\n\tСпоред запознати обаче Русия използва голям брой наемници в Сирия, тъй като това позволява на Москва да разполага с по-голямо военно присъствие на място и така не рискува да носи отговорност за смъртта на редовните войници.\r\n\tНаемниците, повечето от които са бивши военни, изпълняват мисии, които са им възложени от руското военно командване, твърдят информирани източници. По-голямата част от тях са руски граждани, макар че някои от тях са с украински и сръбски паспорти.\r\n\tСАЩ и Русия, които подкрепят противоположни сили в сирийския конфликт, полагат огромни усилия да координират действията си, за да не се стигне до случаен сблъсък между техни войски. Присъствието на руски наемници, което при това Русия официално отрича, прави обаче ситуацията по-непредсказуема.", "date": "2018.02.16", "title": "Нови данни за загиналите и ранени в Сирия руски наемници"}
{"url": "http://www.mediapool.bg/bulgaria-ochakva-prez-yuni-es-da-kazhe-da-za-pregovori-s-makedoniya-i-albaniya-news275651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъншният министър Екатерина Захариева очаква още през юни ЕС да вземе решение за започване на преговори за присъединяването на Македония и Албания.\r\n\t\"Обнадеждена съм от дебатите, които не бяха пряко свързани с разширяване или с конкретни дати, но от това, което чух мисля, че има голям шанс това да се случи\", каза Захариева на съвместна пресконференция с върховния представител на ЕС по въпросите на външните работи Федерика Могерини след края на неформалната среща на министрите на външните работи \"Гимних\" в София.\r\n\tТя обясни, че през през април трябва да излезе доклад за всички страни от Западните Балкани, а през юни лидерите на страните членки могат да решат за началото на преговорите.\r\n\tЗа да се придвижи напред, Македония трябва да реши спорът за името си с Гърция. Правителството в Скопие даде сигнали, че е готово на отстъпки. Преговорите между първите дипломати на двете страни Никола Димитров и Никос Коциас са продължили и на българска територия, потвърди Захариева.\r\n\tФедерика Могерини заяви от своя страна, че е оптимист за решаването на спора за името на Македония в \"обозримо\" бъдеще, а Захариева добави, че вижда политическа воля от страна на двете правителства за намиране на трайно решение.\n\n\r\n\t\"Идеята на европейската перспектива е да внесе стабилност в страните от Западни Балкани, но в същото време ЕС и държавите-членки не биха искали да внесат двустранни въпроси и проблеми нерешени в самия съюз. Така, че всички двустранни нерешени въпроси между страните от Западни Балкани или със съседите си, които са вече членове на ЕС, трябва да бъдат решени преди членството в ЕС\", каза Захариева.\r\n\tМогерини посочи от своя страна, че всички са обединени в \"общата цел за подкрепа на усилията, които полагаме съвместно с българското председателство, за да се гарантира перспектива и общо бъдеще в рамките на ЕС за нашите партньори в региона\".\r\n\tЕвропа следи регулирането и на отношенията между Сърбия и Косово.\r\n\t\r\n\tВ София македонският външен министър Никола Димитров каза, че е оптимист, че до края на Българското председателство на ЕС Македония ще получи дата за начало на преговори.\r\n\t\"Да направим всичко възможно през юни да имаме политическо решение. Правим всичко възможно да убедим и Гърция да бъде част от този консенсус за Македония през юни. Това ще бъде добра работа за Македония, България и всичките ни съседи\", каза той.\r\n\tМакедонските власти са готови да приемат основно искане на Атина и новото име да е за всеобща употреба - международна и вътрешна. Международният посредник в спора между властите в Скопие и Атина Матю Нимиц предложи няколко възможности за името - Република Нова Македония, Република Северна Македония, Република Вардарска Македония, Република Горна Македония и Република Македония /Скопие/.\r\n\t\r\n\tВ София външните министри са обсъдили и Стратегията на ЕС за Западните Балкани, която бе представена по-рано този месец. В нея се посочва, че Сърбия и Черна гора, ще бъдат потенциално готови да се присъединят към ЕС до 2025 г. и се отбелязва подкрепа за другите три страни – Албания, Босна и Херцеговина и Македония, с условието, че те трябва да бъдат по-сериозни в установяване на върховенството на закона, борбата срещу корупцията и др.\r\n\t\"За Западните Балкани има единен подход на страните-членки на ЕС, имаме сега стратегия и работим да постигнем много - 2025 г. е цел, но това е рамката в която работим напоследък\", коментира Могерини.\r\n\tЗахариева от своя страна посочи, че има различни мнения за посочената дата.\r\n\t\"Част от нас считат, че посочването на датата е нещо, което може да демотивира, а други считат, че датата не е амбициозна и трябва да бъде по-скорошна. Но така, както и Комисията няколко пъти подчерта, същото е мнението и на България, считаме, че тази дата е хоризонт и тя дава големи възможности - който е готов по-рано с условията да бъде приет, но в никакъв случай не означава от друга страна, че стъпвайки на тази дата, ние ще направим компромиси с условията, които са ясни за всички\", каза Захариева.\r\n\t\"Това, което е много важно според мен, и беше подчертано вчера от всички колеги, поне моето впечатление е такова, че страните от Западните Балкани не са заден двор на Европа - те са сърцето на Европа, част от Европа и не е в интерес на страните от Западните Балкани, нито за Европейския съюз да имаме така наречените \"сиви и черни дупки\" или страни, които са изолирани от процеса на европейската интеграция\", добави тя.", "date": "2018.02.16", "title": "България очаква през юни ЕС да каже \"да\" за преговори с Македония и Албания"}
{"url": "http://www.mediapool.bg/gradskiyat-sad-poiska-za-shef-neopetnen-sadiya-a-ne-skandalen-milioner-na-hod-e-vss-news275648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 20 февруари Съдийската колегия на Висшия съдебен съвет (ВСС) ще опита да избере нов председател на най-големия окръжен съд в страната – Софийският градски съд (СГС).\r\n\tКандидатите за ключовия пост са двама – сравнително неизвестният в обществото бивш временен зам.-шеф на съда Евгени Георгиев и експредседателят Светлин Михайлов, известен както с близостта си до ДПС, така и със серията скандали, в които бе забъркано името му по време на управленския му мандат от 2004 до 2009 г.\r\n\tВероятно точно по тази причина Общото събрание на СГС подкрепи в понеделник Георгиев за поста. Той събра 44 от гласовете на колегите си срещу 25 за Михайлов. Едва ли ще е пресилено да се отбележи, че с вота си градските съдии демонстрираха, че предпочитат да ги ръководи неопетнен, а не доказано скандален магистрат.\r\n\t\r\n\tОсвен имиджа, между двамата конкуренти за поста има и друга сериозна разлика – имотното им състояние.\n\n\r\n\tПо данни на неправителствената организация \"Антикорупционен фонд\", Евгени Георгиев е декларирал като семейно имущество един апартамент и две дворни места, други пет недвижими имота, спестявания от 3500 лева, седем покупки на акции, две коли на обща стойност 13 800 лева, три кредита за 196 000 лева, две ипотеки за 215 000 лева, както и разходи за обучение за 245 000 лева.\r\n\tСветлин Михайлов, чиято професионална кариера е преминала изцяло в съдебната система, към днешна дата официално е милионер. Бившият шеф на СГС притежава сметки за общо 1 059 610 лева, две коли на стойност 56 600 лева, шест недвижими жилищни имота, един апартамент, два гаража, както и две ниви, продадени м.г.\r\n\tПроверка на \"Антикорупционния фонд\" в Имотния регистър показва, че от 1999 г. насам Михайлов и родителите му са осъществили множество сделки с недвижими имоти, като някои от имотите придобиват от сина си, прехвърлят му други или му даряват получените от продажбата средства.\r\n\tПо информация на Mediapool забогатяването на Михайлов е станало повод за въпрос към него по време на изслушването в понеделник пред колегите му. Според краткия му отговор той е бил обект на проверки от страна на ДАНС и НАП, които не са открили нищо нередно.\r\n\tНеяснотите около начина, по който е било генерирано това имущество, обаче не са най-големият проблем в биографията на Михайлов. Далеч по-същественият момент е, че евентуалният му избор е гаранция за нови скандали в дейността на СГС и това не е предположение, а логично следствие от мандата му начело на съда.\r\n\t\r\n\tМоже би най-красноречивото описание на способностите на Михайлов като административен ръководител бе дадено от бившия шеф на Върховния административен съд (ВАС) и настоящ конституционен съдия Константин Пенчев.\r\n\tПо време на дебата във ВСС преди съветът да избере наследник на Михайлов през юли 2009 г., Пенчев произнесе следната легендарна фраза: \"Следя СГС от 30 години и никога не е имало толкова скандален мандат. Първият мандат на Михайлов като председател е провал за съда, вторият би бил позор за съдебната система.\"\r\n\tВ крайна сметка тогавашните съдебни кадровици предпочетоха небезизвестния му заместник Георги Колев, преди това издигнат до зам.-председател на съда лично от Михайлов, въпреки нищожния му стаж като съдия. Както е известно, Колев завършва юридическото си образование в Академията на МВР в Симеоново, след което работи като прокурор. След намесата на Михайлов в кариерата му обаче, тя ударно тръгна нагоре и след СГС Колев оглави ВАС – не без протекциите от ГЕРБ.\r\n\t\r\n\tПрез петте години начело на СГС Михайлов успя да се вкара в не е един и два скандала – някои с политически отенък, други с икономически, но най-вече отличаващи се със съмненията за корупция, които предизвикаха.\r\n\tЕдва година след встъпването му в длъжност като председател на градския съд, той доби международна популярност заради разкритието на германското списание \"Шпигел\", че кара луксозен джип BMW X5, откраднат в Германия.\r\n\tВпоследствие стана ясно, че джипът е бил конфискуван у нас и предоставен за ползване на Михайлов от финансовото министерство. Той пък реши да върне автомобила, но така или иначе горчивият привкус, че висши магистрати у нас могат да си позволят да шофират крадени в Западна Европа коли, остана.\r\n\tПо време на мандата си Михайлов директно бе обвинен, че е взел подкуп от 300 000 лева, за да уреди законността на преизбирането на Мустафа Хаджи за главен мюфтия. Твърдението бе на члена на Висшия мюсюлмански съвет Ашим Хаджи Асан, според когото 200 000 лева са били дадени и на Румяна Паликарова, която оглавяваше фирменото отделение на градския съд. Тези обвинения обаче така и не доведоха до разследване и съдебно дело.\r\n\t\r\n\tЕмблематичен за качествата на Светлин Михайлов казус обаче е мегаделото за несъстоятелността на металургичния комбинат \"Кремиковци\",  преди избора на Георги Колев за шеф на СГС.\r\n\tТо бе разпределено на съдия Даниела Марчева, командирована в градския съд по предложение именно на Михайлов. Следват серия от съвпадения, които така и не получиха адекватно обяснение през годините.\r\n\tДелото е образувано по искане на дружеството кредитор \"Пещоремонт\" АД, като впоследствие към него са присъединяват още фирми. Докато е висящо, на 11 февруари 2008 г. бащата на Светлин Михайлов – Велко Михайлов, придобива на борсата (49.05%) от капитала на \"Пещоремонт\".\r\n\tСделката е предшествана от серия сделки с акции от капитала на публичното дружество, сключвани винаги на долното за деня ценово ограничение, така че цената на акциите да се понижи от 11.05 лева до 1.95 лева. За колкото ги придобива и Михайлов-баща. Цялата тази хронология бе установена от Комисията за финансов надзор.\r\n\tНа 8 май 2008 г. акциите са продадени от Велко Михайлов с печалба от 84 000 лева, а няколко месеца по-късно синът му лично се ангажира с делото, като ръководи първото събрание на кредиторите и назначава Анна Миленкова за втори синдик, въпреки че кредиторите в \"Кремиковци\" с гласуване са определили друг. Решението му е отменено като незаконно от Софийския апелативен съд.\r\n\tИнтересното е, че въпреки целия този развой на събитията, Светлин Михайлов в нито един момент не смята за необходимо да декларира конфликт на интереси и да си направи отвод, както го задължава Етичният кодекс на българските магистрати.\r\n\t\r\n\tПрез 2009 г. тогавашният шеф на СГС забърка и политически скандал, защитавайки публично решението на съдия Димана Йосифова да откаже регистрация на СДС за парламентарните избори.\r\n\tКазусът придоби абсурдни размери, след като Върховният касационен съд (ВКС) отмени отказа, връщайки го за ново разглеждане в СГС. Последваха отводи на съдии, докато накрая регистрацията бе отказана и от съда, и от ЦИК. В крайна сметка Константин Пенчев лично се ангажира с делото и отмени отказа, за да може СДС все пак да участва на изборите.\r\n\t\"Възможно ли е в правова държава като България да има една партия, която да не се представлява от никого, и понеже няма регистрация, тази партия да бъде изключена от политическия живот на страната, и то в момент на избори\", риторично запита тогавашният председател на ВАС.\r\n\t\r\n\tСъдия Димана Йосифова бе основно действащо лице и в още един случай, станал пословичен за управленския мандат на Светлин Михайлов. Става въпрос за кражбата на фирмата \"Роял Център\" ООД, извършена с активното съдействие на СГС.\r\n\tЗаради този случай следовател от НСлС дори поставя въпроса за сваляне на имунитета й през 2004 г., но после той е отстранен от разследването, а новите двама следователи приемат, че няма данни Йосифова да е извършила престъпление.\r\n\tВ архива на ВСС има множество жалби и сигнали по хода на това дело от немския гражданин с български произход Константин Мавродийски. През 2003 г. с решение на СГС той и синът му са извадени от \"Роял Център\" ООД, в която имат 50% дял. А в активите на фирмата е апетитен имот от 4384 кв. м. на столичния бул. \"България\", който светкавично е продаден от новия едноличен собственик за нищожна цена, дори под данъчната оценка.\r\n\tСтава въпрос за \"класическа\" кражба на фирма, при която изключването на баща и син Мавродийски – съответно управител и съдружник, е извършено от другия съдружник на общо събрание, за което те не знаят. Решението на СГС за вписване на промените във фирмата е на съдия Йосифова. На нея са й били представени не една, а 7 нотариални покани до Мавродийски, съзнателно изпращани в продължение на няколко месеца на стария адрес на фирмата, при положение, че според устава на дружеството известяването за събрание трябва да се прави до адреса им в Германия.\r\n\tНещо повече, на всички нотариални покани при щемпела на нотариуса е вписано: \"На посочения адрес няма такава фирма и такова лице.\" С други думи, двамата не са валидно уведомени. Съдия Йосифова не забелязва тези детайли и в седемте покани.\r\n\tСъвсем \"случайно\" публикацията в \"Държавен вестник\" се забавя, защото също така \"случайно\" съобщението за нея е изпратено, без да е приложен текстът за публикуване. Мавродийски губят правото да обжалват.\r\n\tДелото се следи от германското посолство у нас, германският посланик няколко пъти сигнализира главния прокурор, а прокуратурата го включи в делата с особена значимост. В крайна сметка всички бяха оправдани – нотариусът и помощник-нотарусът, а след това – и съдружникът, осъществил машинацията. Сега Мавродийски води дело срещу Софийския градски съд.\r\n\tОсвен с всички тези скандали, управлението на Светлин Михайлов се помни от колегите му и с обстоятелството, че в по-голямата част от мандата му нямаше централизиран конкурс и той предлагаше на ВСС съдиите от Софийския районен съд за назначение. Именно тогава предложи и добилата впоследствие не по-малко скандална известност Владимира Янева, предпочитайки я пред други съдии с дългогодишен опит и по-добри показатели.\r\n\t\r\n\tНа целия този фон изглежда повече от абсурдно Съдийската колегия във ВСС да предпочете един компрометиран кандидат за шеф на градския съд. През годините обаче неведнъж сме ставали свидетели на случаи, в които съдебните кадровици правят именно това. Включително и точно при избор на председател на СГС.\r\n\tДопълнителни притеснения в тази посока будят слуховете в съдийските среди, че Светлин Михайлов вече е търсил подкрепата на вископоставени политически фигури, които да окажат влияние върху вота във ВСС. Ситуация, която точно в мандат на ГЕРБ се е повтаряла и друг път, включително и с избора на главния прокурор Сотир Цацаров.\r\n\tЗа да бъде изборът на нов председател на Софийския градски съд успешен, един от кандидатите трябва да събере поне 8 от 14 възможни гласа в Съдийската колегия на ВСС. Според действащи магистрати засега Светлин Михайлов е успял да спазари поне 7, не без личното съдействие на депутата от ДПС Делян Пеевски и адвокат Росен Карадимов, известен с това, че беше брокер на политическо влияние в кабинета \"Станишев\".\r\n\tДали скандалният бивш шеф на СГС ще получи и така необходимия му осми глас, за да спечели нов управленски мандат, ще стане ясно в понеделник. Това обаче би било недвусмислен знак за поне две неща – че кадровата политика на новия ВСС няма да се различава особено от тази на стария, както и че компрометираната биография все така не представлява проблем за кариерното израстване на определени магистрати.\r\n\tКъм Светлин Михайлов:\r\n\t\r\n\tКъм Евгени Георгиев:", "date": "2018.02.16", "title": "Градският съд поиска за шеф неопетнен съдия, а не скандален милионер. На ход е ВСС"}
{"url": "http://www.mediapool.bg/pravnata-direktsiya-v-ns-pretsenyava-dali-peevski-e-v-konflikt-na-interesi-news275652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравната дирекция на парламента ще изпрати становище до комисията по конфликт на интереси към институцията дали депутатът от ДПС Делян Пеевски е в конфликт на интереси, след като в качеството си на медиен издател е и вносител на промени в медиен закон.\r\n\tТова обясни пред Mediapool председателят на ресорната комисия Борис Ячев (\"Обединени патриоти\") в петък. Както стана известно, Пеевски не е декларирал частен интерес при внасянето на законодателните промени, чиито съавтор е с още трима депутати.\r\n\tПреди ден Борис Ячев е представил пред колегите си сигнала на партия \"Да. България\", в който се настоява да бъде извършена проверка по казуса. Формацията иска след приключването на проверката, ако има доказано нарушение, резултатите да бъдат изпратени в новата Комисия за противодействие на корупцията и за отнемане на незаконно придобитото имущество след нейното конституиране.\r\n\tЯчев уточни обаче, че само е представил сигнала, без депутатите в комисията да се занимават по същество с него. \"Оказа се, че Пеевски е поискал становище от правната дирекция в парламента. Щом получим отговора, ще се занимавам и със сигнала за него. Те са пряко свързани\", каза той пред Mediapool.\r\n\tНеофициално от администрацията на парламента твърдят, че най-вероятно идната седмица ще са готови със становище, освен \"ако не се наложи\" да не са.\n\n\r\n\tВ ресорната комисия за конфликт на интереси обаче още миналата седмица бе . В момента е отменен старият закон за конфликт на интереси, а новият влезе в сила, но по него текат срокове. Един от тези срокове е за утвърждаване на образци на декларации, които публичните длъжности трябва да подават. Новият антикорупцинен орган има време до 23 април да разработи образец на новите декларации за конфликт на интереси. Ако има формално нарушение на Пеевски, той може да се позове на този законодателен пропуск и да излезе чист от ситуацията.\r\n\tЗа да се стигне изобщо до декларациите обаче, е важно да се разбере кой орган трябва да се произнесе по казуса. Комисията за предотвратяване и установяване на конфликт на интереси (КПУКИ) вече не работи, тъй като тя се сля с новия мегаорган за борба с корупцията, условно наречен комисия \"Антикорупция\". \"Антикорупция\" обаче все още се конституира, в момента тече процесът по избор на председател, който пък след това трябва да предложи заместник и членове. Към момента функциите й се изпълняват временно от КОНПИ.\r\n\tСпоред юристи няма никакъв проблем първо комисията за конфликт на интереси в НС да се занимае с Пеевски и законотворчеството му, а след това КОНПИ, която изпълнява ролята на новия орган.\r\n\tИ в стария, и в новия закон, третиращ темата с конфликта на интереси, присъства текстът: \"Лице, заемащо публична длъжност, няма право да участва в подготовката, обсъждането, приемането, издаването или постановяването на актове, да изпълнява контролни или разследващи функции или да налага санкции в частен интерес.\" Дефиницията за \"частен интерес\" пък е следната: \"Частен е всеки интерес, който води до облага от материален или нематериален характер за лице, заемащо висша публична длъжност, или за свързани с него лица, включително всяко поето задължение.\"\r\n\tВ началото на февруари четирима депутати от ДПС, сред които и Пеевски, внесоха промени в Закона за задължителното депозиране на печатни и други произведения. Те предвиждат всички медии, а не само печатните както досега, да депозират пред Министерството на културата информация за това кои са собствениците им. Предвижда се да декларират и всички приходи извън рекламата и банковите заеми, т.е., финансиране от неправителствени организации, дарения и пр. В мотивите се казва, че това \"ще доведе до максимална прозрачност на медийния пазар в страната, както и до информираност на обществото относно редакционната политика на медиите, които се издържат по непазарен начин, и ще сведе до минимум възможностите за манипулиране на общественото мнение от медии, съществуващи не заради приходите си от дейността, а благодарение на безвъзмездно корпоративно или чуждестранно финансиране\".\r\n\tЗаконът \"Пеевски\" не търси прозрачност по отношение на банково финансиране на медии (какъвто е случаят с медийната група на Пеевски, създадена с пари на фалиралата КТБ) или пък за медии, които не правят редовно дължимите осигурителни вноски към бюджета, както и за медиите, финансирани от правителството, от министерства и агенции.\r\n\tПо този начин промените целят само и единствено да легитимират притежаваните или контролирани от Пеевски медии като \"пазарни\". Не е ясно какво ще произтече за медиите, които и към момента е известно, че получават финансиране от фондации. Нищо чудно в някаква форма да се възкреси оттегленият миналата година законопроект, забраняващ финансирането на магистратски организации от западни фондации, като този път това се приложи за медии.\r\n\tДепутатът от ДПС Хамид Хамид, който съвносител на закона, коментира по-рано пред БНР, че колегата му Пеевски вече бил обявил в декларациите си за конфликт на интереси, че е собственик на медии, а освен това законът му търсел повече прозрачност, а не лична изгода. В декларациите на депутата фигурира\"Интръст\" ООД, която е собственик на дружествата, издаващи \"Телеграф\" и \"Монитор\".", "date": "2018.02.16", "title": "Правната дирекция в НС преценява дали Пеевски е в конфликт на интереси"}
{"url": "http://www.mediapool.bg/es-shte-harchi-poveche-za-otbrana-i-obrazovanie-po-malko-za-sblizhavane-i-selsko-stopanstvo-news275653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМногогодишната финансова рамка на Европейския съюз след 2020 г. предвижда повече пари за отбрана, сигурност и образование и намаляване на средствата по политиките на сближаване и селско стопанство. Това предлага ЕК в представеното от нейния председател Жан-Клод Юнкер \"меню\" от бюджетни варианти.\r\n\tЕвропа е изправена пред нови предизвикателства, които налагат прекрояване на бюджета. От една страна разходите растат заради новите приоритети – сигурност и отбрана. От друга страна, трябва да се намери решение за запълване на дупката от около 12 млрд. евро годишно, която ще отвори в бюджета след напускането на Великобритания.\r\n\tТака пред зам.-председателя на ЕК и комисар по бюджета Гюнтер Йотингер стоеше сложната задача с по-малко пари да удовлетвори нарасналите апетите. Йотингер обаче каза, че не е \"магьосник\" и е нужно увеличаване на вноската на 27-те страни членки от сегашното ниво (малко под 1%) до 1.1% от брутния национален доход на съответната страна.\r\n\tТози вариант към момента има  от Централна и Източна Европа, сред тях и България, които са нетни получатели. .\r\n\tСрещу тях са нетните донори, които не са съгласни с увеличаването на вноската. Най-силно срещу това се чува гласът на Австрия и Холандия. Но Йотингер е оптимист и смята, че \"независимо от началната, крайната позиция на дадено правителство може да бъде различна\". Той очаква смекчаването на позицията на богатите страни членки да бъде продиктувано от политическите реалности. Както се изрази българският евродепутат Андрей Новаков, член на парламентарната комисия по бюджет и финанси, ако те не го направят, някой друг в Европа ще заеме тяхното място.\r\n\t\"Аз твърдо вярвам, че можем да постигнем невъзможното и да се споразумеем за бюджет, при който всички да бъдат нетни получатели\", каза Юнкер при представянето на различните сценарии.\r\n\tНа всеки седем години лидерите на страните в ЕС се споразумяват за бюджета за следващите седем години – т.нар. многогодишна финансова рамка (МФР). През 2013 г. това стана в последния възможен момент след среднощни пазарлъци, което забави старта на програмите през настоящия програмен период. Сега амбицията е това да се случи значително по-рано и бюджетът да е договорен преди европейските избори през 2019 г.\r\n\tПо тази причина и първото му официално представяне беше изтеглено за началото на май и ще стане по време на българското европредседателство.\r\n\tЕдна от идеите е вместо 7-годишен бюджетът да стане две по 5 години, колкото е мандатът на ЕК, за да може да провежда политиките. Макар този вариант да не е напълно отпаднал, по-голяма е вероятността да се запази 7 годишният период, вместо двете петилетки.\r\n\tМногогодишната финансова рамка за периода 2014 – 2020 г. е малко под 1 трилион евро и беше първата от създаването на ЕС досега, която (под натиска на Великобритания) претърпя намаление. Най-много средства в нея са заделени за селското стопанство – 400 млрд. евро (39%), следвано от фондовете по политиките за сближаване – 370 млрд. евро (34%). Около 130 млрд. евро са за конкурентоспособност и нови работни места, а за сигурност и отбрана са заделени едва 0.4% от бюджета.\r\n\t\r\n\t\r\n\tДнес обаче реалностите са съвсем други. Най-големите притеснения на европейците са тероризмът, сигурността, миграцията, показва проучване на \"Евробарометър\".\r\n\tЗатова и предложението за по-добро управление на  е за драстично увеличаване на средствата за защитата им - от 4 млрд. на 150 млрд. евро.\n\n\r\n\tЕвропейската агенция за гранична и брегова охрана, която беше създадена през 2016 г. и е известна повече под името \"Фронтекс\", ще има екип от 1000 постоянни служители до 2020 г. В момента тя изпраща близо 1200 гранични служители, които оказват подкрепа на страните членки с външна за ЕС граница. Разполага и със запас от 1500 служители в случай на необходимост.\r\n\t  \r\n\tИзползването на максималния потенциал на Европейската агенция за гранична и брегова охрана ще позволи доразвиването на рамката за обмен на информация и ще подсигури достъп до необходимото оборудване. За това ще са нужни 8 млрд. евро (0.8%) в следващите 7 години, посочват от ЕК. Ако се вземе решение за удвояване на състава на корпуса за реагиране, то би струвало между 20 и 25 млрд. евро (1.8 – 2.3%) за 7-годишен период.\r\n\tТретият сценария е в случай, че се вземе решение за създаване на обща европейска армия, нещо за което настояват Полша и прибалтийските страни. Тогава необходимия бюджет ще бъде 150 млрд. евро за 7 години. С тези средства ще се подсигури издръжката на стохилядна армия на ЕС и сериозен резерв от оборудване, подобен на този в САЩ или Канада.\r\n\tРастат драстично и парите за , който беше въведен през юни 2017 г. и сега има бюджет от 90 милиона евро за изследвания в областта на отбраната и 500 милиона евро за индустриално развитие, което е приблизително 0.05% от сегашния бюджет на ЕС. Един Европейски отбранителен съюз обаче би изисквал значителни бюджетни инвестиции през следващите седем години. Затова се предлага за частта \"Изследвания\" бюджет от 3.5 млрд. евро. Още около 7 милиарда евро биха били нужни за частично съфинансиране на проекти за развитие на индустриалната отбрана. Отделен механизъм за финансиране от около 10 милиарда евро би увеличил значително способността на ЕС да подкрепя финансово операции, отнасящи се до отбраната през следващите седем години, посочват от ЕК.\r\n\tДругият сектор, за който се предлага значително увеличение на средствата, е  – от сегашните 14.7 млрд. евро на 30 млрд. или на 90 млрд. евро. Аргументите – за повече от 30 години програмата \"Еразъм+\" е помогнала на 9 милиона млади европейци (по-малко от 4% от всички младежи в ЕС) да учат, преподават, доброволстват или да получат обучение в друга държава. Амбицията е или удвояване на броя им, или даване на възможност на един на всеки трима младежи да участва в обучителна програма на \"Еразъм+\" в чужбина.\r\n\tЗа да се компенсират тези средства се предлага намаляване на парите за политиките на сближаване и за селско стопанство.\r\n\t\"Свещената крава\" на ЕС, както наричат  (ОСП), е с най-голям бюджет в момента – около 400 милиарда евро (39% от МФР). Франция, която доскоро не даваше и да се помисли за пипането на тези средства, вече . Една от основните причини е, че днес 80% от преките плащания стигат до едва 20% от фермерите. Идеята е в бъдеще средствата да не отиват в едрите фермери, които нямат нужда от подкрепа, а да се инвестира в малките и средни ферми.\r\n\tПървият възможен сценарий е запазване на сегашното ниво на финансиране от около 400 милиарда евро. Вторият е намаляване на подкрепата с 30%. При този сценарий средният приход за ферма може да падне с повече от 10% в редица държави членки, като се усещат по-осезаеми загуби в определени сектори. Такова намаление би представлявало около 120 милиарда евро или 11% от бюджета на ЕС. Третият сценарий е намаляване на подкрепата с 15%, което представлява около 60 милиарда евро или 5.5% от бюджета на ЕС.\r\n\tЕдна от най-чувствителните теми за страните получателки – , чрез която се финансира строителството на магистрали, депа за отпадъци, ВиК инфраструктура, енергийна ефективност и т.н., също търпи сериозни корекции. В момента подкрепата чрез европейските структурни и инвестиционни фондове е достъпна за всички държави членки. Предлагат се три варианта.\r\n\tПървият предвижда поддържане на сегашното ниво на подкрепа от около 370 млрд. евро за 7 години за всички страни членки и региони, за да се продължи силният фокус върху инвестициите във всички региони в области като иновации, действия свързани с климата, промишлена трансформация, образование и подобряване на уменията.\r\n\t  \r\n\tВторият сценарий е за спиране на подкрепата, оказвана чрез Европейския регионален фонд и Европейския социален фонд за по-развитите региони. При него регионите в Австрия, Белгия, Дания, Финландия, континентална Франция, Германия, Ирландия, Нидерландия, Швеция, както и много региони в Италия и Испания ще спрат да получават подкрепа. Общото намаление на разходите е около 95 милиарда, което е 8.7% от общия бюджет.\r\n\t \r\n\tТретият предложен вариант предвижда ограничаване на подкрепата само до страните, обект на сближаване. При този сценарий инвестициите за по-слабо развитите региони в страни като Франция, Италия и Испания също ще бъдат спрени. Общото намаление на разходите е около 124 милиарда евро, което е 11% от общия бюджет.\r\n\t  \r\n\t\r\n\tБългария обяви, че ще брани запазването на сегашното ниво на финансиране и на политиките на сближаване, и на селскостопанската политика.\r\n\tОтносно политиката за сближаване, който и вариант да бъде избран, сегашният Югозападен регион в България ще получава по-малко пари от останалите региони в страната, става ясно от публикуваните документи от ЕК. Причината е силното икономическо развитие на София, което е около средното за ЕС. Това е една от причините за промяна на границите на 6-те планови региона. Другата е обезлюдяването на Северозападна България. Затова най-вероятно София ще бъде отделена в отделен регион след 2020 г., за да не се обезлюди и Югозапада - процес характерен за района на Кюстендил, Брезник и Трън.\r\n\tСтраната ни е сред осемте, които подкрепят увеличаване на вноската до 1.1 от брутния национален доход, за което получи поздравления от Йотингер.\r\n\tМакар че още за този програмен период беше заложено условието, че средства ще се дават срещу реформи (прегледът за изпълнението е през 2018 г.), за следващия периодтози механизъм ще бъде засилен одпълнително. Причина са главоболията, които създават основно Полша и Унгария по отношение върховенството на закона.\r\n\tВ момента ЕК  на зетя на унгарския премиер Виктор Орбан, свързани с изпълнението на европейски проекти.\r\n\tПолша пък вече предупреди, че  на еврофондовете с правосъдието.\r\n\tБългария обаче  на еврофинансирането с върховенството на закона, макар също да има проблем с реформата в правосъдната система и все още заедно с Румъния да продължава да е под наблюдението на Брюксел по Механизма за сътрудничество и проверка.\r\n\tАмбицията на Юнкер е да се постигне бързо политическо споразумение за новия бюджет на ЕС. Целта е това да стане преди европейските избори догодина.\r\n\t\"Не трябва да се повтаря злополучният опит от 2013 г., когато настоящият бюджет на ЕС бе договорен със значително закъснение. Ако отново има такова закъснение, повече от 100 000 финансирани от ЕС проекта в ключови области, като подкрепа за бизнеса, енергийна ефективност, здравеопазване, образование и социално приобщаване, няма да могат да започнат навреме, а стотици хиляди млади хора няма да могат да се възползват от обмен по \"Еразъм+\" през 2021 г.\", предупреди Йотингер.\r\n\tПредложеното \"меню\" от Юнкер предстои да бъде обсъдено на неформална среща на лидерите на Европейския съюз на 23 февруари.\r\n\tПремиерата на окончателния вариант на ЕК за МФР е планирана за 2 май в София по време на българското председателство. След това следват дебати и обсъждането й в Европарламента.", "date": "2018.02.16", "title": "ЕС ще харчи повече за отбрана и образование, по-малко за сближаване и селско стопанство"}
{"url": "http://www.mediapool.bg/nova-naredba-shte-lovi-izkustveno-razdeleni-zemedelski-stopanstva-news275621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова наредба ще изкара на светло критериите, по които се проверяват съмнения за изкуствено създадени условия за подпомагане на земеделските производители. Това съобщи Вергиния Кръстева, заместник-министър на земеделието, храните и горите в Добрич.\r\n\tПроверки за изкуствено разделяне на стопанства, за да се избегне таванът на плащанията, се правят от 2015 г., посочи тя.\r\n\tПонеже в регламента е разписано много общо, искахме да направим наредба,с която да дадем яснота на кандидатите за директните плащания и на кандидатите по Програмата за развитие на селските райони какви точно са критериите, които водят до такива съмнения, обясни мотивите Вергиния Кръстева.\r\n\tИзкуствено създадени условия са тези, които в резултат на действия или бездействия на юридически или физически лица са извършени с цел за получаване на предимство и набавяне на облага в противоречие с европейското законодателство, става ясно от публикувания .\r\n\t\r\n\tВ документа е посочено, че установяването на изкуствено създадени условия ще става с помощта на индикатори. Те обаче не фигурират в самата наредба, а ще бъдат определени със заповед на изпълнителния директор на Държавен фонд \"Земеделие\" – Разплащателна агенция (ДФЗ-РА). Той е длъжен да издаде заповедта в 3-месечен срок след влизане в сила на наредбата.\r\n\tИндикаторите ще са за лична, правна, икономическа, външна или структурна свързаност на кандидати, бенефициенти, ползватели или упълномощени техни представители по меркитеи схемите за директните плащания и Програмата за развитие на селските райони.\r\n\tСлужители от ДФЗ-РА ще правят проверки на място за установяване на изкуствено създадени условия. Те ще представят становище за липсата или съмнения за наличието им, е посочено в проекта за наредба.\r\n\tКандидатът, за който има съмнения, ще има право да представи допълнителни документи и разяснения. Чак след това ще се взима окончателно решение по всеки случай.\r\n\tЗапочнатите производства за установяване на изкуствено разделени земеделски стопанства ще бъдат продължени по сега съществуващия ред.\r\n\tЗам.-министърът на земеделието Вергиния Кръстева апелира фермерите да се включат активно в общественото обсъждане на наредбата. \"Сега е моментът да направите това, ако разпоредбите не ви харесват. Ако сме \"изкривили\" първоначалната цел на наредбата, ще се коригираме\", обеща Кръстева. Срокът за даване на предложения по наредбата е до 15 март.\r\n\tТаванът на плащанията беше въведен от 2015 г. в България по искане на асоциации, защитаващи дребните фермери, и по настояване на Европейската комисия. Според него до 150 000 евро се получава пълния размер на субсидията за единица площ. За тези, които получават между 150 хил. и 300 хил. евро на година се прилага намаление от 5%, а най-големите стопанства не получават нищо за горницата над 300 хил. евро.\r\n\tПричината беше, че само 4% от земеделските стопанства у нас обработват 80% от земята. Заради европейските субсидии обработваемите площи у нас се увеличават непрекъснато и достигат над 38.5 млн. декара за 2017 г.\r\n\tРазмерът на средните стопанства у нас стигат до 24 300 декара, докато в ЕС средният размер за групата над 1000 дка е 2500 дка, според доклад на БАН.\r\n\t\"Най-големият собственик, който контролира над 1 млн. декара земеделска земя, е българин. Подобно нещо няма в цяла Европа\", каза преди време доц. Огнян Боюклиев от Института за икономически изследвания към БАН. Според него една от причините за концентрацията на земите е начинът на субсидиране с пари от европейските фондове. През 2015 г., когато беше въведен таванът на плащанията, са били засегнати седем юридически лица, а през 2016 г. - нито едно, твърди доц. Боюклиев. За миналата година няма данни.", "date": "2018.02.16", "title": "Нова наредба ще лови изкуствено разделени земеделски стопанства"}
{"url": "http://www.mediapool.bg/voden-matrak-za-kravi-i-dron-za-torene-sa-hit-sred-fermerskite-inovatsii-news275619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоден матрак за крави, торене с дрон, фотоелектронна сортираща машина – това са само част от над 40-те иновации, които ще бъдат представени на международната селскостопанска изложба \"Агра 2018\" от 21 до 25 февруари в Пловдив.\r\n\tКомпании от 25 държави и български научни институти ще демонстрират последните нови въведения в селското стопанство, които увеличават добивите и опазват природата.\r\n\t\r\n\tЕдна от най-атрактивните новости е воден матрак за крави, който осигурява максимален комфорт на животните, а млеконадоят се увеличава. Тази екстра в момента е хит сред френските фермери, а у нас ще бъде показана за първи път на изложението, каза инж. Иван Филев, управител на \"Фарм Сервиз България\" пред Mediapool.\r\n\tТой обясни, че кравите са силно чувствителни към топлината и когато времето е горещо, млеконадоят намалява. Оптималната температура да произвеждат мляко е около 20 градуса. Така се ражда идеята за намаляване на \"топлинния стрес\" на животните. За целта от латекс е направена водна риза с дебелина от 70 мм, която гарантира равномерно разпределение на температурата, когато кравата си полегне и има охлаждащ ефект върху животното.\r\n\tПроучване в унгарска ферма с 500 дойни крави показало, че след монтиране на воден матрак след шест месеца млеконадоят се е увеличил средно с 2 литра на крава дневно, което е средно ръст от с 6.7% , твърди Иван Филев.\r\n\tПроизводителят дава 15 години гаранция на продукта, а цената му тръгва от 350 лв. за един брой и намалява в зависимост от количеството.\r\n\t\r\n\t\r\n\t\n\n\r\n\tДруго интересно нововъведение за фермерите е дрон октокоптер за обработка на селскостопански посеви с течни пестициди, торове и хербициди.\r\n\tПо този начин се облекчава труда на фермерите при пръскането на овошките например. Дронът разполага с 10-литров резервоар и може да обслужва от 20 до 40 декара на час.\r\n\tДронът разполага с 4 дюзи за пръскане и е устойчив на влага и прах, но и цената му е впечатляваща близо 26 000 лв.\r\n\t  \r\n\tНа \"Агра 2018\" ще бъде предлаган и разсад от билката жълт смил, известна като безсмъртниче. Това е новият хит в маслодайните култури, защото един килограм масло от безсмъртниче се продава по 1500-1800 евро на световните пазари – значително по-скъпо от лавандуловото масло, което през последните години превърна България в световен производител номер едно. Маслото от безсмъртниче се използвало основно във фармацията за производство на лекарства и антисептични материали.\r\n\tИновации от европейски мащаб са и мобилна напоителна система и хедер за бяла жътва и ориз, който прибира само зърното и съкращава наполовина времето за тази операция.\r\n\t\r\n\tБългарски научни институти пък ще представят няколко сорта, които са новост от европейски мащаб, твърдят организаторите. Новите сортове пасищен райграс - \"Тетрани\" и \"Тетрамис\" дават по-обилна реколта с по-добро качество.\r\n\tС високи добиви и голямо съдържание на сладки вещества се отличава новият сорт \"Стела\" на културата стевия, която става все по-предпочитана за отглеждане.\r\n\tВисоко количество и качество на зърното, устойчивост на студ и болести са предимствата на новия сорт ечемик \"Дария\".\r\n\tДебют на българския пазар правят слънчогледовите хибриди \"Деведа\" и \"ГТС Теди\", които са лесни за отглеждани и много продуктивни.\r\n\tНа \"Агра 2018\" специалистите ще се запознаят с разработки на всички научни институти от състава на Селскостопанската академия, ще видят пълната гама технологии, оборудване и услуги за агробизнеса, както и специализираната изложба \"БиоАгра\".\r\n\tЕкологичното производството ще бъде във фокуса на няколко конференции, на които ще се обсъждат фермерите на бъдещето, повишаване на ефективността в животновъдството и на плодове и зеленчуци.", "date": "2018.02.16", "title": "Воден матрак за крави и дрон за торене са хит сред фермерските иновации"}
{"url": "http://www.mediapool.bg/ottuk-nakade-g-n-radev-news275623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМайстор на опасни въздушни маневри, президентът Румен Радев предприе не по-малко рискован политически ход с директния си въпрос към премиера Бойко Борисов за общите му бизнес интереси с Делян Пеевски. Борисов, който пък преди това набеди шефа на президентския кабинет, че работил в телевизия на Пеевски, енергично отрече самият той да има някаква връзка с депутата от ДПС. От страховития задочен сблъсък между президента и премиера не се разбра какъв е проблемът който и да е от тях да е свързан с Пеевски.\r\n\tЗа орташките отношения между Борисов и Пеевски се говори от години. Различни хора от политиката, бизнеса, съдебната власт и медиите потвърждават – предимно неофициално и в тесен кръг, как едно или друго правителствено решение, закон, обществена поръчка, кадрово назначение и пр. доказва симбиозата между правителството и вездесъщия депутат.\r\n\tРеално обаче такива доказателства няма. Няма, защото институциите, от които зависи да има такива, услужливо си затварят очите. Като се започне от данъчните, антимонополната комисия, финансовото разузнаване, службите, многобройните антикорупционни структури (обединени вече в една) и се стигне до прокуратурата – всички те както че ли са впрегнати да работят за \"успелия млад мъж\" и подобните му. Отделно от това той разполага и с медии, които бдят за репутацията на издателя си и наказват всеки, дръзнал да постави под въпрос статуквото в държавата, работещо в негова полза.\r\n\tМеханизмът е прост и доказано ефикасен. Неудобните стават обвиняеми на прокуратурата. Оттам нататък срещу тях се задейства цялата мощ на държавната машина, съчетана с медийната мощ на издателя, който я контролира. Целта е една – неудобните да бъдат смазани, но преди това омаскарени.\r\n\tГилотината работи почти безотказно и е нагледен урок за всички депутати – управляващи и опозиционни, малки и големи, както и за всеки предприемач – едър или дребен, също така за всеки журналист, за всеки магистрат. Който не внимава, ще бъде следващият неудобен, който ще стане обвиняем. Парламентът безропотно гласува закони, регламентиращи механизма на все по-ширещия се произвол и това дори се представя пред Брюксел като гигантска крачка за справяне с корупцията по върховете на властта.\r\n\tМълчанието на агнетата бе внезапно нарушено от въпроса на президента към премиера:", "date": "2018.02.16", "title": "Оттук накъде, г-н Радев"}
{"url": "http://www.mediapool.bg/aleksandra-zhekova-ostana-shesta-v-snoubordkrosa-v-pyonchan-news275625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлександра Жекова остана шеста във финала на дисциплината сноубордкрос на олимпиадата в Пьончан. Така най-добрата ни сноубордистка не успя да се пребори за мечтания медал при може би последното си участие на зимни игри в кариератаси.\r\n\tШестото място на Жекова е най-доброто класиране за български спортист до момента на олизпиадата в Пьончан.\r\n\tШампионка в сноубордкроса стана италианката Микаела Мойоли, следвана от 16-годишната Джулия Перейра де Соуса от Франция и олимпийската шампионка от Сочи Ева Самкова от Чехия.\r\n\tБългарката започна предпазливо състезанието. Кара внимателно по тежкото трасе с дължина 1277 м в квалификациите и даде осмо време, което й беше достатъчно за директно класиране в следващата фаза.\r\n\tС най-добро време в квалификацията завърши олимпийската шампионка от Сочи Ева Самкова.\n\n\r\n\tАлександра Жекова спечели четвъртфиналната си серия и попадна в първата група състезателки, които излязоха на пистата. Това й вдъхна допълнително самочувствие преди полуфиналите, което се оказа много необходимо, тъй като попадна в тежка серия заедно със световната шампионка Линдзи Джакобелис, олимпийската шампионка Ева Самкова и Шарлот Банкс. Падане на Банкс улесни Сани и тя успя да финишира трета в полуфинала, което беше достатъчно да бъде сред най-добрите шест.\r\n\tВъв финала Жекова застана на старт заедно с Ева Самкова, Линдзи Джакобелис, Клое Треспьош, Микаела Мойоли и Джулия Перейра де Соуса от Франция.\r\n\tСлед старта водачеството пое Линдзи Джакобелис, но не успя да го задържи. Майоли, която даде всичко от себе си, успя да я изпревари и да спечели първото си олимпийско злато.\r\n\tНа Жекова й се падна неудобен краен коридор, което не й позволи да развие скорост. В началото тя се движеше пета по трасето, но във финалните метра беше изпреварена и финишира шеста.", "date": "2018.02.16", "title": "Александра Жекова остана шеста в сноубордкроса в Пьончан"}
{"url": "http://www.mediapool.bg/zapochva-godinata-na-zhaltoto-kuche-news275626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДнес настъпва китайската Нова година. Празненствата ще продължат близо две седмици. Датата се сменя всяка година, понеже тя се базира на лунния календар.\r\n\t2018 г. ще бъде годината на жълтото кучето според китайския зодиак. Предишните такива са били 2006 г., 1994 г., 1982 г, 1970 г. и 1958 г. и т.н.\r\n\tРодните през тази година ще са комуникативни, сериозни и отговорни в работатаси.\r\n\tКитайските семейства отбелязват празника, като се събират и ритуално изчистват домовете си, за да прокудят лошия късмет.\r\n\tКъщите се украсяват в червени цветове, хората пускат шумни и цветни фойерверки, за да плашат митичното чудовище Ниан, което ядяло децата и добитъка.\n\n\r\n\tДецата получават червени пликове с \"късметлийски пари\" и благопожелания. В съзвучие с новите технологии тийнейджърите имат на смартофоните си приложения с червени пликове.\r\n\tПовечето служители получават поне седем дни ваканция, а учениците почиват в продължение на месец.", "date": "2018.02.16", "title": "Започва Годината на жълтото куче"}
{"url": "http://www.mediapool.bg/sasht-zaplashiha-rusiya-s-mezhdunarodni-posleditsi-zaradi-kiberatakata-nepetya-news275627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати се присъединиха към Великобритания и официално обвиниха Русия в извършването на кибератаката през юни 2017 г., която беше насочена към Украйна, но засегна компютрите по цял свят, предадоха осведомителните агенции в петък.\r\n\tБелият дом дори заплаши Москва с международни последици заради най-разрушителната и най-скъпоструваща в историята кибератаката  (NotPetya).\r\n\tКибератаката беше безразсъдна и безразборна и се разпространи из целия свят, нанасяйки вреди за милиарди долари в Европа, Азия и Америка, каза говорителката на Белия дом Сара Сандърс.\r\n\tСпоред Вашингтон тази кибератака е била част от настоящите усилия на Кремъл да дестабилизира Украйна и показва още по-ясно намесата на Русия в конфликта в Киев.\r\n\tВ четвъртък британското правителство също обвини Москва, че стои зад атаката \n\n\r\n\tКремъл категорично отхвърли обвиненията, които според него са част от \"русофобска кампания\".\r\n\t зарази хиляди компютри из цял свят през лятото на миналата година, включително в критично важни инфраструктури като контролните приспособления на мястото на ядрената катастрофа в Чернобил и пристанищата на Мумбай и Амстердам. Най-засегнатата страна бе Украйна, където бяха атакувани банковите операции и информационните екрани на главното й летище.", "date": "2018.02.16", "title": "САЩ заплашиха Русия с международни последици заради кибератаката \"НеПетя\""}
{"url": "http://www.mediapool.bg/gartsiya-razsledva-smartta-na-balgarin-v-seres-news275628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцките власти разследват смъртта на българин, съобщи вестник \"Катимерини\".\r\n\tТялото на мъжа е открито в четвъртък в северния град Серес в къща от българин, който го издирвал.\r\n\tПървоначалната преценка на местния патоанатом е, че мъжът е получил травми по главата, което най-вероятно е довело до смъртта му.", "date": "2018.02.16", "title": "Гърция разследва смъртта на българин в Серес"}
{"url": "http://www.mediapool.bg/gerb-sabira-podpiska-za-ostavka-na-zhablyanov-zaradi-narodniya-sad-news275629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ започва да събира подписи за оставката на Валери Жаблянов от поста заместник-председател на парламента. Искането за оставка е заради системно нарушване на Правилника на Народното събрание, каза депутатът от ГЕРБ Тома Биков.\r\n\t\"Очевидно вашите партийни органи са атрофирали и не са в състояние да вземат ясно политическо решение. Да ви помогнем да формирате адекватна позиция по отношение на национални консенсуси, свързани с политическото насилие и политическия консенсус по теми, които за нас не бива да бъдат преразглеждани\", обърна се Биков към БСП от парламентарната трибуна.\r\n\t\"Явно не сме в състояние да разберем какво се говори във вашето биполярно състояние. Чуваме едно, виждаме друго, а после разбираме, че мислите трето\", каза още той.\r\n\tБиков даде пример със съпротивата на Жаблянов срещу договора с Македония и спазването на минута мълчание в памет на жертвите на комунизма у нас. \"Зам.-председателят трябва да е фигура, която да представлява целия парламент\", каза Биков.\r\n\tОставката на Валери Жаблянов беше поискана, след като стана ясно, че е автор на скандалната констатация, че \"Народният съд е необходимо и неизбежно правосъдие\", залегнала в официална позиция на БСП за \"Луковмарш\".\n\n\r\n\tПо-късно социалистите се разграничиха от това твърдение и обясниха, че то е лично мнение на автора. Те обаче застанаха зад Жаблянов, когато бе поискана оставката му.\r\n\tСамият той коментира в четвъртък, че не вижда мотиви, за да подаде оставка. \"Личното ми мнение съм го споделял многократно по партийни форуми. Има най-различни мнения по тези въпроси в България\", каза Жаблянов.\r\n\tДепутатът от БСП Станислав Владимиров коментира, че в случая личи \"някакъв реванш” от страна на ГЕРБ заради оттеглянето на Димитър Главчев. Той подчерта, че официалната позиция на партията е, че Жаблянов не е нарушил правилника.\r\n\t\"Нашата партия, за разлика от ГЕРБ, е демократична партия и не ограничава демократичното мнение\", допълни Владимиров. Според него има \"фиксация\" към Жаблянов.", "date": "2018.02.16", "title": "ГЕРБ събира подписка за оставка на Жаблянов заради Народния съд"}
{"url": "http://www.mediapool.bg/vanshniyat-ministar-bulgaria-ne-raznasya-sherbet-ili-kafe-po-vreme-na-evropredsedatelstvoto-news275630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"В никакъв случай България не разнася шербет или чай, или кафе по време на българското председателство\". Това каза министърът на външните работи Екатерина Захариева пред бТВ по повод коментар на президента Румен Радев за предстоящата среща между ЕС и Турция на 26 март във Варна. Според държавния глава България трябва да настоява за своите интереси, а не да разнася шербет на тази среща.\r\n\tСпоред Захариева фактът, че България организира такава среща, е голям успех за българската външна политика и че президентът не е поканен защото такъв е форматът на срещата.\r\n\tЗахариева нарече \"нелепа шега\" предложението на говорителя на външното министерство на Русия премиерът Бойко Борисов да получи руско гражданство, за да може да гласува на предстоящите президентски избори в Русия.\r\n\tЗахарева изрази съжаление, че името на депутата от ДПС Делян Пеевски \"постоянно се завърта\".\r\n\t\r\n\tПредстоящото посещение на турския президент Реджеп Ердоган във Варна е съвместна инициатива на българския премиер Бойко Борисов, като председателстващ Европейския съвет, председателя на Европейския съвет Доналд Туск и председателя на Европейската комисия Жан-Клод Юнкер, каза Захариева.\n\n\r\n\tНа тази среща ще има възможност да се обсъдят като цяло отношенията ЕС–Турция, в това число, разбира се, въздържането от намеса във вътрешните работи на всички държави, в които има турски граждани, допълни тя.\r\n\tВъпросите, които президентът Румен Радев призова премиера да зададе на Ердоган, са много важни, но те се поставят на двустранните срещи, не на ниво медиатори, заяви Захариева.\r\n\tДържавният глава каза, че няма да се натрапва там, където не е канен, но призова Борисов да постави пред Ердоган въпросите за ненамеса във вътрешните ни работи, в изборния процес, в духовния живот на българските мюсюлмани и за компенсации за тракийските бежанци.\r\n\tНа въпрос дали Радев е поканен, външният ни министър отговори, че президентската администрация е информирана за всяко действие. Когато има посещение на ниво премиер или външен министър, винаги информираме президента и той, ако има желание, се среща с тях, каза Захариева.\r\n\tТя посочи, че тепърва предстои да се уточни форматът на срещата но \"така или иначе това е формат по време на българското европредседателство и в него се срещат председателството с институциите и съответната държава, не е формат на лидерите\".\r\n\tАко президентът има желание да се види с Ердоган, това ще се осъществи, каза Захариева.\r\n\t\r\n\tЗа поредното напрежение между премиера и президента първият ни дипломат коментира: \"Не е приятно, мислех, че институциите работят добре и се надявам, това напрежение да се успокои и да продължим за доброто на България\".\r\n\tЗахариева каза, че не може да си обясни какво е предизвикало реакцията на президента. \"Мисля, че премиерът беше доста доброжелателен, така че надявам се да се изчистят тези напрежения и не бих казала, че е полезно за някого\", заяви външният ни министър.\r\n\tПърво Борисов в интервю за бТВ каза, че началникът на кабинета на президента Иво Христов е работил в телевизия на Пеевски. Христов отрече, както и депутатът от ДПС. Последва отговор от , който попита Борисов дали е имал срещи с Пеевски, общи бизнес интереси и продължава ли да разпределя обществени поръчки в полза на депутата. На път за Мюнхен от летището премиерът призова държавния глава, ако има доказателства да ги внесе в прокуратурата.\r\n\tВ спора между двамата  излезе с официална позиция, в която призова премиер и президент да се разберат като \"големи момчета\".\r\n\tЗахариева каза, че не може да коментира думите на Пеевски и добави, че за съжаление името на депутата постоянно се завърта\r\n\t\r\n\tПо повод предложението на говорителя на руското външно министерство , че на премиера Борисов може да му се даде руско гражданство, за да гласува на президентските избори в Русия, Захариева каза, че това е \"нелепа шега\".\r\n\tТя подчерта учудването си, че Захарова е повдигнала въпроса близо три седмици след изказването на Борисов, че \"в света има две неща, които не се избират – родителите и президента на Русия\".\r\n\tРеакция трябва да има на подходящото ниво, не мисля, че на българския министър отива да отговаря на говорител, каза Захариева.", "date": "2018.02.16", "title": "Външният министър: България не разнася шербет или кафе по време на европредседателството"}
{"url": "http://www.mediapool.bg/gimnazist-ot-stara-zagora-varna-chanta-s-pari-news275632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеличко Донков, 18-годишен ученик от Професионалната гимназия по механотехника и транспорт в Стара Загора, е намерил чанта с пари и документи и ги е върнал, съобщи бТВ.\r\n\tМладежът живее в дом за деца, лишени от родителска грижа. След училище той работи в голяма търговска верига. Точно там намира чантата с пари и документи. Не се поколебава и веднага я предава на охранител.\r\n\tПритежателят на чантата се оказва бизнесмен. Забравил я, докато пазарувал в хипермаркета.\r\n\t\"Разбрах от него, че е бил в дом. Много съм впечатлен от момчето. Това, което е направило е похвално. В чантата ми имаше едни неща, които според мен много голям процент от хората, ако бяха видели какво има вътре, биха се замислили дали да я върнат...\", разказва собственикът на чантата Иван Енев.\r\n\tВеличко е младеж като всички останали. Когато не е на училище и на работа, обича да се събира с приятели, ритат топка. Има и любим футболист – Меси.\n\n\r\n\t\"Това, което е Величко в момента, е благодарение изцяло само на себе си. През цялото време той е разчитал единствено на себе си и на възпитанието, което са му давали в дома за отглеждане на деца, лишени от родителска грижа...\", коментира класната му Яница Влаева. Той от петгодишен е в дом \"Мария Терезия\".\r\n\tКато всички младежи, и Величко има мечта - от малък иска да стане полицай. Преди да разбере дали ще се сбъдне, пред него стоят други задачи – догодина е абитуриент. Още отсега той събира пари за квартира.\r\n\tДобрата му постъпка ще бъде запомнена и възнаградена. Собственикът на загубената чанта е предложил работа на младежа. Жест към Величко обмислят и от училището, в което учи, както и от общината.", "date": "2018.02.16", "title": "Гимназист от Стара Загора върна чанта с пари"}
{"url": "http://www.mediapool.bg/balgarsko-semeistvo-e-ubito-v-keiptaun-news275633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългаринът Анжело Димов, обвиняем по дело за измама с кредитни карти, и съпругата му Незабравка (Неси) Пеева са били екзекутирани в дома им в Кейптаун, Република Южна Африка.\r\n\t50-годишният Анжело и 47-годишната Неси са открити с огнестрелни рани в главите в къщата им в южното предградие Бергвилет, съобщи полицията в Кейптаун, цитирана от местни издания.\r\n\tСпоред следователите, лаптопите и телефоните на съпрузите са били откраднати, а кучето им също е било застреляно.\r\n\tТелата са били открити, след като никой не взел 6-годишната дъщеря на Анжело и Неси от училище в понеделник. \r\n\tНикой от съседите на българското семейство не е чул нищо. \r\n\tАдвокатът на Анжело Димов по делото за измама с кредитни карти - Уилям Буут е заявил, че ще се погрижи за детето.\r\n\tНеси Пеева се е занимавала с производство на празнични торти за рождени дни и сватби. Преди да срещне Анжело, жената работела в ресторант. \r\n\tСемеен приятел е заявил пред HeraldLIVE, че бизнесът на Пеева е бил успешен и тя не е знаела с какво се занимава нейният мъж.\n\n\r\n\tВ двора на къщата на убитите съпрузи е имало малка постройка, в която е живеел 27-годишният син на Анжело Димов от първия му брак. Той бил тежко ранен при мотоциклетна катастрофа през декември и отпътувал за България, за да се възстановява. \r\n\tПолицията в Кейптаун работи по всички възможни версии, включително двойното убийство да е заради действия на Анжело от криминален характер.", "date": "2018.02.16", "title": "Българско семейство е убито в Кейптаун"}
{"url": "http://www.mediapool.bg/spasiha-trima-mladezhi-zatanali-v-prespi-na-buzludzha-news275634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкипи на пожарна, полиция и пътноподдържаща фирма отново се включиха в спасителна акция на забранения за движение път Бузлуджа - Шипка.\r\n\tДве момичета и едно момче са извадени рано тази сутрин от преспите, съобщиха от МВР.\r\n\tСигналът за бедствие е получен около 3:30 часа. Младежите са от Казанлък, по данни на спасителите. Били са на забранения път с лек автомобил \"Фолксваген Пасат\", който също е изтеглен.\r\n\tСпасените са в добро състояние. Имали са достатъчно гориво в автомобила, поддържали са връзка с полицията през цялото време. Не е ясно защо са решили да минат по забранения пътен участък.\r\n\tПреди по-малко от месец на същия път в преспите попадна друга група младежи, решили да се забавляват. Тогавашната спасителна акция струваше близо 5000 лева.", "date": "2018.02.16", "title": "Спасиха трима младежи, затънали в преспи на Бузлуджа"}
{"url": "http://www.mediapool.bg/borisov-otlichnitsi-sme-i-e-vreme-da-poluchim-otlichni-rezultati-news275635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма по-добре пазена граница от българо-турската, обяви премиерът Бойко Борисов по време на откриването на традиционната Мюнхенска конференция по сигурността на тема \"Нови идеи за Европа\".\r\n\tТой акцентира върху усилията и мерките, които страната ни полага за сигурността не само на своята територия, но и на Европейския съюз, съобщи пресцентърът на Министерския съвет.\r\n\t\"България е една много лоялна и дисциплинирана държава, Тя стриктно спазва Маастрихските критерии\", обяви премиерът, като цитира актуалните резултати от фискалната политика, която провежда българското правителство.\r\n\t\"Аз съм убеден, че след като години наред изпълняваме тези критерии е време да ни приемете и в Еврозоната, и в Шенген. Трябва тези, които са отличниците да получат и отлични резултати за труда си\", каза Борисов.\r\n\tПремиерът каза, че българското председателство на Съвета на ЕС дава възможност да се постави темата за Западните Балкани, но и за отношенията на ЕС и големите му съседи.\n\n\r\n\t\"В инфраструктурно отношение трябва незабавно да се започнат коридорите 4, 8, 9 и 10, както и дигиталната инфраструктура. Колкото и да ги подценявате, няколко войни тръгват от Балканите. Решението за там е бързо присъединяване към НАТО и ЕС\", каза Борисов и призова Европа да не се дели по отношение на въшнополитическите въпроси, а да работи единно. \r\n\tПремиерът постави акцент и върху важността на добрите отношения между ЕС и Турция, като припомни, че и към момента южният фланг на НАТО се пази от Турция и Европа разчита на нея.\r\n\t\"Затова съм много доволен че ЕС реши да нормализира отношенията си с Турция. Не само заради мигрантите, но заради сътрудничеството и подкрепата в рамките на НАТО\", заяви Борисов. \r\n\tНа събитието присъства и европейският комисар по въпросите на бюджета и човешките ресурси Гюнтер Йотингер, който приветства работата на премиера по темата за Западните Балкани.\r\n\t\"Това, което правите за Европа е много впечатляващо\", отбеляза Йотингер.\r\n\tТой отправи пожеланията си за успех на премиера Борисов и българското правителство и подчерта, че България има шанса да интегрира страните от Балканите, които все още не са част от Европейския съюз.\r\n\tВ рамките на Мюнхенската конференция в петък министър-председателят Бойко Борисов участва в дискусията \"Защитавайки заедно сигурността на Запада, отбранителният съюз и неговото въздействие върху трансатлантическите отношения\", чийто модератор беше председателят на Групата на ЕНП в Европейския парламент Манфред Вебер.\r\n\t\r\n\t\"Северноатлантическият договор остава основен гарант за колективната отбрана на европейските съюзници. В същото време, засилването на Общата политика за сигурност и отбрана на ЕС е инвестиция в европейския фланг на НАТО. Установяването на Постоянното структурирано сътрудничество в областта на отбраната е важна стъпка в този процес\", посочи премиерът Борисов.\r\n\t \r\n\tТой отбеляза, че PESCO подпомага изграждането на съвместни способности чрез многонационални проекти, което е стъпка напред към засилване на европейската интеграция в областта на отбраната, съобщава пресцентърът на Министерския съвет.", "date": "2018.02.16", "title": "Борисов: Отличници сме и е време да получим отлични резултати"}
{"url": "http://www.mediapool.bg/turtsiya-predlozhi-savmestni-voiski-sas-sasht-v-siriyskiya-raion-manbidzh-news275636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция е предложила на САЩ сирийските кюрдски милиции от Силите за защита на народа (СЗН) да се изтеглят на изток от река Ефрат в Сирия, както и турски и американски военни да бъдат разположени в района на Манбидж, съобщи в петък турски официален представител, цитиран от Ройтерс. Той допълни, че САЩ обмислят предложението, което е било направено на американския държавен секретар на САЩ Рекс Тилърсън по време на продължаващото му посещение в Анкара.\r\n\tТова би могло да се окаже пробив в усилията за преодоляване на сериозните различия в политиката за Сирия между двете държави, които са съюзници в НАТО. Отношенията им се влошиха рязко заради американската подкрепа към сирийските кюрдски милиции, които Турция третира като терористи.\r\n\tВ четвъртък Тилърсън пристигна на двудневна визита в Турция, чийто президент и правителство в последните седмици постъпателно нагнетяват антиамериканска реторика. В четвъртък вечерта Тилърсън проведе разговор с президента на страната Реджеп Ердоган, продължил над три часа. Говорител на Държавния департамент каза, че двамата са имали \"продуктивна и открита\" дискусия по важни въпроси.\r\n\tПостигнахме съгласие за нормализиране на нашите отношения, заяви турският външен министър Мевлют Чавушоглу в петък след среща с Рекс Тълрсън в Анкара.\r\n\tПо думите му Турция и САЩ са решили да \"създадат механизми\" за справяне с проблемите помежду им. Първото заседание в съответствие с тези механизми ще се проведе през март, съобщи Чавушоглу.\n\n\r\n\tАмерика и Турция споделят общи цели в Сирия, заяви Тилърсън на пресконференция, посочвайки ликвидирането на \"Ислямска държава\", създаване на зони за сигурност и стабилност, постигане на независима и обединена Сирия.\r\n\tТилърсън каза, че САЩ признават легитимното право на Турция да гарантира сигурността на границите си. Той подчерта, че оръжията, предоставяни на Сирийските демократични сили, ще бъдат ограничени, за конкретни мисии и предоставяни поетапно за военни цели.\r\n\tТилърсън освен това настоя турските власти да освободят пастор и други американски граждани, които в момента са в турски затвори.\r\n\tВ отговор на репортерски въпрос той каза, че двете страни са \"изяснили целите\" си и постигнали консенсус.\r\n\tНие трябва да сме сигурни, че сирийските кюрдски Сили за защита на народа ще се изтеглят от източната част на Ефрат. Първо трябва да напуснат Манбидж. Това е обещание на САЩ към Турция, заяви американският държавен секретар.\r\n\tЧавушоглу отбеляза, че американските обещания към Турция от 2016 г. не са били изпълнени, съобщи турският англоезичен сайт \"Хюриет\".\r\n\tАнкара отдавна настоява кюрдските Сили за защита на народа да се прехвърлят от източната страна на река Ефрат в Сирия. Освен това Турция по-рано заплашваше да вкара свои свойски в град Манбидж, намиращ се на около 100 км източно от района Африн. В същото време американски войски вече са разположени близо до Манбидж.\r\n\tДържавният секретар и турският президент водили продуктивен разговор\r\n\t\r\n\tДържавният секретар на САЩ Рекс Тилърсън и турският президент Реджеп Тайип Ердоган водиха открит и продуктивен разговор, в който обсъдиха взаимно изгоден начин за подобряване на двустранните отношения, съобщи снощи говорител на Държавния департамент, който придружава Тилърсън на посещението му в Турция, предаде Ройтерс.\r\n\t \r\n\tВ продължилата над три часа среща Ердоган е изразен \"съвсем ясно\" очакванията на Турция, по-специално по сирийския въпрос, заявиха турски представители, цитирани от Франс прес.\r\n\t \r\n\t\"В разговора бяха обсъдени регионалните събития, като започне със Сирия и Ирак, както и борбата с тероризма и двустранните отношения. Очакванията на Турция по тези въпроси бяха предадени съвсем ясно\" на Тилърсън, казаха турските представители.", "date": "2018.02.16", "title": "Турция предложи съвместни войски със САЩ в сирийския район Манбидж"}
{"url": "http://www.mediapool.bg/bivshiyat-shef-na-razuznavaneto-be-postaven-pod-domashen-arest-news275654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият шеф на Националната разузнавателна служба (НРС) ген. Кирчо Киров е поставен под домашен арест с решение на Военно-апелативният съд, съобщиха в петък от прокуратурата.\r\n\tПромяната на мярката му за неотклонение е направена във връзка с 15-годишната му ефективна присъда, постановена на 22 януари по делото му за длъжностно присвояване на 5.1 млн. лева от бюджета на НРС.\r\n\tКакто е известно, малко след това Киров бе осъден и на две години условно по обвинението му за разгласяване на държавна тайна. Освен тез две наказания, през май 2016 г. той получи 10 години затвор за източване на 5 млн. лева от службата. Нито една от тези присъди обаче не е окончателна.\r\n\t\"Зная кои са поръчителите на действията срещу мен и техните политически ментори. Подготвил съм комплект документи с конкретни данни за това, което става. Депозирал съм ги на сигурно място, защото се опасявам, че нещо може да се случи с мен или с членове на моето семейство\", обяви преди седмица Киров пред Нова телевизия без да конкретизира думите си.\r\n\tЕксшефът на НРС уточни единствено, че ще предостави въпросните документи на партньорските служби, български и чужди медии, но едва когато самият той прецени, че това е необходимо.", "date": "2018.02.16", "title": "Бившият шеф на разузнаването бе поставен под домашен арест"}
{"url": "http://www.mediapool.bg/deloto-sreshtu-eksshefa-na-fonda-za-lechenie-na-detsa-se-okaza-nerazbiraemo-za-sada-news275655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвинителният акт срещу бившия шеф на Фонда за лечение на деца в чужбина окончателно е върнат от Апелативния спецсъд на прокуратурата за отстраняване на неясноти и противоречия, съобщи в петък специализираният сайт \"Лекс\".\r\n\tОт мотивите на съдиите Емилия Петкова, Венелин Иванов и Красимира Костова става ясно, че тезата на прокуратурата буквално е неразбираема за магистратите, а оттам и за обвиняемия. Те се съгласяват напълно със становището на първата инстанция, която върна делото на разследващите през август м.г.\r\n\t\"Съдебната проверка за процесуалната редовност на проведеното досъдебно производство, е правна, а не литературна, но съдържанието на актовете на провеждащите го органи, в т.ч. на обвинителния акт, трябва да бъде достатъчно ясно, конкретно и разбираемо, за да е достъпно най-малкото за страните по делото. Ето защо, въззивната инстанция обръща внимание на специализираната прокуратура, че ако прецени да упражни правомощията си по чл.246 от НПК, корекцията на обвинителния акт трябва да обхване неговата юридическа, но и лексикална и граматическа издържаност, както и изчистването му от ненужно обременяващи повторения\", посочват тримата съдии.\r\n\tВъзмущението им от неразбираемите текстови конструкции на обвинителите стига и по-далеч, като отбелязват, че \"изразяването следва да е прецизно, а изреченията да бъдат довършени и понятни, без липса на думи или цели фрази, отразяваща се на същностното значение на изложението\".\r\n\tАлександров и още трима души бяха обвинени за участие в престъпен сговор за незаконно присвояване и неправомерно разходване на средства от бюджета на фонда, за прехвърляне на задължения на фонда към НЗОК и за длъжностни престъпления. От прокуратурата обаче така и не уточниха каква е била щетата ит действията им.\n\n\r\n\tСрещу Павел Александров са повдигнати шест обвинения. Пет са обвиненията срещу Катерина Котева, главен експерт във фонда, която според разследващите неправомерно е била определяна от Александров за негов заместник, въпреки че това е в правомощията на здравното министерство.\r\n\tТатяна Радева, старши експерт \"икономист, организатор на труда\", и Станислава Горанова – главен експерт \"специалист обработка на данни\" и контрольор на дейността на фонда, са обвинени за участие в престъпното сдружение, като с подписите си са оформяли документи, с които неправомерно са изплащани суми от бюджета на институцията.\r\n\tСпоред доказателствата по делото, през септември 2014 г. Павел Александров \"лично мотивирал тримата си колеги да участват в престъпното сдружение като подписват и узаконяват неправомерното изразходване на средства от бюджета на фонда\".\r\n\tСред обвиненията са, че лекари от различни болници са командировани за сметка на фонда за участие в международни семинари или като придружители на болни деца без това изрично да е предвидено в правилника на фонда.\r\n\tАлександров е обвинен и за това, че без обществена поръчка е сключил договор с представителството на турската верига \"Аджъбадем\" у нас, което да осъществи транспорта и логистиката в турските клиники на болни деца, което е изрично изискване на турската верига. Той ще отговаря и за неправомерно издаване на формуляри S2, с което са задължавали НЗОК да плаща на болници в чужбина за лечението на деца, изпратени там от фонда.\r\n\tВ крайна сметка не става ясно защо според прокуратурата НЗОК е ощетена, след като е плащано за реално лечение на деца зад граница, без значение, че са били изпратени за лечение по линия на фонда и при положение, че няма дублиране на плащания.", "date": "2018.02.16", "title": "Делото срещу ексшефа на Фонда за лечение на деца се оказа неразбираемо за съда"}
{"url": "http://www.mediapool.bg/grigor-dimitrov-e-na-polufinal-v-roterdam-news275656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров се класира за полуфиналите на турнира от серията AIP500 в Ротердам, след като победи руснака Андрей Рубльов с 2:0 (6:3, 6:4).\r\n\t \r\n\tДосега българинът бе изиграл два много трудни мача срещу 20-годишния руснак. Първия път загуби от него във втория кръг на Откритото първенство на САЩ по тенис през септември миналата година. Вторият път изтръгна трудна и много оспорвана победа с 3:1 през януари в Мелбърн на Откритото първенство на Австралия.\r\n\t \r\n\tОчакванията, че и този път Григор Димитров ще има проблеми с този съперник не се оправдаха. Българинът игра отлично и спечели бърза и лека победа в мач, продължил само 76 минути.\n\n\r\n\t \r\n\tСъществена роля за този успех изигра силният сервис – Димитров вкара 12 аса и 68 на сто от първите си сервиси. Той загуби само 19 от 66-те точки, разиграни в геймовете, в които сервираше. Отделната статистика само за първия сет е още по-впечатляваща – 85% на първи сервис.\r\n\t \r\n\tДимитров проби сервиса на Рубльов още в 4-ия гейм за 3:1, след което спокойно затвори сета.\r\n\t \r\n\tВторият сет бе малко по-оспорван, като на нашия тенисист дори му се наложи да спаси точза пробив. После самият той се възползва от такава възможност и поведе с 4:3. Затвърждаването на пробива се оказа трудна работа. Димитров поведе с 40:0, но допусна изравняване, точка за връщане на пробива и успя да спечели гейма след 4 изравнявания. Последният гейм ва мача, отново на негов сервис, бе спечелен с лекота.\r\n\t \r\n\tСлед тази победа Григор Димитров се завръща на четвърто място в световната ранглиста независимо от продължението на турнира в Ротердам.\r\n\t \r\n\tНа полуфинала той ще срещне белгиеца Давид Гофен, класирал се без игра заради контузия на чеха Томаш Бердих.", "date": "2018.02.16", "title": "Григор Димитров е на полуфинал в Ротердам"}
{"url": "http://www.mediapool.bg/borisov-s-putin-vinagi-sam-bil-v-mnogo-dobri-otnosheniya-dori-kogato-sme-se-karali-news275657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Аз с Путин винаги съм бил в много добри отношения лични, дори когато сме се карали\". Така премиерът Бойко Борисов отговори на говорителката на руското външно министерство Мария Захарова, която му , за да може да гласува за руски президент.\r\n\tКоментарът на Захарова бе по повод казани преди около две седмици на форум на Европейската народна партия и после разпространени във \"Фейсбук\", шеговити думи на Борисов: \"В света има две неща, които не се избират: родителите и президента на Русия\".\r\n\t\"Много пъти сме се шегували. За един политик – особено толкова години успешен, има много вицове. И на мен ми разказват вицове за мен. Аз виц казах. Пошегувах се\", обясни Борисов в петък.\r\n\t\"Този виц важи и за Ангела Меркел, и за мен\", каза Борисов и допълни, че самоиронията е много важно качество за политиците.\r\n\tНяколко часа по-рано вицепремиерът и външен министър Екатерина Захариева определи изявата на Захарова като \"нелепа шега\".\n\n\r\n\tТя сподели учудването си, че Захарова е повдигнала въпроса близо три седмици след изказването на Борисов.\r\n\t\"Реакция трябва да има на подходящото ниво, не мисля, че на българския министър отива да отговаря на говорител\", каза Захариева.", "date": "2018.02.16", "title": "Борисов: С Путин винаги съм бил в много добри отношения, дори когато сме се карали"}
{"url": "http://www.mediapool.bg/shefat-na-zdravnata-kasa-e-patnik-ne-znael-kakvo-podpisva-news275631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправителят на Националната здравноосигурителна каса (НЗОК) проф. Камен Плочев е на път да се прости с поста си само седем месеца след като го зае, заради конфликт с министъра на здравеопазването Кирил Ананиев, на чиято страна застана и премиерът Бойко Борисов.\r\n\tАнаниев поиска в петък оставката на Плочев, който през главата на надзорния съвет на НЗОК, на министъра и Министерския съвет е поискал да се актуализира бюджетът на фонда, задлъжнял към чужди здравни каси с 271 млн. лева.\r\n\tАнаниев е вбесен не само, че Плочев е действал зад гърба му, , но и заради това, че след като си признал вината и обещал пред него да подаде оставка, в последствие започнал да ходатайства за подкрепа сред депутатите и да се изкарва жертва на натиск.\r\n\t\r\n\tДо момента Плочев няма официален коментар. От пресцентъра на касата разпространиха съобщение, че министърът няма правомощия да иска оставката на Плочев, тъй като той се избира от Народното събрание и не са налице основания за това. Освен това оттам заявиха, че управителят на касата още на 2 февруари е информирал с официално писмо министъра за проблема с дълговете към чуждите здравни фондове, т.е. не е действал зад гърба му.\n\n\r\n\t\r\n\tСъпоставка между двете писма обаче показва, че те не са идентични и само в това до депутатите се настоява за актуализация на бюджета.\r\n\t\r\n\tОстрото изказване на Ананиев спрямо Плочев му навлече обвинения от страна на БСП и някои представители на здравния сектор за недопустима намеса в работата на НЗОК, която е независима институция. От БСП дори твърдят, че Плочев бил заплашван от високопоставен политик да се оттегли. Социалистите дори се обърнаха към президента Румен Радев с искане НСО да прецени степента на опасност и ако трябва да назначи охрана на управителя на НЗОК. Засега не е ясно ще се поддаде ли Плочев на натиска да си подаде оставката.\r\n\tАнаниев уточни, че не той уволнява Плочев и в крайна сметка решават депутатите, но той е в правото си му поиска оставката. Премиерът Бойко Борисов подкрепи министъра.\r\n\tзаяви Борисов от Мюнхен.\r\n\tОсвен думите му стана ясно, че той възприема управителя на здравната каса като част от екипа на здравния министър. , каза Борисов и припомни, че Плочев е \"доведен\" от бившия здравен министър Николай Петров, макар да беше предложен и избран от мнозинството на ГЕРБ в парламента.\r\n\t, заяви Борисов и добави, че службите работят.\r\n\t\r\n\tПроблемът с дълговете на НЗОК към чуждите здравноосигурителни фондове за лечение на български граждани в ЕС датира от няколко години и в последните няколко бюджета на НЗОК винаги се залага много по-малка от необходимата за разплащане сума. Водят се обаче преговори и са постигнати договорки за разсрочено плащане с държавите, към които имаме най-големи задължения, например Германия. Според европейското законодателство всички граждани, в това число и българските, имат право на оказване на спешна помощ при пребиваването си в друга страна членка срещу европейска здравноосигурителна карта, а когато става въпрос за планово лечение, се издава формуляр, удостоверяващ, че лечението ще бъде платено. Медицинската услуга трябва да бъде платена до 18 месеца след оказването й, но българската здравна каса системно бави плащания. Така в момента дълговете към чужди здравноосигурителни фондове са 271.2 млн. лв., от които 207.2 млн. лева – просрочени, а предвидената в бюджета сума за плащания е едва 73 млн. лева. Заради проблема чужди болници започват трайно да отказват прием на български пациенти – нещо, което Ананиев отрича и твърди, че не му е известно.\r\n\t\r\n\tЗаради проблема Плочев пише писмо до депутатите на 9 февруари с настояване за актуализация на бюджета на НЗОК със 140 млн. лева и казва, че задълженията могат да станат причина за наказателна процедура срещу България. В писмото си до Ананиев от 2 февруари обаче Плочев никъде не говори за актуализация на бюджета, а само за трансфер от 18 млн. лева за издадените формуляри от министерството S2 за лечението на български граждани в други европейски страни.\r\n\t\r\n\tЗа другата сряда е насрочено изслушване на Плочев в парламентарната здравна комисия за проблема с дълговете към чужди здравни каси.\r\n\t\r\n\tАнаниев обясни в петък в парламента, че когато го е попитал дали е писал такова писмо до парламента, Плочев първоначално е отрекъл, а после обяснил, че .\r\n\t Ананиев.\r\n\t\r\n\tОт БСП обаче обявиха, че върху Плочев се оказва натиск и дори настояха президентът Румен Радев да поиска НСО да прецени степента на опасност и ако трябва да назначи охрана на управителя на НЗОК.\r\n\t, заяви депутатът от БСП Славчо Велков без да конкретизира кой е отправил заплахата.\r\n\t\r\n\tЗдравният министър каза, че управителят на НЗОК обещал да си подаде оставката на 15 февруари, но вместо това \r\n\t, заяви Ананиев\r\n\t, коментира здравният министър.\r\n\t, възмути се Ананиев, който в качеството си на дългогодишен зам.-министър на финансите изготвяше държавния бюджет.\r\n\t, каза още Ананиев.\r\n\t\r\n\tТова не е първият път, в който се оказва, че документи, излизащи от здравната каса, са подписани без знанието на Плочев или без самият той да съзнава какво подписва. През есента на минилата година в една от стенограмите от заседание на Надзорния съвет на касата се видя, че  до директора на една от районните здравноосигурителни каси с разрешение да сключи договор с нова частна кардиологична болница.\r\n\tЗа това, че при управлението на Плочев в касата  предупреди и освободеният през декември миналата година подуправител на НЗОК Димитър Петров. Тогава той заяви, че Плочев не разбира естеството на работа на здравноосигурителния фонд и е по-добре за самия него да напусне поста, тъй като лесно може да бъде подвеждан за решения, които в последствие ще се обърнат срещу него.\r\n\t\r\n\tКамен Плочев беше избран за управител на здравната каса в края на юли миналата година и бе кандидатура на управляващата партия ГЕРБ по предложения на вече бившия здравен министър Николай Петров.\r\n\tда се бори с лобизма и стандарта \"Илиянци\" в здравеопазването.\r\n\tПрез близо седемте месеца начело на здравноосигурителния фонд единствената му инициатива обаче бе за преместването на институцията в друга сграда, тъй като му е трудно да разпознава служителите си от живущите в трите блока, които касата обитава.\r\n\tПрез останалото време Плочев не спираше да се изненадва от общоизвестни факти като този, че фондът плаща по три пъти за един болен. Управителят на НЗОК обаче така и не излезе публично с предложение какво да се промени, а преди около месец , отново без да каже той какво прелага, за да не се стигне дотам.", "date": "2018.02.16", "title": "Шефът на здравната каса е пътник – не знаел какво подписва"}
{"url": "http://www.mediapool.bg/okaza-se-che-podmyanata-na-kasovite-aparati-nyama-da-e-palna-news275647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМасовата подмяна на касовите апарати на търговците у нас, която предстои тази година, няма да е пълна, а ще е частична и най-вероятно ще обхване около 50% от устройствата. При останалите ще е достатъчно да се смени софтуерът, за да отговарят на новите изисквания, твърдят производители. По-късно от НАП потвърдиха, че действително може да се наложи частична подмяна, без да съобщават проценти. Данъчната агенция твърди, че бюджетът губи стотици милиони от манипулиране на софтуера на фискалните устройства и издаването на фалшиви фискални бонове, които не се отчитат пред НАП.\r\n\tЗа необходимостта от  се разбра публично от скандал в бюджетната комисия в парламента в четвъртък. По време на заседанието представители на НАП обявиха пред депутатите, че ще се наложи подмяна на всичките около 400 000 устройства у нас до 31 декември 2018 г., което възмути председателката на комисията Менда Стоянова от ГЕРБ и тя отложи текстове в закона за ДДС. По случая все още няма позиция на Министерството на финансите.\r\n\tПодмяната се налага заради приети през есента на 2017 г. промени в Наредба Н-18 на финансовия министър за регистриране и отчитане на продажби в търговските обекти чрез фискални устройства. Текстовете изискват  на сървъра на Националната агенция за приходите. Досега отчетът на касовите бележки се правеше веднъж на 10-15 дни или най-много месец, което според оценките на данъчната агенция е една от причините прословутата онлайн връзка на касовите апарати с НАП да „пропуска“ между 30% и 70% от реалните обороти. Друго ново изискване е на всеки издаден фискален бон да се отпечатва , който да може да бъде сканиран от гражданите. Така те ще могат да направят справка в системата на НАП дали съответната продажба е отчетена при тях или търговецът крие обороти. Министерството на финансите очаква чрез тези мерки да повиши постъпленията от ДДС с около 10% или 150 млн. лв.\r\n\tСроковете за изпълнение на наредбата са различни. За бензиностанциите това е 30 септември 2018 г., за фирмите, регистрирани по ДДС – 31 декември 2018 г., а за нерегистрираните и тези, които работят с т. нар. интегрирани автоматизирани системи за управление на търговската дейност (ИАСУТД) – 30 юни 2019 г.\r\n\t\"Новите технически изисквания налагат подмяна . Процентът на подмяна ще бъде различен при всеки производител, но при произведените от нас апарати се очаква да бъде около 50%“, заяви пред Mediapool Николай Проданов, управител на една от най-големите фирми-производители на пазара \"Елтрейд“ (Eltrade) с пазарен дял около 25%. По думите му другата половина от устройствата работят със софтуер, който може да бъде актуализиран според новите технически изисквания.\r\n\tПроданов опроверга и други твърдения от заседанието на бюджетната комисия в парламента. По думите му реално работещите касови апарати в страната са , а числото, посочено от НАП – 400 000, най-вероятно се отнася до регистрираните устройства. Производителят посочи още, че нормалната цена на касов апарат на пазара не е към 300 лв., както твърдят депутатите, а е около , тъй като българският пазар е силно конкурентен. Така общият ефект за бизнеса под формата на допълнителни разходи заради промяната излиза около 30 млн. лв., а не около 120 млн. лв., колкото изчислиха депутатите в четвъртък.\r\n\tОт данъчната агенция успокоиха, че всички разходи за надграждането или подмяната на съществуващите фискални устройства се признават за данъчни цели.\r\n\tПоследната масова подмяна на касовите апарати на търговците у нас бе малко около началото на 2011 г., от когато заработи дистанционната връзка с НАП. Тогава подмяната обаче беше пълна.\n\n\r\n\t\r\n\tОсвен новите правила за отчитане на касовите бележки в момента в проект са и нови промени в Наредба Н-18, а също и в закона за ДДС, с които се въвеждат строги правила за софтуера, с който работят фискалните апарати. Целта е той . Затова занапред търговците ще могат да избират само предварително определени в списък на данъчните софтуерни продукти, а ИТ разработчиците, които ги продават, ще подлежат на глоби при установяване на пробиви.\r\n\tПодмяната на касовите апарати няма връзка с новите изисквания за софтуера, разясни още Николай Проданов. Той не пожела да се ангажира с приблизителна стойност на разходите, които ще трябва да направят фирмите по линия на новите софтуерни изисквания.\r\n\tMediapool потърси за позиция и Българската асоциация на дистрибуторите на фискални устройства, но оттам казаха, че ще могат да коментират темата другата седмица.\r\n\tНад 330 млн. лв. годишно са загубите за бюджета от неотчитане на търговски обороти само в девет от най-рисовите браншове, чиято дейност НАП наблюдава, съобщиха от данъчната агенция в петък следобед.\r\n\tОт институцията съобщават, че в последно време се натъкват на . Сред тях са печатането на касови бележки, които не се отчитат във фискалната памет, но приличат на истински фискални бонове. Друга разпространена практика е манипулиране на софтуера, така че да не отчита действителните продажби. В някои случаи системите са програмирани да отчитат например всяка втора или всяка трета продажба вместо целия оборот. Заради неиздаване на касови бележки, както и установени манипулации на фискални устройства, през миналата година са запечатани над 2000 търговски обекта, посочват още от НАП.\r\n\tПартия \"Да, България\" излезе с позиция по проблема в петък.\r\n\t\"През последните две десетилетия циклично, през период около 5 г., МФ задължава всички фирми да сменят фискалните си устройства. Това е излишна тежест за бизнеса. Мярката е единствено в интерес на производителите на касови апарати и мобилните оператори, но в ущърб на малките фирми, за които това е съществен разход\", посочват от екипа на Христо Иванов.\r\n\tСпоред съобщението проблемът не е в самите апарати, а в софтуера.Затова партията предлага вместо цялостна подмяна на всички фискални устройства, да се организира подмяна на вътрешния им софтуер, като се спази срокът 31.12.2018 г. .\r\n\t\"Предлагаме още намаляване на таксите, които бизнесът плаща на мобилните оператори за вградената комуникация между фискалните устройства и НАП. Това лесно ще се осъществи, чрез промяна в Наредба H-18 и добавяне на нови функционалности – свързване със сървърите на НАП чрез Wi-Fi или LAN\", посочват още от партията на Христо Иванов.", "date": "2018.02.16", "title": "Оказа се, че подмяната на касовите апарати няма да е пълна"}
{"url": "http://www.mediapool.bg/pilotite-na-razbiliya-se-an-148-se-rugali-do-padaneto-na-samoleta-news275659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДанните от разшифрованите записи на черните кутии на разбилия се в Подмосковието руски самолет Ан-148 показват, че виждайки различни показатели на скоростта на своите дисплеи, пилотите се ругали докато машината не се забила в земята. При катастрофата, станала на 11 февруари, загинаха 71 човека. Данните са предоставени на следствието от специалисти на Междудържавната авиационна комисия (МАК) и са приобщени към делото, съобщи в петък Светлана Петренко от следствения комитет на Русия. Тя обаче отказа да каже какво съдържат записите.\r\n\tСпоред източници на \"Комерсант\" записите, които е трябвало да бъдат възстановявани няколко дни заради силните увреждания на черната кутия, се оказали съвсем кратки. В началото, преди да излетят от летище Домодедово, пилотите четат контролната карта, привеждат в действие или проверяват различни прибори и механизми. Не включват обаче отоплението на устройството, което отчита информацията от датчиците на скоростта, макар че това действие е записано в картата.\r\n\tСкоро след излитането пилотите обръщат внимание на критично ниските и отличаващи се показания за скоростта. Те се опитват да решат проблема, ругаейки се, като в същото време увеличават скоростта и наклоняват самолета към земята. Самото стълкновение със земната повърхност произтича под нечленоразделните вече викове на пилотите, твърди източникът на \"Комерсант\".\r\n\tСпоред него разшифрованите данни свидетелстват за това, че пилотите така и не са разбрали какво е предизвикало изкривяването на показанията за скоростта, изписани на дисплеите им и съответно не успели да се справят в тази критична ситуация.\r\n\tОтчитайки всичко това, руският авиационен регулатор Росавиация е ангажирал водещи пилоти – инструктори, за да разработи програма за провеждане на симулация на полети с отказ на различни прибори на комплексния пилотажен тренажьор за Ан-148, намиращ се в държавния университет по гражданска авиация в Санкт Петербург. Там ще бъдат обучавани пилоти, които управляват такива самолети.\n\n\r\n\tЕкспертите от МАК смятат, че невключването на отоплението е могло да доведе до обледеняване на трите приемника, намиращи на фюзелажа и съответно – до изменение на параметрите на предаваните от тях данни на дисплея на пилотите. Както установиха експертите, при височина на самолета около 2 хил. метра, индикаторът за скорост на един от пилотите е показвал недопустимо ниските за такава ситуация 200 км/ч, а на друг пилот е отчитал на нула, докато в същото време реалната скорост на самолета е била 600 км/ч. Тогава екипажът изключил автопилота и целият останал полет преминал на ръчен режим.\r\n\tЕкипажът е предприел рязко снижаване, за да набере, както му се струвало, недостигащата скорост, в резултат на което самолетът се е врязал в земята.\r\n\tОт производителя на Ан-148 - \"Гражданские самолеты Сухого\" - заявиха след катастрофата, че при тестове самолетите им се справят успешно дори при обледеняване, дори при по-затруднени условия от тези, които се изискват за сертифициране.", "date": "2018.02.16", "title": "Пилотите на разбилия се Ан-148 се ругали до падането на самолета"}
{"url": "http://www.mediapool.bg/antistres-programa-shte-bori-agresiyata-na-uchitelite-news275660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтистрес програма за учителите е една от мерките за предотвратяване на агресията в училищата и детските градини, подкрепена от Министерството на образованието и науката, учителските синдикати, представители на общините и на родителски неправителствени организации. Въвеждането на тотално видеонаблюдение за момента не среща одобрението на властите.\r\n\tВсе още не е ясно какво точно ще включва програмата срещу стрес за учителите и от кога ще може да се прилага. Възможно е в рамките ѝ да се организират курсове за справяне със стреса, както и да се дава допълнителен отпуск на преподавателите, стана ясно от думите на зам.-министъра на образованието Деница Сачева.\r\n\tИскането на някои родители за задължително видеонаблюдение в стаите в детските градини училищата към момента няма да бъде удовлетворено. То не се подкрепя от Министерството на образованието и науката, от синдикатите, както и от една от основните родителски организации - асоциация \"Родители\". За камери в класните стаи настояват от Национален инициативен комитет за качествена и иновативна образователна система, които организират протести срещу насилието в детските градини през последната седмица.\r\n\tПроблемът за агресията в образованието влезе отново в дневния ред след поредните случаи на тормоз на преподаватели над деца в детските градини в Бургас и в Плевен.\r\n\t\"Не насърчаваме видеонаблюдението, защото това не насърчава доверието. Този тип методи не изграждат ценности, не изграждат и авторитета на учителя\", коментира Сачева.\n\n\r\n\tСпоред председателя на Синдиката на българските учители Янка Такева камерите в класните стаи нарушават правата и на децата, и на работещите в учебните заведения, противоречат на конституцията и ще са в конфликт с европейската директива за личните данни, която предстои да влезе в сила. Тя добави, че видеозаписите само допълнително ще стресират учителите, а децата ще се научат да живеят под постоянно наблюдение.\r\n\tНа същото мнение са и от синдикат \"Образование\" към конфедерацията на труда \"Подкрепа\". Те дори са готови да организират протести, ако се стигне до задължително поставяне на камери в класните стаи.\r\n\tСпоред Васил Николов от Националния инициативен комитет за качествена и иновативна образователна система, видеонаблюдението е нужно, тъй като в момента родителите нямат информация за това какво се случва с децата им в образователните институции. Той допълни, че исканията за видеоконтрол са внесени и в парламента и организацията ще разчита на депутатите да ги прокарат със законодателни промени.\r\n\t\"От единични случаи (на насилие - б.а.) не може да се прави глобална картина за цялата образователна система\", коментира зам.-министърът на образованието Таня Михайлова. Тя допълни, че краткосрочните мерки за подобряване на средата в детските градини и училищата трябва да бъдат набелязани от педагогическите съвети във всяка образователна институция. Министерството трябва да измисли краткосрочните мерки, но към момента за тях няма конкретика извън все още неясната антистрес програма за преподаватели.\r\n\tОбразователното министерство и общините не могат да поемат и ясен ангажимент за намаляване на броя на децата в яслените и градинските групи - един от факторите за агресия в образователните институции, изтъкван и от психолози, и от родители, и от учители. Едната причината е, че педагозите не достигат. По данни на Синдиката на българските учители са нужни още около 39 000 специалисти. Другата пречка е недостатъчната материална база особено в големите градове, където това означава изграждане на нови детски градини и разширяване на съществуващите.", "date": "2018.02.16", "title": "Антистрес програма ще бори агресията на учителите"}
{"url": "http://www.mediapool.bg/prouchvaniyata-pokazvat-che-izborite-v-italiya-e-vazmozhen-politicheski-blokazh-news275661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесноцентристкият блок на Силвио Берлускони води убедително по подкрепа преди парламентарните избори в Италия на 4 март, но е малко вероятно да спечели пълно мнозинство. Това сочат няколко от заключителните социологически изследвания преди изборите. Наред с това има признаци за възможен политически блокаж, предаде Ройтерс.\r\n\t \r\n\tСпоред изборните правила в Италия в последните две седмици преди изборите е забранено да се публикуват социологически изследвания. В около 50 проучвания, публикувани от декември, не се забелязва никакво изменение в нагласите на избирателите, макар и над една трета от тях да продължават да се колебаят за кого да гласуват.\r\n\t \r\n\t\"Все още има милиони колебаещи се избиратели, а и са възможни неочаквани събития, но изборната математика и тенденциите сред избирателите показват, че най-вероятно тези избори ще доведат до блокаж\", написа Роберто Д'Алимонте, преподавател по политология, в статия за вестник \"Соле вентикуатро оре\".\r\n\t \r\n\tАко нито една партия или коалиция не постигне убедителна победа следващия месец, президентът Серджо Матарела може да потърси вариант с назначаване на технократско правителство, да опита да създаде коалиция между основните лево-и десноцентристки формации или да свика нови избори.\r\n\t \r\n\tС оглед на въведената миналата година, но все още неизпитана избирателна система според някои оценки за работещо мнозинство ще са нужни поне 40 процента от гласовете. От изключително важно значение може да се окаже обаче представянето на отделни кандидати при мажоритарния вот в някои наглед периферни избирателни райони - което оставя отворена вратата за възможен изненадващ триумф на блока на Берлускони.\r\n\t \n\n\r\n\tИзвънсистемната формация Движение \"5 звезди\" е най-популярната партия, ако политическите сили се оценяват поотделно, а не в коалиции. И според четирите проучвания от днес то има подкрепа от малко под 30 процента. Това обаче го оставя без шанс да състави самостоятелно правителство.\r\n\t \r\n\tКоалицията на консерваторите, състояща се от партията на Берлускони \"Напред, Италия\" и крайнодесните й партньори от Северна лига и \"Италиански братя\" достигат около 35 процента.\r\n\t \r\n\tБлизо до Движение \"5 звезди\" с около 28 процента са левоцентристите на другия бивш премиер Матео Ренци, лидер на Демократическата партия, която загуби избиратели след отцепването миналата година на едно от крилата й в отделна политическа формация.\r\n\t \r\n\tВ навечерието на изборите лидерите на водещите партии изключиха варианта за коалиция, подобна на тази, която в момента се съставя в Германия - съзнавайки, че отварянето на вратата за такава възможност на този етап може да отблъсне техните твърди ядра.\r\n\t \r\n\tВместо това някои политици, включително Берлускони, предлагат сегашното правителство на премиера от ДП Паоло Джентилони временно да продължи да управлява Италия, докато се произведат нови избори, ако на сегашните избори няма категоричен победител.\r\n\t \r\n\tСпоред проучване на \"Ипсос\" за вестник \"Кориере дела сера\" Джентилони е най-популярният от всички политически лидери в Италия с одобрение от 47 процента.\r\n\t \r\n\tСледват Ема Бонино, чиято малка проевропейска формация ще се яви заедно с ДП. След нея е лидерът на Движение \"Пет звезди\" Луиджи Ди Майо, а после са лидерите на десноцентристкия лагер - Матео Салвини от СЛ, Берлускони и Джорджа Мелони от ИБ, които са почти с изравнен рейтинг.\r\n\t \r\n\tНакрая са Ренци и Пиетро Грасо, лидерът на отцепилата се от ДП фракция \"Свободни и равни\".", "date": "2018.02.16", "title": "Проучванията показват, че изборите в Италия е възможен политически блокаж"}
{"url": "http://www.mediapool.bg/borisov-i-yaldaram-obsadiha-v-myunhen-infrastrukturnite-proekti-i-migratsiyata-news275662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистър-председателят Бойко Борисов се срещна с премиера на Турция Бинали Йълдъръм в рамките на Мюнхенската конференция по сигурността, съобщи пресслужбата на министерския съвет.\r\n\t \r\n\tОсновната тема на разговора бяха инфраструктурните проекти в региона. Премиерът Борисов подчерта важната роля на трансевропейските коридори 4, 8 и 10, които осигуряват свързаност в Европа.\r\n\t \r\n\t\"Да харчим парите за инфраструктура, за образование и култура, а не да правим нови огради\", каза Борисов и допълни, че изграждането на жп линиите, магистралите и дигиталната инфраструктура трябва да се осъществя паралелно.\r\n\t \n\n\r\n\tТурският премиер Йълдъръм заяви, че подобряването на инфраструктурата ще става само по европейските стандарти. \"Изключително съм впечатлен от постигнатото от България в тази насока\", каза той и посочи, че в момента се строи продължението от Капъкуле до Истанбул.\r\n\t \r\n\t\"Когато приключим, от Лондон ще може да се стига до Китай. Ще имаме много модерна инфраструктура, която ще минава през България и Турция\", посочи Йълдъръм.\r\n\t \r\n\tДвамата обсъдиха миграционната криза и подчертаха добрите резултати от съвместната работа между София и Анкара. Коментирана беше и подготовката за срещата ЕС-Турция във Варна в края на март.\r\n\t \r\n\tТурският премиер информира Борисов за срещата си с германския канцлер Ангела Меркел, определяйки я като ползотворна и стъпка за подобряване на отношенията.", "date": "2018.02.16", "title": "Борисов и Йълдъръм обсъдиха в Мюнхен инфраструктурните проекти и миграцията"}
{"url": "http://www.mediapool.bg/makedoniya-poiska-strategichesko-partnyorstvo-s-bulgaria-news275663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедония иска да сключи договор за стратегическо партньорство с България, каза македонският президент Георге Иванов след среща с българския си колега Румен Радев в Скопие.\r\n\t\"С президента Румен Радев отворихме темата да инициираме сключването на Договор за стратегическо партньорство между Македония и България. Такъв договор Македония вече има със САЩ и Турция\", обясни Иванов.\r\n\tБългария и Македония вече сключиха договор за добросъседство, който трябва да изчисти спорните въпроси между двете страни, за да може Скопие да се придвижи към ЕС и НАТО.\r\n\tСпоред Иванов евентуалният договор за стратегическото партньорство ще потвърди близките отношения между двете страни.\r\n\t\"Договорът за добросъседство създаде атмосфера за по-голяма откритост и сътрудничество. Той е най-силното доказателство, че в нашата Конституция няма разпоредби за териториални претенции. Искаме отношенията ни да бъдат пример за страните на Балканите \", каза македонският президент, цитиран от \"Фокус\".\n\n\r\n\t\"С Румен Радев разговаряхме за Стратегията за разширението на ЕС, която в голяма степен е заслуга именно на България\", коментира той.\r\n\tРумен Радев от своя страна посочи, че ще обсъди с правителството инициативата на Иванов за стратегическо партньорство, защото това означава много по-голяма сигурност за региона.\r\n\tТой каза още, че българското ротационно председателство на ЕС дава исторически шанс на всички държави от региона за перспектива за европейска и евроатлантическа интеграция.\r\n\t\"Колкото до европейската перспектива на Македония България винаги е била от най-добрите адвокати за вашите перспективи. Македония винаги може да разчита на България за експертна и всякаква друга помощ\", каза българският президент.\r\n\tРадев покани македонския си колега Георге Иванов на военния парад в София по повод 6 май – Деня на храбростта и Българската армия и съобщи, че ще приеме поканата на Георге Иванов в същия ден да посетят военните гробища в Ново село.\r\n\t\"Имаме историческия шанс да премахнем един парадокс в нашите отношения. Това са роднински, приятелски и близки отношения между хората от двете страни на границата. От друга страна липса на достатъчно политическо доверие. Вярвам, че това вече ще бъде история и както вие казахте, много важно е на високо политическо ниво да имаме регулярни и близки контакти\", каза Радев.", "date": "2018.02.16", "title": "Македония поиска стратегическо партньорство с България"}
{"url": "http://www.mediapool.bg/merkel-prizova-za-obshta-evropeiska-vanshna-politika-news275664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел заяви, че иска Европейският съюз да предприеме по-нататъшни стъпки към обща външна политика. Тя каза това на среща в петък в Берлин с италианския премиер Паоло Джентилони.\r\n\t \r\n\tМеркел подчерта, цитирана от ДПА, че това е част от \"много амбициозен дневен ред\" за реформиране на ЕС и даде пример с Китай и Русия като специални райони, към които съюзът трябва да има общ подход.\r\n\t\r\n\tЕС вече има обща политика към Африка и Меркел цитира това като добър пример. \"Сега обаче се нуждаем от същото в други райони от света\", отбеляза тя.\r\n\t \r\n\tМеркел и Джентилони изтъкнаха необходимостта от обща процедура за предоставяне на убежище и от реформа на т.нар. Дъблински правила. Те изискват кандидатите за убежище да бъдат връщани в първата страна от ЕС, в която са били регистрирани, за да се разгледа молбата им.\r\n\t \r\n\tДжентилони порица страните от ЕС, които не работят пълноценно по въпроса за бежанците. \"Трябва да се проявява солидарност\", каза той.\r\n\t \n\n\r\n\tМеркел каза, че след като финансовата криза в ЕС приключи съюзът се намира в \"съвсем нов етап\" и трябва да осигури растеж и да работи за обновяване.\r\n\t\r\n\tКанцлерката подчерта, че между нейния консервативен блок и десноцентристката Германска социалдемократическа партия (ГСДП) има различия за съставянето на ново коалиционно правителство, но \"само в нюансите\".\r\n\t\r\n\tПреди разговорите с Меркел, в интервю за в. \"Зюддойче цайтунг\" Джентилони призова ГСДП да приеме новото коалиционно споразумение на предстоящия референдум. \"Европа се нуждае от стабилно германско правителство\", отбеляза той.", "date": "2018.02.16", "title": "Меркел призова за обща европейска външна политика"}
{"url": "http://www.mediapool.bg/pib-oproverga-premiera-che-tseko-minev-pritezhava-yulen-news275665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъсобственикът на \"Първа инвестиционна банка\" (ПИБ)Цеко Минев не притежава \"Юлен\" АД. Това заявиха от финансовата институция, в която Минев е един от основните акционери заедно с Ивайло Мутафчиев, в отговор на поставени от вестник \"Капитал\" въпроси, след като бизнесменът не е отговарял на мобилния си телефон.\r\n\tТака на практика банката опровергава премиера Бойко Борисов, който в сряда в тв интервю заяви, че \"всички знаят кой е реалният собственик на \"Юлен\" – за Цеко Минев става въпрос\".\r\n\t\"Зелените\" не вярват на Минев – затова според мен собственикът да излезе, да се разкрие и да каже кой е,  и отрече държавата да помага на \"Юлен\" - концесионера на част от защитените територии в парк \"Пирин\", използвани за нуждите на ски зоната в Банско.\r\n\tЦеко Минев от години се сочи като реалния притежател на фирмата \"Юлен\", чиято собственост е скрита в поредица от офшорки, стигащи до кипърския гражданин Георгиус Георгиу. За него през януари представители на \"Юлен\" обявиха, че е само номинален акционер на компанията. Заради това поредицата протести в защита на парк \"Пирин\" искат от Министерския съвет, от екоминистерството и от БНБ да обявят кой притежава ски концесионера.\r\n\tСлед продължително мълчание дойдоха думите на Борисов, че Цеко Минев е собственик на \"Юлен\". За съпричастността на бизнесмена към това дружество индиректно сочат редица отпуснати кредити за концесионера от Първа инвестиционна банка, в която Минев държи 42.5 на сто от капитала.\n\n\r\n\t\"Борисов всъщност изрече онова, което се знае неформално от години, но никой не произнася. Причината е, че с фиктивен собственик се заобикаля проблемът с кредитирането на свързано лице. Така възникналата вече и на официално равнище колизия по въпроса кой е собственикът на концесионера на ски зоната в Банско праща топката и в полето на БНБ, която би следвало да провери има ли нарушение на правилата\", пише \"Капитал\" в петък.\r\n\tВ отговор на въпрос на изданието към ПИБ какъв е размерът на експозицията на ПИБ към \"Юлен\" към момента, банката отказва да коментира това с мотива, че не могат да коментират публично отношенията със свои клиенти, тъй като \"клиентите на банките в България са защитени с банкова тайна\".\r\n\tОт ПИБ посочват още, че общият размер на кредитите на банката \"към домакинства и за всякакви бизнес начинания в Банско и съседните общини към края на 2017 г. е под 1% от целия кредитен портфейл на банката, като по-голямата част от тези вземания са към граждани и към малки и средни предприятия от Банско и региона\".\r\n\t\"При това процентът на просрочия по тези вземания на банката е под средния за страната\", заявиха от ПИБ, която след фалита на КТБ бе подложена на натиск от страна на вложителите си и бе подкрепена с временна финансова инжекция от страна на държавата, за да не възникнат проблеми с ликвидността й.\r\n\tКато \"спекулативни и злонамерени\" определиха от ПИБ \"опитите за обвързването на определени проекти в Банско с цялостния бизнес на банката\", пише още \"Капитал\".", "date": "2018.02.16", "title": "ПИБ опроверга премиера, че Цеко Минев притежава \"Юлен\""}
{"url": "http://www.mediapool.bg/gerb-smyata-che-mozhe-i-da-nadmine-obeshtanieto-si-za-1500-lv-sredna-zaplata-news275666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОкуражени от данните на Националния статистически институт (НСИ), управляващите вече смятат, че могат и да надминат прогнозното си обещание, че в края на 4-годишния си мандат средната работна заплата ще стигне 1500 лева.\r\n\tТова става ясно от стенограмата на дебата по време на правителственото заседание в сряда.\r\n\tСтатистиката обяви средна работна заплата към декември 2017 г. в размер на 1123 лв., което е ръст с около 10% на годишна база.\r\n\tДискусията тръгва от предложението на министъра на финансите Владислав Горанов да се удължи с още една година стратегията за повишаване събираемостта на приходите и да се утвърди план за изпълнението й за 2018 г.\r\n\t\"Безспорно стратегията дава резултат, който се вижда по две направления. Първо, в началото на годината, на 2018 г., забелязваме номинален ръст на приходите от косвени данъци, в случая от ДДС, с близо 17 процента номинално нарастване спрямо същия период на миналата година, което е един доста изпреварващ ръст и е добра новина за развитието на икономиката.\r\n\tВиждат се и данните за доходите – за месец декември националната статистика изведе среден доход за страната 1123 лева, което е с около 10 процента номинален ръст на годишна база. Това, което поехме като прогноза и ангажимент, че в рамките на този управленски мандат средната заплата може да достигне 1500 лева, изглежда съвсем реалистично\", докладва Горанов.\r\n\tНа въпрос на премиера Бойко Борисов дали правителството ще се справи с 1500 лв. средна работна заплата финансовият министър потвърждава и прогнозира, че този таван може даже да бъде надминат.\n\n\r\n\t\"Мисля, че има възможност и за по-добри показатели в края на този период, в края на този мандат. Със сигурност ще подобрим и прогнозата за номиналния размер на брутния вътрешен продукт, която заявихме в програмата на правителството, от 120 милиарда\", казва Горанов.\r\n\tВпоследствие Борисов се обръща към вицепремиера Валери Симеонов. \"Днес, Валери, кой е вярвал, че 1123 лв. ще е средната работна заплата, в София е 1500 лв., а колко беше? Това означава, че има заплати от четири, пет, шест хиляди лева\", радва се Борисов.\r\n\tНенадейно той вкарва и темата за позицията на БСП от преди няколко дни за т. нар. \"Луковмарш\".\r\n\t\"Когато растат доходите, когато расте икономиката, мисля, че всички би трябвало да са доволни. Дори и опозицията. Аз не мога да схвана какви са тези хора в ръководството на БСП. Защото аз никога не съм подкрепял \"Луковмарш\", ама се оказа, че ми пращат писмо да се разгранича от него! След това пък се оказа, че не са ми писали писмо, или че не стоят зад това писмо... Още не мога да се ориентирам в ситуацията\", посочва министър-председателят.\r\n\tВ крайна сметка стратегията за повишаване на събираемостта на приходите е приета.\r\n\tЕдна от новостите в нея е предвиденото разширяване на механизма за контрол на горивата чрез измервателни уреди и към други два вида акцизни стоки – алкохола и цигарите. За целта трябва да се усъвършенстват информационните системи на данъчните и митниците и да се променят съответните нормативни актове.", "date": "2018.02.16", "title": "ГЕРБ смята, че може и да надмине обещанието си за 1500 лв. средна заплата"}
{"url": "http://www.mediapool.bg/mihail-hodorkovski-ne-se-interesuva-ot-prezidentski-post-v-rusiya-news275667.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският олигарх Михаил Ходорковски, станал дисидент, каза в интервю, че не проявява интерес към президентския пост на Владимир Путин, но вероятно ще подкрепи телевизионната водеща Ксения Собчак на президентските избори през март, предаде Асошиейтед прес.\r\n\t \r\n\tВ пространно интервю за АП Ходорковски каза, че политически мотивираните санкции на САЩ и Европейския съюз срещу Русия не работят и предупреди, че отношенията на Путин със САЩ едва ли ще се подобрят скоро.\r\n\t \r\n\tСлед като прекара 10 години в затвора като наказание за политическите му амбиции, Ходорковски все още е много гневен на Путин и е готов да финансира алтернативни лидери, отбелязва АП. От Лондон, където живее в изгнание, той каза, че това, което всъщност иска за Русия, е изцяло нова политическа система.\r\n\t \r\n\t\"За съжаление никой от хората, които искат да заменят Путин, не представлява решение\", отбеляза Ходорковски и подчерта, че вместо това са необходими постепенни реформи към парламентарна демокрация.\r\n\t \r\n\tХодорковски има забрана да участва в президентските избори в Русия на 18 март заради криминалното си досие. Според него това така или иначе няма да са избори, понеже резултатът е всеизвестен. Той обаче призова хората да отидат да гласуват.\r\n\t \n\n\r\n\tОлигархът намекна, че клони към кандидатката Ксения Собчак, но я призова да изясни позициите си. \"Не знам дали ще гласувам за нея или ще зачеркна всички и ще напиша \"Писна ми от Путин\", сподели в интервюто Ходокровски.\r\n\t \r\n\tОлигархът не смята опозиционния водач Алексей Навални за решение, обвинявайки го, че се опитва да бъде \"добър цар\" вместо да реформира политическата система в Русия. Навални също има забрана да участва в изборите.\r\n\t \r\n\tТъй като преизбирането на Путин е почти гарантирано, опозиционните сили в Русия насочват вниманието си към онова, което ще стане след изтичането на шестгодишния му мандат. Предполага се, че Ходорковски - някога най-богатия човек в Русия - може да има амбиции за 2024 г.\r\n\t \r\n\tЗапитан дали би се кандидатирал за изборите през 2024 г., Ходорковски казва: \"Аз съм против когото и да било на мястото на Путин. Според мен това е обречен пост\".\r\n\t \r\n\tОлигархът предрече, че следващият мандат на Путин ще донесе още по-голям упадък на Русия и още повече напрежение в отношенията със САЩ. \"Според него и онези, които той представлява, Америка е подходяща само за враг\", казва Ходорковски.\r\n\t \r\n\tТой обаче не смята, че Путин е организирал хакерска намеса, за да гарантира избирането на Доналд Тръмп. \"Америка е могъща демократична система и никой цар, дори да разполага с армии от предани хакери, не е в състояние да деформира такава система\", отбелязва той.\r\n\t \r\n\tВ интервюто олигархът казва, че санкциите срещу Русия не работят, тъй като само подкрепят аргументите на Путин, че проблемите на руснаците са причинени от Запада.\r\n\t \r\n\tХодорковски живее в изгнание, откакто беше помилван през декември 2013 г. Неговото движение \"Отворена Русия\" оказва юридическа помощ на хора, чиито права са били нарушени, и работи по медийни проекти.", "date": "2018.02.16", "title": "Михаил Ходорковски не се интересува от президентски пост в Русия"}
{"url": "http://www.mediapool.bg/nad-1400-kv-m-beton-e-premahnat-ot-plazh-v-slanchev-bryag-news275669.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 1400 кв. м бетон от плаж \"Слънчев бряг-север\" е бил премахнат, съобщиха от . Пясъчна ивица с размер 1438 кв. м. е била заета от бетонни елементи на игрище за мини голф.\r\n\tТо е сред незаконните обекти, съборени при разчистването на ивицата от новия наемател, който продължава стриктно да спазва поетите ангажиментите и задълженията си по договор, съобщи министерството.\r\n\tПремахването на нерегламентираните постройки е част от подготвителните дейности преди началото на предстоящия летен сезон. Предстоят инспекции, в които да участват както експерти от Министерството на туризма, така и от всички останали контролни органи.\r\n\tМинистърът на туризма Николина Ангелкова направи инспекция на място в края на миналата седмица, за да провери как върви събарянето на незаконните обекти. Тогава бе установено, че повече от 190 незаконни постройки са премахнати. Всички нерегламентирани обекти трябва да бъдат съборени и плажът да е разчистен до средата на май, когато влиза в сила забрана за строителство по курортите, се казва в съобщението.\r\n\tПрез 2016 г. беше прекратен договорът с концесионера на плаж \"Слънчев бряг – север\" заради разполагането на обекти с площ надвишаваща с 8000 кв. метра одобрената от министъра на туризма схема. В началото на 2017 г. бе определен нов наемател на плажа. Срокът на договора с фирмата, която бе избрана да управлява ивицата, е 5 години, като за всяка от тях ще плаща на държавата такса в размер на 1.650 млн. лв. Цените на плажните принадлежности бяха намалени с 2 лв. до 8 лв. за 1 бр. чадър и 1 бр. Шезлонг, допълват от Министерството на туризма.", "date": "2018.02.16", "title": "Над 1400 кв. м бетон е премахнат от плаж в Слънчев бряг"}
