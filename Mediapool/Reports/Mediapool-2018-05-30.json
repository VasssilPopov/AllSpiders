{"url": "https://www.mediapool.bg/putin-ni-prosti-i-turski-potok-zaviva-kam-bulgaria-news279643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентите на Русия и Турция Владимир Путин и Реджеп Тайип Ердоган са съгласни втората тръба на \"Турски поток\" да стига до българската граница. Какъв ще е бизнес моделът на транзитирането и търговията с руския газ, чийто обем се очаква да е 15.75 млрд. куб. м годишно, ще решават руският монополист \"Газпром\" и българкият газов оператор \"Булгартрансгаз\". Намеренията са европейският лъч на \"Турски поток\" да захранва проектохъба край Варна, за който обаче все още няма окончателно инвестиционно решение. Това стана ясно след близо двучасова среща на премиера Бойко Борисов с държавния глава на Русия в Кремъл в сряда.\r\n\tПо-късно Борисов уточни пред журналисти, че твърдо е поставил условие на руснаците половината от количествата по \"Турски поток\" да остават в хъба и неговият оператор да търгува с тях. Така проектът не би трябвало да има проблеми с европейските регулации за достъп и на трети лица до количествата от тази тръба. Останалият газ пък ще се изкупува от Гърция, Сърбия и Македония.\r\n\tБорисов бе на първо посещение в Москва като премиер след две срещи с Путин – в Гданск през 2009 г. и в София през 2010 г. Сегашната визита се смята за пробив в охладнелите през последните години отношения между двете държави след спирането на руските енергийни проекти в България – газопровода \"Южен поток\", АЕЦ \"Белене\" и петролопровода \"Бургас-Александруполис\".\r\n\t\r\n\tВидимо доволният от разговора Борисов пое изцяло вината за напрегнатите отношения и \"изчетка\" Путин със заключението, че \"по-големият прощава\".\n\n\r\n\tВ крайна сметка от срещата излезе, че Борисов постига целта, която си бил поставил – да осигури руски доставки за газовия хъб и така да прибави \"Турски поток\" като източник на суровина към вече договорените с Азербайджан 1 млрд. куб. м от 2020 г., които при това може да бъдат увеличени. За хъба обаче остава да се намери и трети източник на газ, каквото е изричното условие на Европейската комисия, за да продължи да подкрепя идеята.\r\n\tОт думите на Борисов и Путин стана ясно, че разговорите за \"Турски поток\" през България ще бъдат водени паралелно и с Брюксел.\r\n\t\"Русия и ние заедно с Европейската комисия ще намерим формула за газовия хъб\", допълни той.\r\n\t\r\n\tДелови преговори, които бяха доста резултатни, каза Путин след разговора между двамата, който бе последван от официален обяд.\r\n\t\"Основният въпрос беше дали ще има втора точка на вход от \"Турски поток\" за България, Путин и турският президент нямат против това да стане. Преди имаше съвсем друго трасе, но от името на българите съм благодарен за това решение. Да, можеше да дойде директно в България \"Южен поток\", но това са минали събития\", коментира Борисов.\r\n\t\"След това \"Газпром\" и \"Булгартрансгаз\" ще намерят схемата за преразпределяне на горивото за други държави от региона. Заедно с горивото от Украйна стават 34-35 млрд. куб м., които минават през България\", каза премиерът и уточни, че това гориво ще бъде ползвано и за газовия хъб във Варна, който трябва да бъде построен като европейски проект.\r\n\tВчера г-н Ердоган потвърди, че е съгласен \"Турски поток\" да има разклонение към България, съобщи Путин.\r\n\tОбемите и цените тепърва ще бъдат договаряни.\r\n\t\"Пазарът и търсенето определят количествата и цените. Русия отдавна не е държава на плановата икономика - който даде по-добри цени, ще си вземе. Нашата цел е да транспортираме и да не излезем от картата на газоразпределителната мрежа\", каза по този повод Борисов.\r\n\t\r\n\tТой каза, че към момента е невъзможен директен газопровод от Русия към България, какъвто лансира президентът Румен Радев преди седмица в Москва и дори го кръсти \"Български поток\".\r\n\t\"Но ако България бъде стабилен и прогнозируем разпределителен център за Европа, ще говорим тогава за още една тръба. Тя ще струва около 9 млрд. евро\", добави Борисов.\r\n\tСлед което отбеляза, че \"Газпром\" и Путин ни е \"опростил\" 800 млн. евро за проваления проект \"Южен поток\". Всъщност, \"Газпром\" бе принуден да се откаже от неустойките по силата на споразумението си с Европейската комисия, в резултат на което избегна огромни глоби.\r\n\tПоследва сцена на разкаяние, която Борисов разигра под благосклонния поглед и с подобаващи коментари на Путин.\r\n\t\"Знам, че имахме тежки моменти в миналото, но добре, че колегата не е злопаметен и гледа бъдещето на икономиките на двете страни\", каза българскитя премиер.\r\n\t\"Ние съжаляваме за \"Южен поток\", виждам, че България съжалява, защото щеше да е много изгоден. Ние сме готови за реализацията на новия маршрут\", заяви руският президент, който лично прекрати проекта \"Южен поток\" през 2014 г., упоменавайки България като виновник.\r\n\t\"Към България бе проявено по-особено отношение. Ние сме най-дисциплинираната държава в ЕС и НАТО и ни заобиколиха всички потоци\", коментира Борисов.\r\n\t\r\n\t\"Газопроводите минаха през натовските Турция и Гърция, а ние останахме без нищо, отказахме ги. Заради това благодаря на г-н Путин, че не ми държи гарез (омраза, злоба към някого - бел. ред.). Но по-големият прощава\", продължи той.\r\n\tПутин му отговори, че се страхува от определения \"голям\" и \"малък\", защото по-големият обикновено плащал.\r\n\tРуският президент каза също, че приветства пускането на газопровода ТАНАП от Азербайджан, защото създавал пазарни условия. По него България трябва да получава от Баку през Турция 1 млрд. куб м газ.\r\n\t\"Пазарните условия предполагат равни условия за всички. ТАНАП защо беше изключен от европейските правила, а \"Южен поток\" не беше? С какво България е по-лоша от други страни\", запита реторично Путин.\r\n\tРеално обаче изключение от европейските правила за \"Южен поток\" Русия не е искала, оставяйки тази задача на България, която на свой ред не е искала дерогация.\r\n\t\r\n\tБорисов каза, че България строи газовите си връзки с Румъния, ще строи също със Сърбия, интерконекторът с Турция е готов, прави се този с Гърция. Със собствени средства разширяваме мрежата си и можем да придвижваме горивото във всички посоки. Това е възможност пазарът да се насити и който докара най-евтин газ, да продава, обясни българският премиер.\r\n\tПутин на свой ред заяви, че разбира, че България се е нуждаела от гаранции и разрешения от страна на Европейската комисия за проваления \"Южен поток\".\r\n\tТемата \"Скрипал\" не е обсъждана, каза Путин в отговор на въпрос дали отказът на България да изгони руски дипломати е повлиял за промяната в отношенията.\r\n\t\"Още през март говорихме за Скрипал. Независимо от отношенията, защото винаги аз съм бил този, който създава напрежение, винаги аз съм бил виновен. Но винаги сме имали добър контакт, така че случаят \"Скрипал\" няма никакво отношение\", коментира и Бойко Борисов.\r\n\t\r\n\tПо отношение на АЕЦ \"Белене\" Путин заяви, че Русия е готова да се върне към проекта на пазарна основа.\r\n\t\"Обсъдихме с премиера съвместни проекти. Особено внимание бе отделено на разширяването на икономическото сътрудничество. Общият обем на руските инвестиции в България надвиши 30 млрд. долара. Особено в строителство и имоти. Русия е надежден доставчик на енергийни ресурси в България. Има възможност този транзит за други страни да бъде развиван. Обсъдихме \"Росатом\" да предложи гориво за АЕЦ \"Козлодуй\" и да помага за удължаване експлоатацията на Шести блок. И Русия е готова да се върне към реализацията на АЕЦ \"Белене\", разбира се на пазарна основа\", заяви Путин.\r\n\t\"За разлика от предни случаи, България е платила реактори и разполага с два реактора и площадка на \"Белене\", заяви Борисов. Заради това без да се налага държавна гаранция, а страната ще търси частен инвеститор за съвместна атомна централа\", допълни той.\r\n\t\"Благодарих за Пети и Шести реактор на \"Козлодуй\", но след 5-6 години ще имаме необходимост от други реактори, каза още Борисов, подготвяйки почвата за рестарта на АЕЦ \"Белене\"..\r\n\tДвамата са обсъдили още конфликта в Сирия и как да се спре войната там, за да се прекрати и мигрантският поток към Европа.\r\n\t\"Ключовите думи са мир, сигурност и компромис\", отбеляза още Борисов. Той акцентира и върху добрата работа на специалните службите на двете държави в борбата срещу тероризма и контрабандата.\r\n\tПутин пък отдели част от изявлението си на значението на \"Лукойл\" за българската икономика. Шефът на нефтената компания Вагит Алекперов и президентът на \"Газпром\" Алексей Милер също участваха в разговора.\r\n\tОт българска страна присъстваха вицепемиерът Томислав Дончев, министрите на финансите Владислав Горанов, на енергетиката Теменужка Петкова, на туризма Николина Ангелкова и на културата Боил Банов.\r\n\tСпециално внимание бе отделено на честването на 140-годишнината от Освобождението на България като Путин акцентира върху \"помощта на Русия за възстановяването на българската държавност\".\r\n\tПо-рано през деня Борисов се срещна и с руския премиер Дмитрий Медведев, който отбеляза, че се радва за възстановяването на отношенията с България.", "date": "2018.05.30", "title": "Путин ни \"прости\" и \"Турски поток\" завива към България"}
{"url": "https://www.mediapool.bg/shefat-na-zdravnata-kasa-kamen-plochev-se-otteglya-news279647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправителят на Националната здравноосигурителна каса (НЗОК) Камен Плочев е уведомил с писмо Надзорния съвет на институцията, че не може да продъжли да изпълнява функциите си поради здравословни причини най-малко още месец, поради което трябва да бъде взето решение дали да бъде предсрочно освободен, каквато опция дава законът. Предстои Надзорният съвет да обсъди писмото и да бъде внесено искане за предсрочно прекратяване на мандата на Плочев от Народното събрание.\r\n\tТой е в болнични от февруари тази година след , когато здравният министър Кирил Ананиев му поиска оставката заради това, че зад гърба му е поискал актуализация на бюджета на институцията и директно е пратил писмо до Народното събрание без да спази процедурите.\r\n\tСега Плочев е избрал да не си депозира оставката директно в Нардоното събрание, което избира и освобождава управителите на институцията, а се позовава на текст от Закона за здравното осигуряване, който допуска предсрочно прекратяване на правомощията при обективна невъзможност да изпълнява задълженията си за срок, по-дълъг от три месеца. \r\n\tВ писмото си Плочев изрично посочва, че не подава оставка, защото счита, че .\r\n\t\n\n\r\n\t, коментира пред БТА Плочев. Той допълни, че преди няколко дни е бил опериран, а има и съпътстващо заболяване. \r\n\tОт касата съобщиха, че Надзорният съвет все още не се е събирал, за да обсъди писмото на Плочев и не е ясно дали се очаква заседание по-късно днес.\r\n\tПредседателят на парламентарната здравна комисия Даниела Дариткова потвърди пред Mediapool, че депозирана оставка от страна на Плочев в деловодството на Народното събрание няма, но при хипотезата, че той не може да изпълнява задълженията си по-дълго от 3 месеца, Надзорният съвет трябва да информира парламента и законът позволява предсрочното му освобождаване.\r\n\tДариткова каза още, че тя лично и комисията по здравеопазване не са имали разговори относно бъдещото оттегляне на Плочев.\r\n\tТя допълни, че към момента в ГЕРБ не са водени разговори за нов титуляр на поста.\r\n\tВъзможно е постът да бъде поет от сегашния подуправител на институцията д-р Йорданка Пенкова, която дълги години преди това оглавяваше здравната каса в Шумен. Тя беше   през февруари тази година, когато след излизането на Плочев в болнични, институцията остана без оперативно ръководство, което да разписва документи - точно преди подписването на новия рамков договор с новите правила за работи и цени на медицинските услуги.\r\n\tПенкова обаче има спорни моменти в биографията си, тъй като има влязло в сила наказателно постановление за това, че като директор на касата в Шумен е сключила договор с частната клиника на баща си и сестра си.\r\n\tПри встъпването си в длъжност тя е обяснила пред Надзорния съвет, че е попаднала в тази ситуация по \"недоглеждане\", била е посъветвана грешно и не е декларирала конфликта на интереси.", "date": "2018.05.30", "title": "Шефът на здравната каса Камен Плочев се оттегля"}
{"url": "https://www.mediapool.bg/severna-makedoniya-za-tova-ime-sa-se-razbrali-skopie-i-atina-news279645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтина и Скопие обявиха, че са много близо до решаването на многогодишния спор за името, като според медийни информации са се договорили за \"Северна Македония\". Скопие форсира преговорите, тъй като се надява в края на юни да получи покана за начало на преговорите за влизане в Европейския съюз, но казусът все още не може да се счита за затворен, тъй като гръцката опозиция не приема включването на \"Македония\" под каквато и да е форма в новото има и готви масови протести. \r\n\t \r\n\tСпоред информация на  \"Северна Македония\" е най-вероятното име около което има консенсус, но засега това не е потвърдено от официални източници.\r\n\t \r\n\tСпоред телевизията външните министри на двете страни Никола Димитров и на Гърция Никос Кодзияс са се договорили за конкретен план от 11 точки за окончателно решаване на спора за името. Планът се очаква да бъде одобрен от премиерите на двете страни Зоран Заев и Алексис Ципрас в телефонен разговор. След това двамата министър-председатели ще организират среща в Преспа, на която официално ще представят споразумението.\n\n\r\n\t \r\n\t\r\n\t \r\n\t\"Появява се перспектива за решаване на спора за името.  Преговорите водим и продължихме да водим с чувство за отговорност и патриотизъм. Но и с решителност и вяра в нуждата от намиране на решение\", заяви гръцкият премиер Алексис Ципрас в реч пред годишното общо събрание на Федерацията на предприятията в Гърция.\r\n\t \r\n\tЦипрас каза, че правителството му е водило преговорите \"с чувство за отговорност и патриотизъм\", но и с убеждението, че трябва да се намери решение.\r\n\t \r\n\tМакедонският премиер Зоран Заев заяви oт своя страна пред журналисти в Скопие, че все още няма окончателен договор с Гърция за името на Македония, но отбеляза, че и двете страни са близо до намиране на решение на дългогодишния спор.\r\n\t \r\n\t\"Никога не сме били по-близо до намиране на решение на спора за името. Приятелството между двете страни и двата народа никога не е било толкова голямо. Нашата идентичност и език за защитени. Македония има нужда от лидерство, за да върви напред\", каза Заев. \r\n\t \r\n\tСеверна Македония е поредното име, което се спряга в дългогодишния спор между двете държави за името. Преди това имаше сближаване на позициите и по \"Илинденска Македония\", но гръцките партии го отхвърлиха.\r\n\t \r\n\tМакедонската агенция МИА съобщи, че все още са открити всички възможни опции за решение на името на Македония. Според високопоставени източници от македонското правителство нито едно име от предложените не е фаворизирано и все още се разговаря.\r\n\t \r\n\t\r\n\t \r\n\tГръцки медии, цитирани от БГНЕС, твърдят, че договореният план предвижда на 8 септември в Скопие да се проведе референдум за одобрение на новото име.\r\n\t \r\n\tСпоред дипломатически източници се очаква на срещата на върха на ЕС на 28 и 29 юни Македония да получи дата за започване на преговори за присъединяване към ЕС, а на 11 юли в Брюксел страната ще получи и официална покана за членство в НАТО по време на срещата на върха на Северноатлантическия пакт.\r\n\t \r\n\tОсвен към името обаче Гърция има претенции и към македонската конституция, която според нея допуска присъединяване на съседни територии. Затова след референдума в Македония ще се прокарат и поправки в основния закон на Македония и едва тогава споразумението ще бъде внесено и в гръцкия парламент за ратификация.\r\n\t \r\n\tДвете страни спорят от 25 години за името \"Македония\", което според Атина крие в себе си териториални претенции към едноименната гръцка област.", "date": "2018.05.30", "title": "\"Северна Македония\" – за това име са се разбрали Скопие и Атина"}
{"url": "https://www.mediapool.bg/s-evrozapoved-za-zapor-dlazhnik-v-es-ne-mozhe-da-izbyaga-news279634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа си представим, че български износител от Смолян има да получава пари от длъжник в Лион. В общия случай, за да събере вземането си, българският предприемач ще трябва да води скъпо и времеемко съдебно производство във Франция.\r\n\tНо в ЕС вече има широк спектър от други възможности за действие, които могат да спестят много пари, усилия и време на коректните търговци. Днес съдът в Смолян може да издаде европейска заповед за запор, която ще бъде изпълнена във Франция или в друга държава, където длъжникът има банкови сметки. Налагането на запор върху сметки често служи като достатъчен стимул за длъжника да погаси дължимите суми, за да се избегнат по-нататъшни съдебни действия и разноски. Опитът показва, че подобно развитие е изключително благоприятно за кредитора, който може за броени дни да събере вземането си.\r\n\tРегламент № 655/20141 (Регламент) се прилага от началото на 2017 г., като бизнесът вече успешно се възползва от него. Все повече кредитори на длъжници в други страни от ЕС осъзнават, че могат да налагат бързо и евтино запори върху банкови сметки в друга държава членка по реда на Регламента. Така в много случаи вече не се налага компаниите да искат обезпечение от съда по местоживеене на длъжника или пък да вървят по стария път за допускане на обезпечение по реда на българския процесуален закон, което след това да бъде привеждано в изпълнение в чужбина по общия и сложен ред. Изборът между различните варианти зависи от редица конкретни обстоятелства – фазата на съдебното производство (ако такова е започнало), информацията, с която кредиторът разполага относно сметките на длъжника, вида на имуществото, което ще служи за обезпечение и т.н. Всички тези обстоятелства следва да бъдат внимателно анализирани, за да се вземе правилно стратегическо решение и интересите на кредитора да бъдат опазени в максимална степен.\r\n\t\r\n\tРегламентът предлага възможности, които не са за подценяване, стига разбира се кредиторът (или по-скоро неговият адвокат) да знае как да се възползва от тях. Регламентът е полезен най-вече с това, че гарантира ефекта на изненадата спрямо неизправния длъжник. Той не узнава за образуваното срещу него производство до момента, в който сметката му вече е блокирана. Така, длъжникът, който е отдалечен на хиляди километри и живее с мисълта, че кредиторът се е отказал да търси правата си, изведнъж се оказва с наложен запор. И тогава набързо се \"сеща“, че има да плаща една фактура на някого там в България.\n\n\r\n\tРегламентът е приложим, когато банковата сметка на длъжника се намира в държава членка, различна от държавата, в която се намира кредиторът или в която се иска запорът.\r\n\tЗа да може български съд да издаде заповедта, той трябва да е компетентен да постанови решение по същество на спора. Тази компетентност ще е налице например, ако е уредена в договор между страните, ако е причинена вреда на българска територия, ако е налице проблем при доставка на стоки в България, ако са възникнали отношения с клон на чуждестранна фирма в България, ако се предявява иск срещу застраховател или от потребител, както и в други случаи, уредени в европейското право.2 Ако не са налице предпоставките за компетентност на българския съд, заповедта ще бъде издадена от съда по местоживеенето на длъжника или по мястото, където са открити банковите сметки, и ще бъде изпълнена по същия начин, както ако бе издадена в България. Тоест, Регламентът е полезен инструмент и при класическия случай – българска фирма доставя стоки в Испания, но не получава плащане от местното дружество получател. Тогава може да се иска допускане на запор срещу испанския купувач от испанския съд. Издадената заповед се изпълнява директно в Испания.\r\n\t\r\n\tЗапорът може да бъде допуснат още преди да е заведено дело, по време на делото или след неговото приключване. Практическият опит на авторите на статията показва, че дело може и изобщо да не бъде заведено, ако длъжникът реши да плати доброволно след запора. Кредиторът трябва да знае банковата сметка на длъжника, която иска да запорира, или поне да знае в коя банка е открита тя. На практика тази информация често е известна на кредитора или би могла да бъде сравнително лесно узната. Няма пречка да се иска запор и на повече сметки.\r\n\t\r\n\tМолбата за издаване на заповедта се подава чрез стандартен формуляр. Такива формуляри са предвидени от Регламента за всяко действие от производството, независимо дали то се извършва от страна, от съда, от изпълнителния орган или от банката, в която се налага запорът. Целта на формулярите е процедурата да бъде улеснена, но на практика се оказва, че са налице известни трудности при попълването им и превода им. Тези трудности обаче не са непреодолими за юрист с достатъчен опит в правото на ЕС.\r\n\tБългарският съд, пред който е подадена молбата, се произнася в кратък срок, буквално до няколко дни. Макар Регламентът да предвижда запорът да бъде допускан по правило само срещу представяне на гаранция, в действителност това може да не се наложи, ако кредиторът е развил достатъчно убедителна теза и е представил солидни доказателства за изискуемостта на вземането си и за обезпечителната си нужда.\r\n\t\r\n\tТози инструмент е наистина евтин. Таксата за допускане на обезпечението в България е същата като при издаване на обезпечителна заповед по българския процесуален ред – 40 лв.\r\n\tСнабден с издадената заповед за запор, кредиторът може да поиска привеждането ѝ в изпълнение в съответната държава членка, където са банковите сметки на длъжника. Поначало съдът, който издава заповедта, трябва да съобрази, че същата следва да бъде връчена на длъжника (разбира се, след като запорът вече е наложен, за да не се осуети изненадата). Това обаче невинаги се случва на практика, което може да се наложи кредиторът сам да организира изпращането на документите в съответната държава. Познаването на езика и правната система на тази държава или поддържането на подходящи контакти с местни юристи биха могли да се окажат от същество значение за бързото налагане на запора.\r\n\tДокументите, които се изпращат в чужбина, в общия случай следва да бъдат преведени на съответния език на държавата членка. Но ако кредиторът докаже, че длъжникът разбира и друг език, документите за връчване на длъжника може и да са на този друг език. Това би спестило допълнителни разходи за превод.\r\n\tИ така, след като заповедта е издадена и изпратена в съответната държава членка, е въпрос на броени дни сметката да бъде запорирана. Изпробвано на практика в Германия, налагането на запора отне едва 5 работни дни. Самата процедура по запора се урежда от вътрешния ред на съответната държава, като Регламентът предвижда действията да бъдат извършвани в максимално кратки срокове и кредиторът да бъде информиран своевременно за резултата от запора. В много от случаите, още преди да му бъде връчено официално съобщение за запорираната наличност, кредиторът вече е получил доброволно плащане от длъжника (който е „стимулиран“ от решителността и находчивостта на кредитора в другия край на Европа).\r\n\tС плащането вече е отпаднала нуждата от предприемане на по-нататъшни действия. Но тъй като плащането не отменя автоматично запора, кредиторът следва да положи дължимата грижа и да подаде молба за отмяната му. В противен случай той носи отговорност за евентуално причинени вреди на длъжника.\r\n\tКато недостатък на Регламента следва да се отчете сравнително краткият срок, в който кредиторът трябва да предяви иска си по същество, след като е допуснато предварително обезпечение на иска3. Ако длъжникът не е така благосклонен да плати дължимата сума веднага след налагане на запора, кредиторът може да не получи достатъчно бързо информация за това каква сума е запорирал. А тази информация може да се окаже решаваща за преценката дали да се заведе иск по същество или не. Въпреки това, съществуват известни процесуални възможности за печелене на допълнително време, през което кредиторът да узнае наличността по сметката и да вземе адекватно решение за следващите си стъпки.\r\n\tС думи прости – ако производител от Перник продава стоки на купувач в Залцбург и страните са уговорили, че споровете ще се решават от българския съд, пернишкият производител ще може да иска от Окръжен съд Перник да допусне запор на сметката на доставчика в Австрия. Или ако, при липса на други уговорки, купувач от Перник получи стоки от доставчик от Залцбург, те се окажат дефектни и възникне право да се търси неустойка, тогава той ще може да иска от Окръжен съд Перник да допусне запор на сметката на доставчика в Австрия.\r\n\t\r\n\tПрез краткото време, за което се прилага, Регламентът се превърна в успешно средство за бързо и достъпно уреждане на спорни отношения. Това е поредният акт на европейския законодател, който прокарва пътя за по-ефективно правосъдие в услуга на функционирането на вътрешния пазар на ЕС.", "date": "2018.05.30", "title": "С еврозаповед за запор длъжник в ЕС не може да избяга"}
{"url": "https://www.mediapool.bg/chovekat-stanal-prichina-za-zakona-magnitski-be-arestuvan-za-kratko-v-madrid-news279649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансистът Уилям Браудър - основател на британския инвестиционен фонд \"Хърмитидж кепитал мениджмънт\", заяви, че е бил арестуван днес от испанската полиция по искане на Русия, предадоха световните агенции в сряда.\r\n\t \r\n\tБраудър съобщи за ареста в Туитър и публикува в профила си снимка, показваща двама служители на реда пред полицейски автомобил.\r\n\t \r\n\t\"Спешно. Току-що бях арестуван от испанската полиция в Мадрид по руско искане към Интерпол за арест. Сега ме карат с полицейски автомобил към участъка. Не ми казват кой участък\", написа той в социалната мрежа.\n\n\r\n\t \r\n\tПо-късно испанската полиция заяви, че Браудър не е арестуван.\r\n\t \r\n\tОрганите на реда казаха, че той е бил задържан сутринта в Мадрид и откаран в полицейски участък, за да бъде направена проверка. След като е било установено, че заповедта за арест е изтекла, роденият в САЩ британски финансист е бил освободен.\r\n\tСпоред полицията заповедите за арест с изтекла валидност се изтриват от компютърната програма, но в случая заповедта не е била изтрита от Интерпол, посочва Франс прес.\r\n\t \r\n\t\"По ирония аз съм в Мадрид, за да дам показания за начина, по който са използвани в Испания част от парите от случая \"Магнитски\", пред главния испански прокурор, който работи срещу руската мафия - Хосе Гринда Сега. Моята мисия продължава\", написа Браудър два часа, след като бе задържан.\r\n\t \r\n\tБраудър - критик на руския президент Владимир Путин, ръководеше кампания за изобличаване на корупция и наказване на руски служители, които според него са виновни за смъртта на адвоката Сергей Магнитски през 2009 г., отбелязва Ройтерс. Магнитски, който почина в руски затвор, след като бил подлаган на системен тормоз и лишен от лекарска помощ.\r\n\t \r\n\tБраудър се застъпваше за налагане на американски санкции срещу руски служители заради нарушения на човешките права. Той беше движещата сила зад закона \"Магнитски\", подписан от предишния американски президент Барак Обама през 2012 г. и превърнал се в проблемен въпрос между САЩ и Русия. Малко след това Путин подписа закон, забраняващ на американски граждани да осиновяват руски деца, припомня Асошиейтед прес.\r\n\t \r\n\tМагнитски, който беше адвокат на \"Хърмитидж кепитал мениджмънт\", умря в следствения арест, след като обвини руски служители за участие в данъчни измами.\r\n\t \r\n\tПрез 2013 г. Браудър беше осъден в Русия на девет години затвор задочно за данъчни измами. Той отрича обвиненията.\r\n\t \r\n\tФинансистът ръководеше 10 години един от най-големите инвестиционни фондове в Русия, преди да напусне страната, а през 2006 г. получи забрана за влизане в нея като заплаха за националната сигурност.\r\n\t \r\n\tПрез юли 2014 г. Русия обяви Браудър за международно издирване. Руската генерална прокуратура многократно е отправяла към Интерпол искане за арестуването му.\r\n\t \r\n\tБританският външен министър Борис Джонсън приветства освобождаването на Браудър от полицията в Испания и призова Русия да потърси отговорност на виновните за смъртта на Магнитски.\r\n\t \r\n\t\"Току-що разговарях с Бил Браудър. Много се радвам, че са го освободили. Москва трябва да се съсредоточи върху това да подведе под отговорност виновните за убийството на Сергей Магнитски\", написа Джонсън в Туитър.", "date": "2018.05.30", "title": "Човекът, станал причина за закона \"Магнитски\", бе арестуван за кратко в Мадрид"}
{"url": "https://www.mediapool.bg/zlatni-lantsi-sreshtu-partizani-izbornite-kavgi-v-galiche-se-prenesoha-v-parlamenta-news279650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоровете и размяната на взаимни обвинения и силни думи между ГЕРБ и БСП около проведените в края на седмицата частичните кметски избори в Галиче и в девинското село Беден се пренесоха в сряда и в пленарната зала на Народното събрание чрез декларации от парламентарната трибуна.\r\n\t \r\n\tНай-напред БСП поиска изслушване в парламента на вътрешния министър Валентин Радев относно действията на полицията в изборния ден в двете села. Изборният процес е делегитимиран, изборните резултати са изкривени, гражданите са все по-отчуждени от политическия живот на страната, все по-малко от тях намират смисъл да гласуват, все по-ниско е доверието в представителните институции, заяви зам.-председателят на ПГ на \"БСП за България\" Крум Зарков.\r\n\t \r\n\tБСП: Обречени сме, ако се примирим с властта на златния ланец\n\n\r\n\t \r\n\tБСП няма да се примири с това положение, подчерта той и припомни, че са подали сигнал до прокуратурата, ще сигнализират и неправителствените организации, които имат отношение към изборния процес.\r\n\t \r\n\t\"Щяхме да питаме и министъра на правосъдието откъде и как затворник има телефонни номера, но решихме, че няма смисъл. Вече знаем, че по тези въпроси основните компетентни хора в българските затвори са чистачките\", коментира Зарков, цитиран от БТА.\r\n\t \r\n\tСпоред естествено наложилата се терминология в нашата страна избори не се печелят, на изборите се бие, заяви депутатът. Тежкият златен ланец и победоносно вдигнатата чаша с уиски са регалиите на местната власт в Галиче, заяви той. Бившият кмет, осъденият на четири години и половина затвор за отвличане, побой и грабежи Ценко Чоков активно участва и допринесе за избора на кандидата на ГЕРБ - неговия личен приятел и близък съратник, коментира Зарков.\r\n\t \r\n\t\"Обречени сме, ако продължаваме да извъртаме глава от очевидните аномалии на българския политически живот. Обречени сме, ако се примирим с властта на златния ланец\", подчерта Зарков и добави, че е отчайващо спокойствието, с което се приемат всички тези аномалии.\r\n\t \r\n\tНа тези, които решат да не си мълчат, гарантираме своята подкрепа, заяви депутатът. \"Напълно наясно сме с натиска, на който са подложени активисти на БСП по места, включително участниците ни в избирателните ни комисии. Ще застанем като един зад тях\", каза той.\r\n\t \r\n\tГЕРБ: Там, където няма избори, има партизани\r\n\t\r\n\tОпитът Галиче да се превърне в Сталинград няма да бъде успешен, предупреди в отговор депутатът от ГЕРБ Тома Биков. По-сериозният проблем, според него, са внушенията, че изборите в България са фалшифицирани, защото БСП не може да ги спечели.\r\n\t \r\n\tБиков не изключи БСП да се замисля за действия, които да я доведат на власт без избори - като \"взриви\" изборите. Това е много опасна игра, тя е играна, предупреди депутатът и вметна, че между другото, в община Трън левицата е нямала кандидат, което означавало, че Трънският отряд се е влял в ГЕРБ. По думите на депутата, логиката води до извода, че работите отиват на партизанство, защото там, където няма избори, има партизани, но заяви, че ГЕРБ няма да позволи това.\r\n\t \r\n\tВ същото време той не отрича правото на социалистите да сезират компетентните органи, европейските институции, ако виждат основание, но, по думите му, никой няма право да делегитимира вота и да внушава, че той няма никакво значение. Може би в Галиче има някакъв технически проблем, ще се съобразим с решението на съда, но нека да бъдем отговорни към демокрацията, добави Тома Биков.\r\n\t \r\n\tПредставителят на ГЕРБ припомни, че от началото на мандата на сегашния парламент е имало общо 28 частични избора в четири общини и в 24 кметства, като неговата политическа сила е спечелила 13 кметски места срещу три на БСП. В същото време се говори за страх, за овладяване на цялата държава - според мен неоснователно, защото, ако бяхте прави, трябваше да бъдат 28 от 28, продължи Биков. Затова, според него, шокът на левицата бил странен и показвал, че въпреки че губят вече 10 години, социалистите не са се научили да го правят с достойнство.\r\n\t \r\n\tЗа Галиче излъгахте, че са дописвани в списъците хора /дописани са двама-трима членове на СИК/, излъгахте, че ВМРО са първи в циганската махала, те имат по-малко гласове от вас там, продължи с опроверженията Тома Биков. По думите му, е съвсем логично подкрепата на коалиционния партньор ВМРО за кандидата на ГЕРБ срещу претендента на БСП.\r\n\t \r\n\tГЕРБ, подчерта още Биков, е и единственият реален конкурент на ДПС в смесените райони, където БСП няма кандидати. Кого подкрепяте, когато ГЕРБ излиза на избори срещу ДПС, попита той социалистите.\r\n\t \r\n\tНинова: Единственият официално признат лъжец е Борисов\r\n\t \r\n\tКогато казвате че БСП лъже, моля да се придържате към фактите и решенията на българския съд, намеси се лидерът на БСП Корнелия Нинова.\r\n\t \r\n\tСлед което предупреди, че при всеки опит на ГЕРБ да обвини левицата в лъжа, ще им бъде напомнено: \"единственият официално признат от българския съд лъжец - министър-председател, действащ председател на Съвета на ЕС, се казва Бойко Методиев Борисов\".\r\n\t \r\n\tНяма съдебно решение с такова определение, нарушихте правилника, намеси се председателстващият заседанието Емил Христов.\r\n\t \r\n\tНинова вероятно обаче има предвид решението на СРС в полза на депутата Елена Йончева, която обвини Борисов в лъжа заради твърдението му, че по времето на Тройната коалиция  е работила като журналист на държавни разноски.\r\n\t \r\n\tМеждувременно тече  с взаимните искове между Нинова и Борисов. Двамата се съдят взаимно за морални вреди след обиди и клевети. Борисов съди Нинова за думите \"крадецът казва дръжте крадеца\", изречени пред \"Нова телевизия\" на 23 март. Тя пък го съди за това, че е казал за нея, че е \"върл активист на СДС\" и я нарекъл \"госпожа Лъжа\" в интервю пред бТВ на 9 март.", "date": "2018.05.30", "title": "\"Златни ланци\" срещу \"Партизани\": Изборните кавги в Галиче се пренесоха в парламента"}
{"url": "https://www.mediapool.bg/stachka-paralizira-transporta-v-gartsiya-news279642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбща стачка срещу мерките за икономии в Гърция ще затрудни сериозно транспортния трафик в сряда. Най-силно ще бъде засегнат въздушният и морският транспорт,съобщи АФП.\r\n\tПротестът е организиран от синдикатите и е насочен срещу нови съкращения на пенсиите и увеличения на данъципрез 2019 и 2020 г.\r\n\tСтачката се провежда под мотото \"Стига вече, стоп на жертвите на работещите\".\r\n\tСтачката ще парализира напълно в началото на туристическия сезон морския трафик и ще доведе до отмяна и препрограмиране на въздушни полети заради спиране на работата на авиодиспечерите между 10 и 13 часа.\r\n\tЩе бъде спрян и влакът между центъра на Атина и летището, а градският транспорт няма да се движи в началото и в края на деня.\n\n\r\n\tПредвидени са синдикални шествия по обяд в Атина и в големите градове.\r\n\tСиндикатът на журналистите също се присъединява към стачката, в резултат на което гърците ще бъдат лишени от информационни бюлетини по телевизията и радиото, а новинарските сайтове ще работят със забавено темпо.\r\n\tОбщата стачка се организира на фона на предстоящото връщане на страната през август на финансовите пазари след приключване на третата спасителна програма със заеми от ЕС и МВФ, предоставени в замяна на строги мерки за икономии, безпрецедентни в еврозоната.\r\n\tТози епилог на кризата, започнала през 2010 г., обаче само частично ще разхлаби строгите изисквания за икономии, тъй като след приключване на програмата страната ще остане под засилено наблюдение.", "date": "2018.05.30", "title": "Стачка парализира транспорта в Гърция"}
{"url": "https://www.mediapool.bg/karakachanov-mareshki-da-si-pie-hapchetata-i-da-ne-se-zanimava-s-armiyata-news279651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПопулистките идеи на лидера на \"Воля\" Веселин Марешки за отбраната – организирането на референдум за излизането от НАТО и мораториум за военните сделки, получиха логичен отпор. Засега тези предложения не срещат подкрепа в парламентарнопредставените партии, като единствено от БСП се изказват по- предпазливо за готвените военни разходи.\r\n\t \r\n\t, коментира президентът Румен Радев в сряда. \r\n\t \r\n\tВоенният министър Красимир Каракачанов от своя страна посочи, че \"армията и темата за националната сигурност не са поле за евтин популизъм\" и призова Марешки да прояви чувство за национална отговорност по тази тема.\n\n\r\n\t \r\n\t, посочи Каракачанов. \r\n\t \r\n\tМарешки разпозна темата за отбраната през последните седмици след като участва в сбирка на крайнодесни европейски партии в Ница, после се обяви за провеждането на референдум за излизане на България от НАТО, а на 9 май чества Деня на победата на Червения площад в Москва.\r\n\t \r\n\t\r\n\t \r\n\t\"Обединените патриоти\" очаквано се обявиха в защита на военните разходи за нови самолети, бронирани машини и патрулни кораби.\r\n\t \r\n\t заяви депутатът Искрен Веселинов.\r\n\t \r\n\tОт парламентарната група на \"Патриотите\" поискаха и санкция за Марешки, защото от трибуната на НС си е позволил обидни квалификации срещу министъра на отбраната Красимир Каракачанов.\r\n\t \r\n\t\", заяви Веселинов.\r\n\t \r\n\tВ сряда лидерът на \"Воля\" каза в парламента, че \"основното обещание на Красимир Каракачанов и колегите му“ било \"за високи пенсии, парите за които ще се вземат от намалените разходи за въоръжаване\".\r\n\t \r\n\t, допълни Марешки.\r\n\t \r\n\tОт \"Воля\" искат да се спрат проектите за купуване на нов тип изтребители и бронирани машини за общо 3.3 млрд. лева. Те вече минаха през Министерския съвет и предстои да влязат в парламента. Подготвя се и проектът за два нови патрулни кораби, чиято стойност може да достигне 1 млрд. лева.\r\n\t \r\n\t\r\n\t \r\n\tВ отговор Веселинов каза, че покрай джендър идеологията политиците били\r\n\t \r\n\t, отбеляза депутатът.\r\n\t \r\n\tПо думите му за \"Патриотите\" въпросът за превъоръжаването е въпрос на национална сигурност и на национална чест, защото „България ще я има, докато я има Българската армия\".\r\n\t \r\n\tИскрен Веселинов призова\r\n\t \r\n\t\r\n\t \r\n\tДепутатът от БСП Таско Ерменков каза от своя страна, че трябва да има баланс между техника и хора в сферата на отбраната. Според него е важно как ще се харчат парите. \r\n\t \r\n\t, смята той.\r\n\t \r\n\tАко тези средства обаче се използват за съживяване на българското производство, за създаване на работни места, за увеличаване на БВП, от БСП нямат против.\r\n\t \r\n\tПо-рано обаче лидерът на БСП Корнелия Нинова се обяви срещу високите харчове за отбрана.\r\n\t \r\n\t\r\n\t\t\r\n\t\r\n\t\t \r\n\t\r\n\t\tДепутатът от ДПС Йордан Цонев определи предложенията на Марешки като популизъм.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t добави той. \r\n\t\r\n\t\t \r\n\t\r\n\t\t, смята Йордан Цонев.", "date": "2018.05.30", "title": "Каракачанов: Марешки да си пие хапчетата и да не се занимава с армията"}
{"url": "https://www.mediapool.bg/dvoino-ubiystvo-v-haskovsko-selo-politsiyata-podozira-revnost-news279653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвойно убийство е извършено в сряда сутринта в хасковското село Козлец, като извършителят е задържан, съобщи местната полиция. По първоначални данни мотивът за престъплението е ревност.\r\n\t45-годишният заподозрян за тежкото престъпление е живеел с 44-годишна жена на семейни начала. Освен нея, мъжът е застрелял с ловна пушка и свой съселянин на 48 години. Той си внушавал, че съседът му има връзка с приятелката му, гласи работната версия на криминалистите.\r\n\tУбийството на мъжа е било осъществено пред дома му в съседство с къщата на убиеца. Жената е била убита в дома им. Извършителят е използвал законно притежаваната си ловна двуцевка \"ИЖ\", която е иззета от разследващите.", "date": "2018.05.30", "title": "Двойно убийство в хасковско село, полицията подозира ревност"}
{"url": "https://www.mediapool.bg/bulgaria-dnes---kato-v-onazi-fraza-na-tsar-boris-news279655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоворители и на ГЕРБ, и на БСП използват свободно въпросната фраза като аргументация за действията на нашата дипломация по отношение на Москва. Консенсусът не винаги е хубаво нещо - когато има широко съгласие по подвеждаща цел, нещата са по-скоро тревожни. Какъв е проблемът ли? Засега той е интелектуален - демонстрация на грешна оценка и непознаване както на историята, така и на съвременната ситуация.\r\n\t\r\n\tДори да приемем безрезервно твърдението на историци, че Борис III наистина е казал „Винаги с Германия и... (попарвайки доволната усмивка на Рибентроп) никога против Русия\"*, това е изречение, което просто не е отговаряло на истината - както тогава, така и през предходните и последващите десетилетия. През 1942 година България е била част от пакт (военен съюз), който вече е бил в жестока война с Русия. Фактът, че не сме пратили войски на източния фронт и сме запазили дипломатически канали за комуникация, не означава, че не сме били против Русия. Положението е било точно обратното: подпомагали сме воюващите срещу нея по логистични, стопански и политически начини. И когато СССР идва до нашата граница, бързо “поправя” формалната липса на обявена война.\r\n\tВторо и по-важно: дори Борис III да е смятал, че това е неговият девиз, следването му не е довело до много позитиви за страната. Третото българско царство е унищожено, голяма част от интелигенцията - също, а България губи суверенитет, ставайки съветски сателит за 45 години. При тези резултати, да се обявява точно този “девиз” за съвременен пример, е просто абсурдно.\r\n\tАко тази фраза продължи да възкръсва отново и отново, Бойко Борисов ще може да се похвали с нова диплома - този път от университета \"Борис III” (след успешното завършване на конкурентните ВУЗ-ове “Живков” и “Сакскобургготски”). С това политическите висши учебни заведения на модерна България ще започнат да се изчерпват и премиерът ще трябва да се насочи към Магнаурската школа за следдипломна специализация.\n\n\r\n\t\r\n\tНо да оставим историята настрана. Медийното търкаляне на проблематичната фраза демонстрира и дълбоко неразбиране на същността на ЕС. Това не е обединение под диктат на великите сили - Германия, Франция, Русия, САЩ или някой друг, та ние да трябва да “балансираме” между техните ултиматуми. Борис III не е имал богат избор и е взимал решения с германски или руски войски на границата. В такава ситуация лавирането, компромисите и лисичите хитрости са били наложителни, макар в крайна сметка да не са довели до кой знае какво.\r\n\tЗа разлика от положението в онези години, ЕС е доброволна форма на интеграция на Европа. Никой не е насилван да влиза в Съюза (напротив, обикновено има съпротива срещу нови страни-членки). И никой не е задължаван да остане в Общността, както показва Брекзит. Затова е крайно време да се спре с инсинуациите, че някой ни извива ръцете за нещо - например да не си дружим с Русия или да не си уважаваме националната култура и история.\r\n\tКогато обаче си заявил суверенно, че искаш да си член на ЕС, че искаш да си партньор на останалите 27 страни-членки, имаш задължение да се държиш като такъв. И когато има обща политика на ЕС, тя е и твоя политика, а не “външен диктат”.\r\n\t\r\n\tЛюбителите на фразата на Борис III ще кажат, че точно днестя може най-накрая да се изпълни, защото Русия и Германия „се сближават” - Меркел и Макрон бяха на гости в Русия и обсъдиха икономически проекти. Социологът Андрей Райчев дори видя потенциал за нова ос - Париж, Берлин, Москва, Пекин, която щяла да бъде кошмар за САЩ. По сходна логика (или липса на такава) Швейк е бил убеден, че Турция стои зад убийството на ерцхерцог Фердинанд в Сараево, което става повод за Първата световна война.\r\n\tПодобни разсъждения също демонстрират нежелание да се гледа сериозно на ЕС като политически проект. Вместо това ЕС се представя като конспирация на големите държави - Германия и Франция, които прокарват своите си интереси за сметка на малките. Създава се впечатление, че сме загубили нещо без особена полза в замяна. Елементарен баланс би показал, че подобна загуба за България няма - позитивите от еврочленството са безспорни.\r\n\tИ въпреки че нямаме загуба, “сближаването” на Германия с Русия се представя като обещание за големи бъдещи печалби. За начало обаче това “сближаване” е силно надценено: ЕС не е променил позициите си по нито един ключов геополитически въпрос - Украйна, Сирия, “Скрипал” или Иран. Истината е, че ЕС иска запазване на иранската ядрена сделка и затова води разговори с Москва. Също така текат преговори по икономически проекти. Но нищо от това не води до стратегическо преориентиране на Европа към Русия, както се инсинуира. НАТО и САЩ продължават да бъдат основен гарант на европейската сигурност и това няма да се промени в близко бъдеще. А е така, защото въпреки различията този стратегически съюз е изгоден както за ЕС, така и за САЩ.\r\n\tДа, хубаво би било Европа да включи и Русия. Проблемите пред тази перспектива са само два (освен че Русия не е проявила желание за членство в ЕС). Първо, за съжаление, режимът на Путин не е демокрация и не отговаря на базовите критерии за евроинтеграция. И второ, анексията и влизането с войски на територия на друга държава е нарушение на императивна норма на международното право (jus cogens), което не може да бъде санирано. Докато тези два проблема не се отстранят, трайно “сближаване” между ЕС и Русия трудно може да има. Но мирното съжителство трябва да е гарантирано. И не са изключени съвместни действия като това по иранската ядрена сделка.\r\n\t\r\n\tШумът около “сближаването” има за цел да убеди хората, че водата се е размътила и ние ще уловим в нея много руска риба. Президентът Радев отиде с надежда да хване поне кит, но се върна с празни мрежи и обещания за бъдещ богат улов. Борисов също отива с голям рибарски екип от министри, които основно ще ловят газови риби от подводни тръби.\r\n\tСпор няма, добре би било турската газова тръба да мине и през България на път към Европа. Това ще носи доход от транзитни такси в размер на стотина милиона евро годишно, след като изплатим съоръжението. Но ако цената за тази тръба е да построим и АЕЦ “Белене”, сметката може да излезе солена, а китът може да се окаже цаца или дори пираня, която да опоска публичните ни финанси.\r\n\tНякой би се замислил защо се вдига толкова шум около тези проекти, сякаш от тях зависи просперитетът на България в бъдеще. На фона на скромните и спорни печалби от руския “малък шлем”, Европейската комисия предложи България да получи безвъзмездно 8 милиарда евро в периода 2021-2028 година, което е с 10% повече от получаваното досега.\r\n\tЗатова вместо да залага на фразата на цар Борис III, Борисов би могъл да обмисли свой, оригинален девиз. Например този: “Винаги с ЕС, а пък в Русия с едно наум”.\r\n\t*", "date": "2018.05.30", "title": "България днес - като в онази фраза на цар Борис?"}
{"url": "https://www.mediapool.bg/napadenie-sreshtu-vatreshnoto-ministerstvo-v-kabul-news279657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупировката \"Ислямска държава\" пое отговорност за нападението срещу афганистанското вътрешно министерство в Кабул, предаде Ройтерс.\r\n\t\"Ислямска държава\" каза в изявление, разпространено от информационната ѝ агенция Амак, че стои зад атентата, но не представи доказателства.\r\n\tНападатели с автомати и гранатомети нахлуха днес в силно охраняваното вътрешно министерство.\r\n\tСпоред властите атентатор самоубиец се е взривил пред министерството, позволявайки на няколко въоръжени мъже да преминат през външен портал. Бойците са били ликвидирани от силите за сигурност след престрелка, посочва Асошиейтед прес.\r\n\tНачалникът на полицията в Кабул генерал Дауд Амин каза, че са убити седем нападатели и че се провеждат операции по прочистване.\n\n\r\n\tГоворителят на вътрешното министерство Наджиб Даниш заяви, че е загинал един полицай, а петима са били ранени. По думите му нападателите са били облечени с военни униформи.\r\n\tПолицията съобщи, че талибански бойци са нападнали окръжен център в провинция Тахар и са убили петима служители на силите за сигурност. При битката, която продължава, са били ранени трима служители на силите за сигурност, а са загинали 10 бунтовници.\r\n\tВ провинция Логар талибански атентатори самоубийци са нападнали полицейски участък и са убили трима служители на реда. При атаката са били ранени четирима полицаи и осем цивилни, включително две деца.\r\n\tТалибаните поеха отговорност за нападенията в Тахар и Логар.\r\n\tВ град Кандахар в едноименната провинция при избухване на крайпътна бомба загинаха трима човека, а 13 бяха ранени, заявиха властите. Засега никой не е поел отговорност за взрива.", "date": "2018.05.30", "title": "Нападение срещу вътрешното министерство в Кабул"}
{"url": "https://www.mediapool.bg/radev-v-koya-politicheska-sistema-premierat-s-edno-obazhdane-obrashta-resheniya-na-parlamenta-news279658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова коментира президентът Румен Радев в сряда, ден, след като каза, че  и констатира, че \"някой тегли каруцата към автокрация\". \r\n\t, добави държавният глава. \r\n\t \r\n\tВ същото време той каза, че не смята, че има война между институциите. \r\n\t \r\n\t, каза Радев. \r\n\t \r\n\t\r\n\t \r\n\tРадев определи рестарта на проекта \"Белене\" като приоритет, но добави, че трябва да се даде шанс на българското правителството да анализира всички варианти, които предлага - да се вдигне мораториумът и да се предложи решение. \r\n\t \r\n\tПо думите му обаче това решение трябва да изключва финансов риск за държавата и да има действащи механизми за контрол на ядрения риск. \r\n\t \r\n\t\r\n\t \r\n\tТой коментира още, че ситуацията за българската делегация в Москва в момента е много благоприятна по няколко причини.\r\n\t \r\n\t добави той. \r\n\t \r\n\tДържавният глава каза, че по време на своята визита в Москва е поставил много ясни въпроси за възможностите на Русия за оптимизация на цени и на условия за доставки на руски енергийни ресурси, както и за по-добри условия за българския бизнес за присъствие там. \r\n\t \r\n\t\r\n\t \r\n\tОсвен това Радев категорично отхвърли предложението на лидерът на \"Воля\" Веселин Марешки да бъдат спрени всички големи военни проекти.\r\n\t \r\n\t, добави той.\r\n\t \r\n\tВ сряда президентът Румен Радев откри в Пловдив 13-то издание на Международната изложба \"Хемус 2018\".", "date": "2018.05.30", "title": "Радев: В коя политическа система премиерът с едно обаждане обръща решения на парламента?"}
{"url": "https://www.mediapool.bg/noviyat-katalunski-lider-promeni-sastava-na-kabineta-za-da-preodolee-bezizhoditsata-news279659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият лидер на испанската област Каталуния Ким Тора реши спора с Мадрид за бъдещото си правителство, като замени номинираните по-рано двама бивши министри сепаратисти, намиращи се в затвора, и други двама, които са в изгнание в Белгия, предаде Франс прес.\r\n\tМадрид определи правителството в предишния му състав като нова провокация и отказа да го утвърди, което е задължително условие за отменяне на въведеното от централните власти пряко управление в Каталуния.\r\n\t \r\n\tИспанският премиер Мариано Рахой заяви, че самоуправлението на областта ще бъде възстановено само след като Тора назначи жизнеспособно правителство, което спазва закона и е готово за сериозен диалог.\r\n\tС решението си да промени състава на кабинета си Тора на практика деблокира процеса по сформиране на каталунско правителство.", "date": "2018.05.30", "title": "Новият каталунски лидер промени състава на кабинета, за да преодолее безизходицата"}
{"url": "https://www.mediapool.bg/shefat-na-sporta-v-bnt-metodi-manchenko-e-poredniyat-uvolnen-news279654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният продуцент на направление \"Спорт\" в БНТ Методи Манченко е поредният освободен от екипа на националната телевизия, след като СЕМ назначи миналото лято новия генерален директор Константин Каменаров. Това става ясно от прессъобщение до медиите, изпратено в сряда.\r\n\tУволнението на Манченко става факт само две седмици преди началото на Световното първенство по футбол в Русия, което националната телевизия ще предава.\r\n\tИменно той водеше студийната програма на БНТ по време на последните няколко големи футболни форуми. Засега от медията не уточняват кой ще заеме мястото на шефа на спорта, който работеше в телевизията от 2001 г.\r\n\tОсвен Манченко, от 31 май се прекратяват договорите и на още няколко служители на ръководни позиции, сред които финансовият директор Росица Григорова и главният счетоводител Елисавета Боянова-Канелова.\r\n\tДругите освободени са Зорина Бояджиева – началник на отдел \"Управление на собствеността\", Асен Илиев – началник на отдел \"Обществени поръчки\" и София Живкова – началник на отдел \"Маркетинг и продажби\" в дирекция \"Маркетинг и комуникации\".\n\n\r\n\tСлед смяната на ръководството на обществената медия в нея се отприщи лавина от скандали и уволнения. Първоначално новият генерален директор назначи за програмен директор на БНТ1 конкурента си за поста Емил Кошлуков, който освен бивш депутат от НДСВ, е експрограмен директор на ТВ7, а след това и на партийната телевизия на \"Атака\" – \"Алфа\". Впоследствие в Управителния съвет на медията влязоха все свързани с ТВ7 кадри.\r\n\tПод прицел бе взето предаването ″Денят започва с култура″, което предизвика протест на екипа му и граждани пред медията. В последствие екипът на предаването действително бе преформатиран тихомълком.Последва среден пръст от Кошлуков в ефир, което пък доведе до глоба за обществената телевизия от СЕМ. Преди месец Каменаров съкрати главния продуцент на телевизията и дългогодишен кадър на БНТ Роберт Ковачев, без никакви обяснения.", "date": "2018.05.30", "title": "Шефът на спорта в БНТ Методи Манченко е поредният уволнен"}
{"url": "https://www.mediapool.bg/rusiya-kategorizira-kato-chuzhdestranen-agent-npo-za-borba-s-diabeta-news279660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското правосъдие категоризира като чуждестранен агент неправителствена организация, която оказва медицинска помощ на диабетици. Спорното название се прилага към организации, които получават финансиране от чужбина и според властите упражняват политическа дейност, предаде Франс прес.\r\n\tСпоред руските медии решението е било взето за организацията за диабетично болни в Саратов, град с 840 000 жители на 700 км югоизточно от Москва. Мотивът е, че е получила пари от чуждестранни фармацевтични компании.\r\n\tДиректорката на организацията Лариса Саигина заяви, че ще обжалва решението и добави, че проблемите ѝ с правосъдието вече възпрепятстват работата на нейната НПО с болните.\r\n\t\"Ще се борим докрай\", увери тя.\r\n\tСпоред опозиционния вестник \"Новая газета\" тази НПО е упрекната, че е подронила държавната власт с критики за действия на държавни представители в здравния сектор, включително с подлагане под съмнение на качеството на произвеждания в Русия инсулин.\r\n\tЗакон от 2012 г. задължава организациите с чуждестранно финансиране и упражняващи \"политическа дейност\", което е твърде неясна формулировка, да се регистрират като \"чуждестранен агент\" и да се представят като такъв във всяка публична дейност или комуникация.\n\n\r\n\tСпорното название е използвано по времето на Сталин за опозиционери на властта, а през 70-те и 80-те години с него се окачествяват дисидентите, които са обвинени, че са платени маши на Запада.\r\n\tОттогава множество НПО са категоризирани като \"чуждестранни агенти\", включително правозащитни и екологични организации.", "date": "2018.05.30", "title": "Русия категоризира като чуждестранен агент НПО за борба с диабета"}
{"url": "https://www.mediapool.bg/lazar-vlaikov-poluchi-nad-3-g-zatvor-za-deistviya-doveli-do-smartta-na-restorantyor-news279652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият шеф на Общинския съвет в Септември Лазар Влайков получи в сряда присъда от 3 години и 4 месеца затвор затова, че заради безотговорно държане на личното си оръжие е допуснал да се стигне до убийството на ресторантьора от Виноградец Наско Тонкев.\r\n\tОбщинарят от ГЕРБ си издейства наказание под минимума, предвиден в Наказателния кодекс (НК), признавайки в началото на делото фактите, посочени в обвинителния акт. Така Пазарджишкият районен съд разгледа процеса по съкратената процедура в рамките на едно заседание.\r\n\tПрокуратурата поиска 4-годишна присъда за Влайков, отчитайки намаляване с една трета на 6-годишното наказание, което щеше да поиска, ако казусът се разглеждаше по общия ред. Съпругата на убития Павлина и дъщеря му Деница бяха конституирани от съда като частни обвинители и поискаха максимална присъда от 10 години затвор за подсъдимия.\r\n\tЛазар Влайков ще трябва да плати и разноските по делото в размер на 7000 лева. Той ще изтърпява присъдата си при лек режим – в затворническо общежитие от открит тип. Решението на съда не е окончателно.\r\n\tТрагичният инцидент, при който смъртоносно бе прострелян Наско Тонкев, стана в началото на миналата есен по време на тържество, организирано именно от Влайков. Първоначално разпространената версия бе, че 6-годишният племенник на общинаря Юри е произвел фаталния изстрел, докато държал пистолета му \"Глок\". Впоследствие обаче роднините на убития Тонкев обявиха, че именно Влайков е произвел фаталния изстрел.\n\n\r\n\tВ крайна сметка следствието не установи доказателства в тази посока, и той бе обвинен само за безотговорно държане на огнестрелно оръжие, предоставено на непълнелетно лице, като с него е причинена смърт на един човек.\r\n\tОт пледоарията на обвинението стана ясно, че разследващите нямат дори бегла представа как пистолетът на общинаря се е озовал в ръцете на племенника му Юри. Освен това майката на детето е отказала с него да бъде извършен следствен експеримент, който да установи дали то въобще е способно да натисне спусъка. По време на следствието е установено още, че детето бърка лица и имена, присъствали на трагичния инцидент.\r\n\tПреди близо два месеца Деница Тонкева прати писмо до главния прокурор Сотир Цацаров, в което го призоваваше да не оставя подчинените му да забравят за случая.\r\n\t\"Всички хора ме питат – какво става с вашия случай, Лазар пак ли ще се измъкне? Така, ние се организирахме и събрахме подписката, защото неговото поведение – на Лазар Влайков, до момента показва чувство на безнаказаност. Той открито говори пред медиите, че ще напусне Общинския съвет, когато той сам пожелае\", разказа в началото на април момичето пред Нова телевизия.\r\n\tЗаради трагичния инцидент Лазар Влайков подаде оставка като председател на Общинския съвет в Септември, но не и като общински съветник. Междувременно съдът го освободи от арест през ноември м.г. срещу гаранция от 8000 лева.", "date": "2018.05.30", "title": "Лазар Влайков получи над 3 г. затвор за действия, довели до смъртта на ресторантьор"}
{"url": "https://www.mediapool.bg/gubernatorat-na-misuri-podade-ostavka-zaradi-seksskandal-news279661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГубернаторът на американския щат Мисури Ерик Грайтънс - някога изгряваща звезда на Републиканската партия - подаде оставка след сексскандал и разследване на възможни нарушения при финансирането на предизборната му кампания, предаде Франс прес.\r\n\t \r\n\tГрайтънс обяви оставката си, докато щатските парламентаристи обсъждаха на специална сесия възможността за свалянето му от поста. На пресконференция 44-годишният губернатор каза, че оттеглянето му влиза в сила от петък, 1 юни.\r\n\tГрайтънс, бивш морски пехотинец, първоначално беше обвинен, че е направил компрометиращи снимки на любовницата си - омъжена жена - без знанието ѝ и я заплашил, че ще ги използва, ако тя разкрие авантюрата им публично. Губернаторът неизменно твърди, че е невинен.\r\n\tПрокуратурата прекрати случая, но двупартийна комисия в Конгреса на Мисури заключи, че обвиненията са достоверни.\n\n\r\n\tСлед това разследването на щатския Конгрес беше разширено и обхвана предполагаеми нарушения при финансиране на кампанията на Грайтънс. Конгресмените имаха съмнения, че предизборния екип на губернатора е сътрудничил незаконно с организация с идеална цел, за да скрие самоличността на дарители.\r\n\tЦелта на това изпитание беше да се окаже невероятен натиск върху семейството ми, заяви Грайтънс, който многократно е окачествявал разследванията срещу него като лов на вещици.\r\n\t\"Не съм нарушил нито един закон и не съм извършил нито едно нарушение, с което да заслужа подобно отношение\", каза той на пресконференцията, едва сдържайки сълзите си.\r\n\tГрайтънс беше избран за губернатор през ноември 2016 г. Заради скандалите щатските законодатели нееднократно го призоваваха да се оттегли и го заплашваха с импийчмънт.", "date": "2018.05.30", "title": "Губернаторът на Мисури подаде оставка заради сексскандал"}
{"url": "https://www.mediapool.bg/krenvirshite-veche-shte-sa-s-pone-75-meso-news279648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа да се нарича един продукт \"кренвирш\", той трябва да съдържа поне 75% месо. Това е един от новите стандарти за месни храни, които Министерството на земеделието подготвя. До месец и половина ще бъдат изготвени минималните стандарти за храните, които ще гарантират по- добро качество на продуктите. Това съобщи земеделският министър Румен Порожанов пред бТВ.\r\n\t\"Покрай темата за двойния стандарт на храните направихме анализ на законодателството, свързано с качеството на храните. Той показа, че само при месните продукти нямаме изисквания, които да определят минимални съдържания на определено количество месо или други параметри. От миналата седмица, съвместно с месопреработвателите, производителите на месо, други асоциации, започнахме работа по създаването именно на подобни стандарти\", обясни Порожанов.\r\n\tТой посочи, че е анализирано и законодателството в други държави, което също е ново - от преди няколко години. Трябва да заложим минималните изисквания, както за кренвиршите да имат не по-малко от 75% месно съдържание, на различните видове наденица, други месни продукти, добави той.\r\n\tПорожанов обясни, че новата наредба трябва да бъде съгласувана с Европейската комисия. Според него продуктите, които няма да отговарят на новите стандарти, ще трябва да са отделени на друга витрина.\r\n\tДо месец ще влезе в сила и забраната млекопреработвателните предприятия да използват палмово масло. Сега това е възможно като има разграничение в наименованията и сиренето и кашкавалът с вложено растително масло се обявяват като \"имитиращи продукти\". Занапред обаче преработвателите ще трябва да изберат дали ще произвеждат автентични млечни продукти или имитиращи и няма да могат да прилагат и двете технологиив едно и също предприятие.\n\n\r\n\tИзбралите да влагат растително масло няма да се наричат \"млекопреработвателни предприятия\", каза Порожанов.\r\n\tМинистерството на земеделието води преговори с големите търговски вериги по проблема с вносните храни, които са с различен състав от тези в Западна Европа, но се продават по-скъпо в България, съобщи още Порожанов.\r\n\tПредстои подписването на меморандум, с който \"да урегулираме принципно тези теми\", каза той. Даде пример с бебешки храни, които се продават по-скъпо в България, отколкото в Австрия и Германия. По думите му това \"не е препоръчително\", макар че има обяснение в по-големите логистични разходи и по-малкия пазар.", "date": "2018.05.30", "title": "Кренвиршите вече ще са с поне 75% месо"}
{"url": "https://www.mediapool.bg/irlandskoto-pravitelstvo-iska-zakonoproekt-za-abortite-predi-lyatoto-news279662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИрландското правителство обяви, четири дни след историческия референдум за абортите, че до лятната парламентарна ваканция ще излезе със законопроект, разширяващ правото на аборт, предаде Франс прес.\r\n\tИрландският министър на здравеопазването Саймън Харис заяви пред Ирландската телевизия, че се надява текстът да бъде оповестен и през идните седмици да започнат дебатите по него.\r\n\tДъблин беше обявил, че възнамерява, в случай на гласуване в подкрепа на либерализацията на абортите на референдума, да разреши извършването на аборти до 12-тата седмица на бременността, а за изключителни случаи, когато е застрашен животът на майката - до 24-тата седмица.\r\n\tТри дни след резултата от вота, на който 66 процента от гласоподавателите казаха \"да\" на либерализацията, Саймън Харис заяви, че ще доведе докрай работата, която му е поверена от народа. Въпреки това той отбеляза, че ще трябва без съмнение да се изчака до края на годината, за да влезе реформата в сила.\r\n\tТой спомена за три нейни елемента - промяна на законодателния текст, установяването на нови клинични правила и разрешаването на нови медикаменти.\n\n\r\n\tИрландският министър на здравеопазването започна консултации с представители на различните медицински професии, за да бъде обсъдено съдържанието на новия закон в светлината на практическото му приложение.", "date": "2018.05.30", "title": "Ирландското правителство иска законопроект за абортите преди лятото"}
{"url": "https://www.mediapool.bg/protest-sreshtu-spa-kompleks-krai-doma-na-vanga-v-rupite-news279646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзграждането на спа комплекс, близо до дома на баба Ванга в Рупите, предизвика обществено недоволство. Местните се оплакаха, че строежът ще унищожи минералните извори, наречени в района гьоловете, и те ще изчезнат. Те са създали \"Фейсбук\" страницата \"Спаси Рупите\", която вече има 22 000 последователи.\r\n\tПротестиращите заявиха пред националните телевизии, че са разбрали за строителството на спа комплекса, едва когато имотът е бил ограден.\r\n\tНяма прозрачност на процедурата, на инвестиционните намерения и според нас е заплашено съществуването на това място и изобщо запазването на екосистемата и бъдещето на региона, каза една от недоволните пред бТВ. По думите ѝ дебитът на водата няма да е достатъчен, което означава, че естествените гьолове ще изчезнат, екосистемата ще се загуби, а от това зависи животът на земноводни, влечуги и птици. \r\n\tГлавният архитект на Петрич Владимир Митрев твърди, че всичко е законно, а инвеститорът е спазил изискванията. Строежът няма да е върху изворите, подробният устройствен план е съгласуван със всички институции, каза Митрев. Той посочи, че не може да спре строителство в частен имот, което е минало абсолютно всички съгласувания.\r\n\tСпоред главния архитект на Петрич хората пак ще могат да ползват изворите, защото в общинските имоти не се предвижда застрояване. \n\n\r\n\tНедоволни граждани обаче контрираха, че границата на строежа започва на около 10 м от тях.\r\n\tИво Стефанов, адвокат на инвеститора, обясни, че сега лековитата вода не се използва правилно и се оттича в река Струма. Проектът на клиента му щял да оползотвори част от водата, като направи спа център с няколко къщи за гости. \r\n\tКметът на Рупите Георги Атанасов заяви, че няма получени жалби срещу строежа. \r\n\tГражданите отговориха, че са били в неведение за инвеститорския интерес. Въпреки че той е заявен преди две години, те разбрали едва, когато имотът бил ограден за строителство.", "date": "2018.05.30", "title": "Протест срещу спа комплекс край дома на Ванга в Рупите"}
{"url": "https://www.mediapool.bg/portugalskiyat-parlament-othvarli-legalnata-evtanaziya-s-pochti-raven-vot-news279663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПортугалският парламент отхвърли закон, предвиждащ легализиране на доброволната евтаназия за неизлечимо болни пациенти в страната, в която мнозинството от населението са католици, предаде Ройтерс.\r\n\tЗаконът бе отхвърлен със съвсем малка разлика в гласовете, но вотът събра достатъчна подкрепа, за да осигури по-нататъшни дебати по въпроса.\r\n\t \r\n\tПредложен от управляващите социалисти, проектът на закона събра 110 гласа \"за\" в 230-членния парламент, но беше отхвърлен със 115 гласа \"против\" и 4 \"въздържали се\", след разгорещени дебати и явно гласуване.\r\n\tПреди гласуването няколкостотин души от всички възрасти, основно от религиозни групи и католически училища, протестираха пред парламента, скандирайки: \"Да на живота, не на евтаназията!\".", "date": "2018.05.30", "title": "Португалският парламент отхвърли легалната евтаназия с почти равен вот"}
{"url": "https://www.mediapool.bg/vtechneniyat-priroden-gaz-razpalva-balkanite-news279664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе бяха изминали и шест месеца от деня, когато ЕС обяви през декември 2017 година, че възнамерява да финансира строителството на терминал за втечнен природен газ (LNG) на хърватския остров Крък със 101,4 милиона евро, за да допринесе за енергийната сигурност на Централната и Югоизточна Европа, когато руският гигант Газпром съобщи, че възнамерява да финансира със 70 милиона евро строителството на завод за втечнен природен газ в Зворник, Босна и Херцеговина.\r\n\t \r\n\tТова е малък пример за ожесточената конкуренция за контрола върху газовите потоци на Балканите. Същевременно усилията на САЩ да изнасят втечнен газ за Европа са в пълен ход.\r\n\t \r\n\tНесъществуваща трансгранична връзка. . .\n\n\r\n\tВ някои документи ЕС подкрепя възможността за изграждане на съоръжения за втечнен природен газ в Гърция, както и в Хърватия, България и Полша. Европейските институции обаче отбелязват проблема, че мрежата от енергийни интерконектори в страните от Югоизточна Европа в момента е незавършена. Поради това особено силно внимание се отделя на завършването, например, на интерконектора между Гърция и България (IGB).\r\n\tМакар Гърция, Хърватия и България да имат амбиицията да станат врата към Полша и Литва за американския втечнен природен газ в Югоизточна Европа, Вашингтон открито изразява \"пълна и абсолютна подкрепа\" за работата си по плаващата платформа за съхранение и регазификация (FSRU) и терминала на хърватския остров Крък.\r\n\tСофия пък планира да работи с Катар за изграждане на инфраструктура за втечнен природен газ или за компресиран природен газ (CNG) с участието на държавни компании оператори от двете страни, за да внася катарски газ.\r\n\t \r\n\t\r\n\tЕкологична катастрофа\r\n\tПревръщането на хърватския остров Крък в терминал за втечнен природен газ обаче предизвика разнопосочни реакции, основно сред част от местните жители. Те изразиха дълбоко безпокойство от изграждането на нова промишлена зона в залива Кварнер. Това ще доведе до разрушаване на морската екологична система и изваждане на района от туристическата карта на острова с население 19 000 души, който през лятото привлича до 190 000 туристи, основно от Германия.\r\n\tЗа работата на газовия завод е необходимо да се използва хлор и поради тази причина организации и граждани се оплакват, че заливът Кварнер ще се превърне в плувен басейн. И се заричат да се мобилизират, ако държавата не разгледа отново въпроса.\r\n\t \r\n\t\r\n\tВ очакване на шистовия газ. . .\r\n\tВъв всеки случай въпросът, който човек може да си зададе, е дали Хърватия има нужда от този терминал, тъй като американският втечнен природен газ може да закъснее. В такъв случай, с какво ще се пълнят дотогава хранилищата?\r\n\tВ изявление LNG Croatia, държавната компания, която управлява проекта, съобщи, че е в процедура за нов търг с крайна дата за подаване на офертите 8 юни за изграждане на плаваща платформа за съхранение и регазификация. Посочва се, че по този начин се отменя предишният търг заради необходимостта да се направи преоценка на проекта. Местни медии съобщават, че на първата фаза на процедурата се наблюдава ограничен интерес.\r\n\t \r\n\t\"Необходимо е да се преразгледат техническите характеристики и капацитет на първоначално възложената плаваща платформа за съхранение и регазификация, за да се намалят първоначално планираните капиталови разходи по проекта и да се открие възможност за изпълнението му с по-ниско натоварване на капацитета\", съобщи LNG Croatia, без да предостави допълнителна информация.\r\n\t \r\n\tПървоначалният капацитет на съоръжението за втечнен природен газ бе 2,6 милиарда кубични метра газ годишно, като се планираше експлоатацията на започне през 2020 година.\r\n\t \r\n\tПроектът за внос на втечнен природен газ на остров Крък ще бъде разработен на два етапа. Първата фаза включва разполагане на плаваща платформа за съхранение и регазификация, а втората фаза предвижда строителство на наземни съоръжения за внос на втечнен природен газ, посочва LNG Croatia.", "date": "2018.05.30", "title": "Втечненият природен газ разпалва Балканите"}
{"url": "https://www.mediapool.bg/kevr-v-kyosheto-news279636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтранното изменение в Закона за енергетиката от 8 май 2018 по повод контрола на КЕВР върху сделката „\"ЧЕЗ-Инерком“ вече създава институционални проблеми – особено за поставения натясно енергиен регулатор. Трябва ли политиците да чакат да създаде и финансови тежести за държавата, за да го отменят?\r\n\tПо силата на текста в новата т.23а в чл.21 ал.1 от Закона за енергетиката (ДВ 43 от 8 май 2018) КЕВР се сдоби с правото – и респ. и задължението – \"да разрешава действия по разпореждане с дялове и акции, представляващи повече от 20 на сто от капитала на търговски дружества които осъществяват лицензионна дейност по пренос и разпределение на електрическа, топлинна енергия или газ, с оглед гарантиране сигурността на доставките, защитата на националната сигурност и обществения ред“.\r\n\tВ резюме  - положението с този текст изглежда опасно предвид смущаващата му законосъобразност и невъзможността за неговото прилагане.\r\n\t\r\n\tДни след приемането му вече беше заявено, вкл. и от подкрепили го депутати, че текстът в този му вид е напълно неприложим – и това беше индиректното признание, че той е приет най-вече по политически причини.\n\n\r\n\tМеждувременно, на 16 май в КЕВР бяха внесени 200 хиляди подписа с искане сделката ЧЕЗ-Инерком да бъде спряна на основание именно новото ѝ правомощие – а това беше действие, немотивирано от правна гледна точка и изразяващо откровени тенденции за политически натиск върху институцията. Отделен е въпросът доколко разпоредбата въобще е съотносима към конкретната сделка.\r\n\tДопълнително стана известно, че миналата седмица депутати отново са обсъждали възможността да натоварят министъра на енергетиката със задачата да осигури изработването на критерии и срокове за изпълнение на цитирания текст. Да не забравяме, че за да бъде направено това от министъра, от КЕВР или от която и да е друга институция, е необходимо  упълномощаване от закона, което обаче сега липсва.\r\n\t\r\n\tНезависимо как и защо е приет, текстът в този му вид не бива да се подценява от гледна точка на опасностите, които крие, и симптомите, които изразява. Всъщност, приемането му на юруш и последващите действия в тази връзка само подчертават няколко обстоятелства с принципно значение.\r\n\tНа първо място е видно, че за някои хора думата \"пазар“ все още е доста абстрактна. Забравя се, че и в енергетиката тази дума може да се отнася не само например до търговията с ток, а и до промяна на собствеността на капитала. В общественото съзнание – а явно и на политическо ниво - следва отчетливо да се възприеме мисълта, че въпросът кой точно е собственикът на дадени активи може да има все по-променлив отговор – борсите, на които се търгуват акции на дружества, са за това. А и реално, ако се спазва законът, този въпрос би следвало да се възприема като все по-маловажен. В този контекст трябва да стане ясно и нещо друго - онези политици, които оправдават действията си с твърдения за нещо или някой, който се крие зад сделката, трябва най-после да посочат факти. Логично може да се припомнят и поставяните вече въпроси защо подобен тип реакции липсваха при продажбата на активите на Е.ОН, както и на остатъчния пакет акции на ЕРП.\r\n\tНа второ място си струва да се посочи отново, че липсата на детайли за начина, по който да се упражнява правото за подобен контрол от страна на КЕВР поставя институцията в ъгъла – а оттам действията са не само административно трудни, но могат да се окажат и опасни предвид липсата на възможност за законосъобразност и ефективност. Така КЕВР получава отговорности, за които не е екипирана, но неизпълнението или противозаконното изпълнение на които може да доведе и до сериозни имуществени претенции срещу държавата.\r\n\tДопълнително, като бонус КЕВР се сдоби със задачи и по преценката на теми като защитата на националната ни сигурност, че и на обществения ред. И това стана при наличие на конкретни дейности именно от оправомощените за такива преценки институции по повод сделката ЧЕЗ – Инерком, които бяха представени пред парламента - при това се изясни, че тези институции са си свършили работата, която не трябва да бъде неглижирана с лека ръка с необосновано недоверие.\r\n\tНа трето място  – ако нещата не бъдат променени из основи - на този фон се очертава криза на институционалната компетентност, при която държавата (чрез КЕВР) може да се окаже виновна на база на арбитражни или съдебни решения поради ситуация, която самата тя си е създала (чрез парламента).\r\n\t\r\n\tПарламентът следва бързо да прецени дали не е по-добре въпросният текст да бъде отменен като мъртвороден, че и вреден, защото поставя всички в губеща позиция.  Явно е необходимо първо на държавно ниво да стане ясно какви точно са целите и да се уточнят законосъобразни механизми, с които тези цели могат да бъдат постигнати, както и последиците от това. Безспорно въпросът за подобен тип спорна намеса на държавата в частно-правни отношения  е толкова важен, че ако има нужда от регулация, това трябва да стане на ниво „закон“, а не чрез подзаконови или административни актове. При това – ако нов текст въобще се внася - е далече по-разумно това да стане чрез Министерския съвет, за да се гарантира законосъобразност и да се минимизират чисто политическите заигравания. \r\n\tИ при внасянето на изменения в Закона за енергетиката да се отчита, че го четат не само енергийни инвеститори.", "date": "2018.05.30", "title": "КЕВР в кьошето"}
{"url": "https://www.mediapool.bg/napadatelyat-ot-liezh-poboinik-kradets-narkoman-i-ubiets-news279665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБенжамен Ерман (36 г.), който вчера застреля трима души в белгийския град Лиеж, е имал постоянни проблеми със спазването на законите, съобщават местни медии, цитирани от БТА.\r\n\t \r\n\tЦитирани са данни, според които още непълнолетен той е бил зависим от хероин, биел се е без повод, участвал е във въоръжени обири. Ерман многократно е бил задържан и осъждан, като някои от присъдите му са били ефективни. Често той е извършвал престъпленията си в съучастие с брат си.\r\n\t \r\n\tПредполага се, че непосредствено преди да застреля две полицайки със собственото им оръжие вчера, както и случаен гражданин, той е убил друг наркоман, с когото отдавна са се познавали. Ерман, както бе съобщено, е бил пуснат в понеделник от затвора за няколко часа, но вместо да се прибере обратно, е \"разчистил сметки\" навън.\n\n\r\n\t \r\n\tБелгийският министър на правосъдието Кун Генс уточни, че досега Ерман многократно е бил освобождаван по същия начин и се е прибирал доброволно в затвора. Предположенията, че вчерашните му действия са терористична проява, са оправдани в медиите от това, че той е извикал \"Алах е велик\", докато очаквал да бъде заловен от полицията.\r\n\t \r\n\t \r\n\tМедиите уточняват, че контраразузнаването разполага с данни за негови връзки с радикализирани затворници, без това непременно да означава, че самият той е бил радикализиран. Няма данни Ерман да е записал изявление за принадлежност към терористична група, нито терористична организация досега е поела отговорност за неговите действия.\r\n\t \r\n\tЕрман е трябвало да излезе от затвора през 2020 година. От февруари тази година той е бил пускан на свобода в светлите часове на денонощието, за да си търси работа и да се върне в обществото. Дни след като спрямо него започва да се прилага този облекчен режим, Ерман не се прибира сам и е заловен след извършен обир. Месец по-късно съдът отменя облекченията и го мести в друг затвор.\r\n\t \r\n\tЕрман бе застрелян от силите на реда при вчерашното нападение. Преди това той е разговарял със своята заложница в местното училище. Заложницата Дарифа (представена само с малко име), чистачка в училището, където Ерман се скрил, го призовала да се предаде, разказва тя днес пред медиите. Той я попитал дали е мюсюлманка и дали спазва Рамазана. Когато отговорила утвърдително, той я успокоил, че няма да ѝ стори нищо.\r\n\t \r\n\tНападателят произвел няколко изстрела в затворена врата, която го отделяла от вътрешността на сградата. Тогава Дарифа се развикала и разплакала, а той ѝ казал, че е по-добре да плаче за своите братя в Сирия.\r\n\t \r\n\tЕрман, напълно хладнокръвен, открехнал входната врата на училището и подхвърлил отвън личната си карта. Според Дарифа това ясно показвало, че знае, че това са последните му мигове. След това отворил вратата широко, излязъл и бил застрелян с няколко десетки изстрела от пристигналите на мястото сили на реда.", "date": "2018.05.30", "title": "Нападателят от Лиеж: Побойник, крадец, наркоман и убиец"}
{"url": "https://www.mediapool.bg/travmite-v-detstvoto-vodyat-do-losho-zdrave-v-zryala-vazrast-i-dori-ranna-smart-news279667.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеблагоприятни преживявания в детството водят до рисково за здравето поведение в зряла възраст, което може да отключи редица заболявания като психични разстройства, сърдечносъдови заболявания, карциноми и в крайна сметка да доведе до ранна смърт. Това показват резултатите от двугодишно проучване на Националния център по обществено здраве и анализи (НЦОЗА) сред 600 студенти.\r\n\tСпоред проучването емоционално насилие в детска възраст са преживели 40.9 на сто от анкетираните, физическо насилие - 28 на сто, сексуално насилие - 11.3 на сто. Физически пренебрегвани в детството си са били 9.3 на сто от участниците в изследването.\r\n\tПочти една четвърт от участвалите в проучването на НЦОЗА са деца на разведени родители, 10.5% от анкетираните пък са с починал родител. От всички 600 студенти свидетели често вербално домашно насилие са 33.7%, а на физическо – 10.2%. Свидетели на физическо насилие със сериозно нараняване пък са били 3.5% от анкетираните.\r\n\t44.6% от тях са съобщили, че никога не са се чувствали разбрани, обект на тормоз от връстници са били 27.3% от анкетираните студенти, в училищни сбивания са участвали 24.9%.\r\n\tПряко на поведението и здравето в зряла възраст се отразяват физическото, емоционалното и сексуалното насилие, а косвено влияние върху живота на детето оказва лошата семейна среда – с един или без родители, при смърт на родител, при съжителство с член на семейството, който употребява алкохол, такъв с психични отклонения или такъв, който е бил в затвора.\n\n\r\n\tВсичко това в късна възраст може да доведе до прекомерна употреба на алкохол, тютюнопушене, затлъстяване, както и рисково сексуално поведение.\r\n\tД-р Румяна Динолова, експерт в Националния център по обществено здраве и анализи, съобщи, че според проучването физическото насилие в детството увеличава с 3.6 пъти риска от тютюнопушене в зряла възраст и с 1.7 пъти риска от злоупотреба с алкохол.\r\n\tЕмоционалното насилие пък повишава риска от пропушване в ранна възраст 3 пъти, риска от ранна сексуална активност 2 пъти, риска от множество сексуални партньори 2 пъти и 1.7 пъти - риска от злоупотреба с алкохол.\r\n\tДанните кореспондират и с резултатите от световни проучвания, като това на СЗО, според което 70% от случаите на ранна смърт сред хората в зряла възраст се дължат на поведение, формирано във възрастта между 9 и 19 години, съобщи Христо Хинков, директор на НЦОЗА .\r\n\tПревенцията на подобно рисково поведение е адекватно поднесената информация, здравното образование, както и здравни услуги, подходящи за младите хора – така че младият човек да отиде в един кабинет и вместо критика до получи помощ, коментира психологът Анина Чилева.", "date": "2018.05.30", "title": "Травмите в детството водят до лошо здраве в зряла възраст и дори ранна смърт"}
{"url": "https://www.mediapool.bg/vseki-mozhe-da-vidi-patsientskoto-si-dosie-veche-i-s-pik-ot-nap-news279670.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа страницата на здравната каса вече е достъпна нова функционалност, която осигурява на всеки здравно осигурен  и с персонален идентификационен код (ПИК) на Националната агенция на приходите (НАП). Досега достъп до тази услуга имаха само гражданите, които притежават универсален код за достъп (УКД), издаден от касата и районните ѝ подразделения или електронен подпис.\r\n\tС новата функционалност около 400 000 граждани, които имат ПИК на НАП, ще могат да разгледат своето пациентско досие, докато код от здравната каса са си изкарали около 40 000 души.\r\n\tВ електронното здравно досие на пациента се съхранява информация за избора на личен лекар (от 2000 г. до момента), както и за всички извършени на пациента прегледи и медицински дейности от личния лекар, лекарите специалисти, болниците, направените изследвания в лабораториите, получените лекарства по линия на НЗОК в аптеките.\r\n\tОт здравната каса призовават гражданите да сигнализират институцията, ако открият несъответствия между вписаните в досието им дейности и медицинската помощ, която реално са получили.", "date": "2018.05.30", "title": "Всеки може да види пациентското си досие вече и с ПИК от НАП"}
{"url": "https://www.mediapool.bg/zakonat-peevski-za-ktb-vse-pak-stigna-do-konstitutsionniya-sad-news279666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният касационен съд (ВКС)  обявяването за противоконституционно на обратното действие на т.нар. .\r\n\tНормативният акт в крайна сметка стигна до конституционните съдии, въпреки че , нито опозиционната БСП се решиха да атакуват нормативния акт, който според изявени юристи като например  е отчетливо противоконституционен.\r\n\tВърховните съдии на практика атакуват самия смисъл на приетите от депутатите промени в Закона за банковата несъстоятелност, защото обратното действие позволява обезсилване на хиляди цесии и прихващания, направени по време на квестурата на КТБ. Много от въпросните прихващания и цесии предизвикаха основателни съмнения за незаконосъобразност, а преди няколко седмици бившите квестори на КТБ  бяха обвинени от прокуратурата за манипулации с депозити.\r\n\tЗаконът \"Пеевски\" цели улесняване на синдиците при водените от тях стотици дела за обезсилване на прихващанията и цесиите, чрез които банката загуби стотици милиони левове. Според критиците на нормативния акт обаче неговото прокарване е силно закъсняло – с около три години, и към днешна дата би предизвикало сериозен хаос в стопанския оборот. Дясна извънпарламентарна опозиция твърди също, че има и скрити цели на гласуването на подобен закон чак през 2018 г., свързан с конкретни икономически интереси по определени дела.\r\n\tВ парламента законът бе подкрепен с гласовете на ГЕРБ, ДПС и \"Обединени патриоти\". Преди гласуването един от авторите на закона Йордан Цонев (съвносител с Пеевски) направи специално изявление, че заведените съдебни дела за старите прихващания са с общ интерес от 1.17 млрд. лв. Стойността на заличените обезпечения, които със закона могат да се реактивират, е 233 млн. лв. Общият ефект от приемането на закона според Цонев е около 1.4 млрд. лв., които синдиците щели да съберат.\n\n\r\n\tВКС смята, че обратното действие на закона нарушава основно изискване на правовата държава, а именно \"законодателството да отговаря на принципа на стабилност и придвидмост\". Създават се два успоредни правни режима - единият улеснява синдиците на КТБ, които водят делата за прихващията, а другите са ответниците, които са участвали в сделките за прихващане на кредитите, смятат върховните съдии.\r\n\t\"С това се създава неравноправно третиране на гражданските и стопанските субекти, участващи в производството по банкова несъстоятелност\", се казва в позицията на Търговската колегия на ВКС.\r\n\tВърховните съдии описва абсурдната ситуация, до която би довело обезсилването на прихващанията. Прихващането ще се счита за невалидно за кредиторите на КТБ и нейните синдици. Така синдиците ще получат възможност да си поиска веднага парите. В същото време вземането на кредитора към банката, което е било прихванато, не би било възобновено. Нещо повече, то ще се счита за погасено поради изтичането на сроковете по същия закон.\r\n\t\"Кредиторът на банката със заявено за прихващане и вече прихванато и погасено вземане, би се превърнал в неин длъжник, без да има възможност да реализира своето вземане в това или което и да е друго производство\" сочат върховните съдиите.\r\n\tВКС допълва, че така законът преурежда вече приключени отношения между страните, което многократно е посочвано за противоконституционно в други решения на Конституционния съд. Съдът напомня, че защитата на правната сигурност и равенството на правата на страните е принцип не само в българската констутуция, но и основен принцип на практиката на Съда на ЕС.\r\n\tПрезидентът Румен Радев  на Закона \"Пеевски\", което бе бързо отхвърлено от мнозинството в парламента. Неговите аргументи за обратното действие на закона бяха сходни с тези на ВКС. След отхвърляне на вето президентът реши да не атакува спорното законодателство пред Конституционния съд. Той отказа да отговори на въпросите на Mediapool защо не атакува закона, след като го смята за очевидно противоконституционен.", "date": "2018.05.30", "title": "Законът \"Пеевски\" за КТБ все пак стигна до Конституционния съд"}
{"url": "https://www.mediapool.bg/ubiystvoto-na-babchenko-se-okaza-instsenirovka-na-ukrainskite-sluzhbi-news279641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският журналист Аркадий Бабченко, за чието убийство бе съобщено късно снощи, се оказа жив. В сряда следобед той дори се появи на пресконференция и разказа, че новината за \"убийството\" му е изфабрикувана от украинските специални служби. Целта била да се пресече план за покушение срещу живота журналиста, за което Русия е вербуваба и пратила по петите му наемен убиец, съобщи ББС.\r\n\tПо-рано медиите по целия свят съобщиха, че Бабченко е застрелян с три изстрела в гърба във вторник вечерта пред апартамента си в Киев. Той бил намерен от съпругата си и издъхнал в линейката по пътя към болницата.\r\n\tУкраинската полиция дори започна наказателно дело за деянието, а между политиците в Русия и Украйна се разрази словесна престрелка по въпроса кой е виновен за смъртта на журналиста, който е яростен критик на Путин.\r\n\tСледственият комитет на Русия също заяви, че ще проведе разследване.\r\n\t\"Убийството на журналиста Аркадий Бабченко в Киев е било поръчано от руските спецслужби\", обяви шефът на Службата за сигурност на Украйна (ССУ) Василий Грицак на съвместната пресконференция с украинския генерален прокурор Юрий Луценко.\n\n\r\n\tБабченко потвърди тази информация, като разказа, че разследването на поръчката за убийството му е продължило близо два месец. Той самият научил за нея преди месец.\r\n\t\"Хората ми казаха, че съм поръчан. Платени са пари, 40 000 долара. Показаха документи, моите паспортни данни, моя снимка, която се намира само в моя паспорт. Стана ясно, че информацията идва от Русия\", разказа Бабченко.\r\n\tТой е убеден, че показаната снимка, с която е нарочен като мишена за убийство, е била достъпна само за спецслужбите в Русия.\r\n\tРуският журналист се е съгласил да участва в специалната операция на украинските спецслужби, която е включвала и разпространяване на съобщение, че е убит.\r\n\tБабченко благодари на ССУ, че му е спасила живота. А Грицак съобщи, че благодарение на проведената операция е предотвратена цинична провокация и е документирана подготовката на престъплението от руските спецслужби.\r\n\tТой обясни, че покушението е било възложено на двама украински граждани и че един от тях е арестуван - украински гражданин, представен само като Г.. Той бил нает от руските спецслужби да организира убийството.\r\n\t\"Буквално преди 3 часа го задържахме\", допълни той. Именно украинецът Г. е взел 40-те хиляди долара.\r\n\tБабченко се извини за шока, който е предизвикал с \"новината\" сред всичките си приятели и роднини.\r\n\tЧетиридесет и една годишният Бабченко участва в двете войни в Чечения като войник, преди да стане изключително критичен към Кремъл журналист. Той разказа за войните в Чечения в книга, издадена във Франция под заглавието \"Цветът на войната\".\r\n\tПреди да напусне Москва той е сътрудничил на опозиционния вестник \"Независимая газета\" и на руското радио \"Ехото на Москва\".\r\n\tБабченко е бил в Източна Украйна, където конфликтът между проруските сепаратисти и украинската армия отне живота на над 10 000 души за четири години. Той разкритикува ролята на Русия в този конфликт, подкрепяйки тезата на Киев и на западните страни, според които Русия поддържа военно сепаратистите - нещо, което Москва винаги е отричала.\r\n\tБабченко напусна Русия през февруари 2017 г., говорейки тогава за ужасяваща кампания на тормоз срещу него след публикация в социалните мрежи относно разбиването на руски военен самолет на път за Сирия в края на 2016 г. Журналистът твърдеше, че е получил хиляди заплахи.\r\n\tПърво той живя в Чехия и в Израел, преди да се установи в Киев. От една година Бабченко водеше емисия по украинската кримско-татарска частна телевизия АТР.\r\n\tСутринта лично премиерът на Украйна Володимир Гройсман обвини Русия, че е замесена в убийството. Той заяви във Фейсбук, че е сигурен в своето твърдение и нарече Бабченко \"истински приятел на Украйна\". Според украинския премиер \"Русия не му е простила това\".\r\n\tЗад убийството на Бабченко може би стои Русия, намекна и украинският външен министър Павло Климкин.\r\n\tУкраинският депутат Антон Герашченко, познавал добре убития, разказва подробности за смъртта му. \"Явно една от версиите ще гласи: това са действия на руските спецслужби за премахване на лица, пречещи все така да бъде тровено съзнанието на руското население, казвайки истината за това какво става всъщност в Русия и Украйна\", коментира той.\r\n\tУкраинските власти продължават своя курс към русофобия - така руският външен министър Сергей Лавров коментира прозвучалите от Киев обвинения.\r\n\t\"Поредната трагедия в Киев - Аркадий Бабченко бе убит във входа на собствения си блок и ето вече премиерът на украинското правителство (Володимир Гройсман) заявява, че са го направили руските спецслужби\", каза Лавров на международен експертен форум в Москва.\r\n\tПо думите му \"тази мода в международните работи е твърде печална\". Мнозина обаче я следват - примерно украинците, радващи се на \"пълна безнаказаност от страна на западните си покровители\". Те обаче \"изцяло пренебрегват съветите на същите си западни покровители как да слагат ред в собствената си къща\", добави руският външен министър.\r\n\tДиректорът на руската Федерална служба за сигурност Александър Бортников нарече провокация изявленията на украинските власти, че руски тайни служби са замесени в убийството на журналиста, съобщи Интерфакс.\r\n\t\"Пълни групости. Впечатлението е, че бълнуват. Да се разправят помежду си\", заяви Бортников пред агенцията.\r\n\tТой отговори положително на въпроса дали убийството на Бабченко може да се сравни с отравянето на бившия руски шпионин Сергей Скрипал в британския град Солсбъри.\r\n\t\"Да, мисля, че да. Най-чиста проба провокация\", заяви шефът на ФСС.", "date": "2018.05.30", "title": "\"Убийството\" на Бабченко се оказа инсценировка на украинските служби"}
{"url": "https://www.mediapool.bg/rumanskiyat-prezident-be-zadalzhen-ot-ks-da-osvobodi-laura-kyoveshi-news279671.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРумънският президент Клаус Йоханис трябва да освободи ръководителя на антикорупционната прокуратурата Лаура Кьовеши, за да разреши институционалния си конфликт с правителството. Това постанови румънският Конституционен съд в сряда, съобщи Ройтерс.\r\n\tКС бе сезиран от управляващата социалдемократическа партия с въпроса дали Йоханис е създал конфликт между изпълнителната власт и президентската институция с отказа си да издаде указ за освобождаването на прокурора Кьовеши.\r\n\tРумънският президент отхвърли през април искането на правителството да освободи популярната в страна шефка на антикорупционната прокуратура. Предложението бе отправено от министъра на правосъдието Тудорел Тоадер, който започна процедурата по освобождаване през февруари, след като обвини Кьовеши за \"увреждане на образа\" на Румъния и превишаване на правомощията си.\r\n\tПричината е, че тя критикува остро съдебните реформи на правителството.\r\n\tИскането за освобождаване доведе до мащабни улични протести в Букурещ, а Европейската комисия изрази тревогата си, че резултатите от борбата с корупцията в Румъния не са необратими.\n\n\r\n\tНад 100 000 души бяха подписали петиция, призовавайки Йоханис да не освобождава Лаура Кьовеши. Той се вслуша в призивите и отказа с аргумента, че мотивите на правосъдния министър са крайно неубедителни. Сега президентът е принуден от Конституционния съд да подпише указа.\r\n\tАФП напомня, че Кьовеши си е спечели твърде влиятелни врагове в Румъния, тъй като много от осъдените от антикорупционната прокуратура са близки до управляваща социалдемократическа партия.\r\n\tПо-рано тази година Кьовеши заяви, че агенцията е разследвала рекорден брой случаи през 2017 г. въпреки \"безпрецедентните атаки\" на политическите органи.", "date": "2018.05.30", "title": "Румънският президент бе задължен от КС да освободи Лаура Кьовеши"}
{"url": "https://www.mediapool.bg/raboteshtite-v-bolnitsite-vav-vratsa-i-lovech-poluchiha-zaplatite-si-news279672.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t Министерството на здравеопазването преведе дължимите средства за заплати на персонала в болниците  \"Проф. д-р Параскев Стоянов\", Ловеч и \"Христо Ботев“, Враца.\r\n\tСлужителите в областната болница в Ловеч получават заплатите си за месеците февруари, март и април, а аботещите в МБАЛ Враца получават възнагражденията си за месеците март и април.\r\n\tПо този начин здравното министерство изпълни решението на Министерския съвет от 23 май 2018 г. болницата в Ловеч да получи 1 022 985 лв., а тази във Враца - 1 200 128 лв. Средствата се предоставят от МЗ като безлихвена възмездна финансова помощ за разходи за персонал.\r\n\tКъм днешна дата вече е преодоляно забавянето при изплащането на възнагражденията на работещите в двете болници, уточниха от министерството.", "date": "2018.05.30", "title": "Работещите в болниците във Враца и Ловеч получиха заплатите си"}
{"url": "https://www.mediapool.bg/italiya-se-opitva-da-stakmi-pravitelstvo-i-da-izbegne-novi-izbori-news279668.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНоминираният за министър-председател на Италия Карло Котарели каза, че са се появили \"нови възможности\" за съставяне на правителство, въз основа на резултатите от парламентарните избори на 4 март, предаде Асошиейтед прес.\r\n\t \r\n\tТой се срещна в сряда с президента Серджо Матарела, който му възложи в началото на седмицата мандат за съставяне на служебно правителство, след като двете антисистемни партии - Движението 5 звезди и Лигата, не успяха да сформират коалиция през уикенда.\r\n\t \r\n\tНяма информация какво е било решено на срещата.\n\n\r\n\t \r\n\tДвете партии казаха, че ще използват парламентарното си мнозинство, за да саботират съставянето на служебно правителство, оглавено от Котарели.\r\n\t \r\n\tИзточник от Лигата заяви в сряда, че неговата партия няма да блокира решения, които може да уредят спешни въпроси, но добави, че иска да бъдат произведени нови избори възможно най-скоро, предаде Ройтерс.\r\n\t \r\n\tПредишните избори през март излъчиха парламент без ясно изразено мнозинство. Затова сега Италия изглежда се е запътила към предсрочни избори през септември или октомври, отбелязва Ройтерс.\r\n\t \r\n\tПри такова развитие номинираният за премиер бивш директор по фискалните въпроси в Международния валутен фонд Карло Котарели се очаква да ръководи служебно правителство до свикването на нови избори.\r\n\t \r\n\tРойтерс анализира в сряда някои възможни сценарии за изборния и следизборния период.\r\n\t \r\n\t5 звезди и Лигата сформират коалиция\r\n\t \r\n\tТози сценарий може би се струва най-страшният за пазарите, вече уплашени от общата управленска програма, която двете партии изготвиха по-рано този месец. Тя предвиждаше вакханалия в разходите чрез облекчаване на данъци и социално подпомагане плюс отмяна на непопулярна пенсионна реформа от 2011 г.\r\n\t \r\n\tБъдещата управляваща коалиция обаче се разпадна в края на миналата седмица, когато в защита на единната европейска валута президентът Серджо Матарела отхвърли предложения от коалицията евроскептичен министър на икономиката.\r\n\t \r\n\tИ антисистемното Движение 5 звезди, и крайнодясната Лига са казали, че обмислят възможността да се явят в тандем на изборите и че техният т.нар. \"договор\" за управление все още би могъл да е база за бъдеща коалиция, но те още не са взели решение.\r\n\t \r\n\tСоциологическо проучване на Есе Ву Джи (SWG) показа, че Лигата е добавила над 10 процентни пункта към подкрепата си от изборите насам, и тя вече надхвърля 27 процента.\r\n\t \r\n\tДвижението 5 звезди е изгубило около три пункта и сега има подкрепа от 29,5 процента. Заедно двете биха имали внушително мнозинство в парламента.\r\n\t \r\n\tОсновното опасение е, че вотът в крайна сметка ще се превърне в референдум за еврото, или по-вероятно - за Европейския съюз, след ветото на Матарела.\r\n\tДесноцентристко правителство\r\n\t \r\n\tНа изборите през март Лигата се оказа най-популярната партия в десноцентристкия алианс, включващ партията на Силвио Берлускони \"Форца Италия\", и завчера бившият премиер заяви, че консервативният блок трябва да остане единен.\r\n\t \r\n\tЛидерът на Лигата Матео Салвини обаче още не се е обвързал. Последното социологическо проучване показа, че десноцентристкият блок би спечелил около 40 процента от гласовете, срещу 37 процента през март. Това вероятно не би му стигнало за парламентарно мнозинство.\r\n\t \r\n\tПовечето от гласовете за Лигата изглежда идват от \"Форца Италия\", която е загубила от март 6 процентни пункта, показа проучването.\r\n\t \r\n\tТози блок би бил малко по-успокояващ за пазарите и европейския естаблишмънт, защото Берлускони се постара да се представи като умерен десноцентрист. \"Форца Италия\" многократно е управлявала заедно с Лигата, и на местно, и на национално равнище, често смекчавайки по-радикалните ѝ позиции.\r\n\t \r\n\tНа изборите през март 81-годишният Берлускони не можеше да се кандидатира, но на следващите ще може да се яви като кандидат за премиер от \"Форца Италия\". По-рано този месец съдът отмени забраната да заема изборни постове, свързана с присъдата му от 2013 г. за данъчна измама.\r\n\t \r\n\tДемократическата партия в алианс с 5 звезди или с Форца Италия\r\n\t \r\n\tЗа момента това са най-малко вероятните сценарии. Според текущите проучвания левоцентристката Демократическа партия би получила около 20 процента от гласовете, малко повече в сравнение с вота през март, което може да е достатъчно за сформиране на мнозинство с \"5-те звезди\". Но след изборите през март Демократическата партия многократно отказваше да се съюзи с движението и засега не е сигнализирала за промяна в позицията си.\r\n\t \r\n\tСпоред проучванията един дясно-ляв алианс между Демократическата партия и \"Форца Италия\", които управляваха след изборите през 2013 г., би спечелил далеч по-малко от необходимите гласове за парламентарно мнозинство. Демократическата партия винаги е отхвърляла какъвто и да било съюз с крайната десница.\r\n\t \r\n\tПроменливи величини\r\n\t \r\n\tИталия никога не е свиквала избори наесен, така че за първи път партиите ще водят предизборна кампания през типичния сезон на отпуските, когато италианците заминават на плажа или на дълги пътувания в чужбина и вниманието им към политиката се стопява.\r\n\t \r\n\tОсвен това, понеже служебното правителство едва ли ще разполага с парламентарно мнозинство, \"5-те звезди\" и Лигата може да обединят силите си и да прокарат нов изборен закон. Сегашният предвижда почти изцяло пропорционално представителство, макар че облагодетелства коалициите.\r\n\t \r\n\tВ началото на тази седмица лидерът на Лигата Салвини заяви, че обмисля да внесе промени в изборния закон заедно с \"5-те звезди\", но не направи и най-малък намек какви биха били те. Всяка промяна очевидно би повлияла на политическите сметки преди изборите.\r\n\t \r\n\tПри сегашния изборен закон нищо не пречи на Лигата да остане в дeсноцентристкия алианс (както направи и през март) и после на своя глава да се съюзи с \"5-те звезди\" след вота.", "date": "2018.05.30", "title": "Италия се опитва да стъкми правителство и да избегне нови избори"}
{"url": "https://www.mediapool.bg/balgarinat-veche-haresva-demokratsiyata-ne-i-institutsiite-y-v-mestniya-im-variant-news279669.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългаринът вече харесва демокрацията, но все още има сравнително слабо доверие в нейните институции.\r\n\tТова е един от основните изводи за България от мащабното Европейско изследване на ценностите (European Values Study), което се провежда веднъж на 9 години от 1981 г. насам. През 2018 г. е т. нар. пета вълна на проучването, в която участват 47 държави. То се прави по строга и унифицирана методика, като в България е проведено от \"Алфа рисърч\" сред 1560 души в периода 11 ноември 2017 г. - 9 януари 2018 г. чрез интервюта по домовете.\r\n\tИзследването, чиито резултати от първите четири вълни са публикувани в , бе представено в сряда на конференция, организирана от Нов български университет и \"Алфа рисърч\", в която изказвания направиха над 20 от най-известните български социолози и политолози. В публиката обаче липсваха действащи политици и хора на висши длъжности с малки изключения - председателят на Върховния касационен съд Лозан Панов, президентът Петър Стоянов, бившият министър председател Филип Димитров, посланик Стефан Тафров, бившият министър на икономиката Трайчо Трайков, които бяха в залата.\r\n\t\r\n\tЗа десет години двойно са се увеличили българите, които харесват демокрацията.\n\n\r\n\t\"През последното десетилетие българският гражданин решително и категорично повишава своето доверие към демократичната политическа система. Категорично \"добра\" оценка демокрацията по принцип получава от 53 на сто от гражданите, докато техният дял през 2008 г. е бил едва 26 на сто\", коментира доц. Огнян Минчев от Софийския университет.\r\n\tПо думите му през последните 10 години има отчетливо повишаване на доверието на българските граждани към българските институции, което е умерено положително с изключение на съдебната власт, медиите и донякъде – парламента.\r\n\t\"Повишаването на доверието към публичната администрация се дължи преди всичко на навлизането в тази сфера на по-млади, по-добре образовани и обучени хора и на по-високата степен на прозрачност в дейността им чрез въведената електронизация. Това, че у нас това доверие се е повишило с малко, не означава, че се доближаваме до средните стойности за ЕС. У нас то е два пъти по-малко, отколкото е средното за ЕС (24% към 48%)\", коментира проф. Людмил Георгиев от Нов български университет.\r\n\tСпоред българите демокрацията е безалтернативна форма на управление. Над 82% от анкетираните отговарят, че демокрацията е \"много добра\" или \"доста добра\" форма на управление. \"Демокрацията се е консолидирала на ниво обществени нагласи и се е превърнала в \"единствената възможна игра\" по познатия израз на транзитологическата литература... Ако демокрацията е безалтернативна в нагласите, доверието в ключови демократични институции – като партии, парламент, правителство – продължава да бъде ниско. България като цяло се вписва в общата европейска картина на ниско доверие в партии и национални парламенти. Българските особености са в това, че у нас доверието е ниско и в непредставителни институции като съд и прокуратура\", коментира доц. Даниел Смилов от СУ.\r\n\tДоц. Татяна Буруджиева от СУ отбеляза, че доверието в медиите е на равнището на доверието в парламента. На практика печатът е почти единствената институция, в която доверието е спаднало за последните 10 години и е на нивото на социалните медии. Според проф. Людмил Георгиев вестниците отнасят и част от негативизма към политиците.\r\n\tПрави впечатление също, че българинът има малко по-високо ниво на доверие в социалните медии, на които хората като цяло имат ниска вяра, отколкото в съдебната система.\r\n\tСпоред проф. Росен Стоянов от НБУ отчетливото недоверие в социалните медии и интернет е признак за критично мислене, а преобладаващото неприемане на социалните медии в интернет като канал за информиране по политически теми е положително явление.\r\n\tУвеличава се доверието към системата на социалното осигуряване и здравеопазването. На едно от най-високите равнища е доверието в полицията, което според проф. Людмил Георгиев има емоционален характер. Доверието в образователната система не е голямо.\r\n\t\r\n\tБългаринът харесва демокрацията, но по незрял и нерационален начин, коментираха анализаторите.\r\n\t\"За българите демокрацията остава харесвана, но все още нерационализирана ценност. Това е една приказка, в чийто добър край вярваме, но не е ясно кои герои играем и как се държим\", заяви Татяна Буруджиева. По думите ѝ има положителни тенденции като това, че нараства убеждението, че гражданите сами контролират живота си и имат свобода на избора. Ако през 1990 г. едва 18% от хората у нас са имали усещането за контрол над собствения си живот, то през 2009 г. делът им се е увеличил до 32%, а през 2018 г. - до 39%, потвърди Боряна Димитрова от \"Алфа рисърч\".\r\n\tДруга положителна тенденция според Буруджиева е, че нарастват привържениците на основната ценност в демокрацията – необходимостта да се уважават законите.\r\n\tВ същото време преминаването от емоция към рационалност се очертава \"изключително мудно действие\". \"Само с 2% са намалели хората, които искат силна ръка – водач, който да се оправя, без да се занимава с избори – но остават 60%, които мислят иначе. В българското общество виси тежък проблем за отношението между експерти и политици, тоест кой да взема колективно обвързващи решения. 81% от българите смятат, че не правителството, а експертите трябва да вземат решенията, което говори за сериозно объркване\", посочи Буруджиева.\r\n\tПо думите на Огнян Минчев доверието към институциите е най-важният показател за зрелостта на едно демократично управление. \"Демократичното представителство и институционалната ефективност са в относителна хармония само в общества с модерна гражданска култура. В незрелите, немодернизирани общества те често се намират в обратнопропорционална зависимост. Там понякога демокрацията се превръща във фасада на самоуправство и злоупотреба с власт – т. нар. \"демокрация без правова държава\", от каквато страдат доста посткомунистически общества в периферията на Европа\", посочи политологът.\r\n\tСпоред Минчев българският гражданин е променил своето отношение към институциите в две основни измерения. \"Първо, за десет години той умерено е повишил своето доверие към публичните институции. Второ, неговите мнения са се променили отчетливо от по-крайните положителни или негативни оценки към по-умерените възможности за оценка - \"отчасти одобрявам\", \"оценявам като доста важно\" и т. н.\", каза Минчев.\r\n\t\r\n\t\"Въпреки протестните вълни от 2013 г. няма видимо нарастване на процента хора, участващи в протести, което е парадоксален резултат. Едно от обясненията е, че активната част на гражданството е константна величина, докато ефективността на нейните действия е различна поради други фактори (извън броя на активистите): качество на посланията, реакция на партии, медии, външни фактори и т. н.\", коментира доц. Даниел Смилов от СУ.\r\n\t\"В сравнение с 2008 г. броят на недоволните намалява и се увеличава значимо броят на по-скоро доволните от развитието на живота им. Съвременни изследвания показват, че това е основната информация, на базата на която хората масово оценяват институциите и дори гласуват\", каза още Смилов.\r\n\tСпоред изследването само 8% от гражданите еднозначно заявяват, че биха участвали в законни форми на протест, заяви проф. Алексанър Кьосев от СУ.\r\n\t\"Очертава се рязък спад във важността на политиката и традиционно критично ниско ниво на доверие в институции на демокрацията – съдебната система, здравеопазването, образователната система. Към това се добавя и ниско желание за политическа активност, ниска готовност за участие в законни граждански акции\", коментира Кьосев.\r\n\tПо думите на проф. Евгений Дайнов от НБУ българите имат лек напредък в придвижването към отворено общество.\r\n\t\"В отворените общества свободните индивиди имат активно гражданско поведение в интерес на общото благо. По тази линия наблюдаваме определен напредък. През 2008 г. 9.7 на сто са подписвали петиции, а през 2018 г. - 15.5. Расте готовността за подобно участие: от 29.6 на сто преди десет години на 34.1 на сто днес. Няма увеличение обаче на готовността за участие в демонстрации\", отбеляза Дайнов.\r\n\t\r\n\tТече бавен процес на разпад на социалност, смята проф. Александър Кьосев.\r\n\t\"Българското население се придвижва от опосредствани модерни социални връзки и ценности към \"непосредствени\", \"партикуларни добродетели\", тоест то се придвижва от национално общество (голяма сложна и опосредствана \"въображаема\" общност) към отделни, непосредствени групи и малки \"топли\" общности\", обясни изследователят.\r\n\tПо думите му българинът цени, което му е в непосредствена близост – например семейството, приятелите, познатите, и разчита на непосредствения си опит, но не е готов на по-широка солидарност. Това води до фрагментиране на обществото и индивидуализъм.\r\n\t\"Голямата картина подкрепя хипотезата, че българското общество губи усещането за ценност на дистантните социални връзки – онези, които изискват \"абстрактни\" свързвания с хора, които не познаваш, с цялото общество\", посочи Кьосев. Според изследването все повече родители биха искали децата им да имат не въображение и алтруизъм, а трудолюбие, постоянство и отговорност. По думите на Кьосев това не е безобидно, защото алтруизмът и въображението са основното социално лепило на модерното общество, чрез които се изграждат солидарност, усещане за включеност, идентичност и социална кохезия.\r\n\t\"Културата на фамилизъм, която владее умовете на българите и пронизва обществените отношения, е изключително устойчива. Социалният свят на българите може да бъде описан като система от концентрични кръгове на намаляващо доверие, в чийто център стои семейството, а в периферията – непознатите, чужденците и институциите. Високото доверие към членовете на семейството корелира с данните за нарастващата важност на брака и децата. Ниско е доверието към хората от квартала, което издава дезинтеграция на териториалните общности\", коментира доц. Харалан Александров от СУ.\r\n\tПо думите му у нас има дълбоко разделение между частен и публичен живот. Доверието остава свито до кръга на роднини и близки приятели, докато публичният свят се възприема като чужд, ненадежден и социално враждебен. Според Александров това кара хората да изграждат неформални мрежи за реципрочен обмен на услуги, които обаче са неефективни. За разлика от Александър Кьосев Харалан Александров изглежда е по-скоро оптимист, че тече процес на бавно и мъчително възстановяване от състоянието на дълбоко недоверие и социална оптимизация.\r\n\tВ подобен план бяха и изнесените от Евгений Дайнов данни. Той посочи, че се отчита известен напредък в привързаността към \"изкуствени групи\" извън семейството и приятелите, макар все още тези процеси да обхващат твърде малко хора.\r\n\t\"Макар малцинство, тройно повече са станали българите, които участват в образователни, художествени, музикални и културни дейности: от 4.9 на 15.4 на сто. Почти тройно увеличено е участието в синдикати: от 5.2 на 14.6 на сто. Повече от два пъти – от 4 на 9 на сто – е нараснало участието в политически партии. Значимо е и процентното увеличение на българите, които участват в опазване на архитектурното наследство, природата и защита на животните – от 1.8 на 5.9 на сто. Тройно е нараснало участието в професионални сдружения – от 3.9 на 9.3 на сто. Фрапантно увеличение има в участието в организации за спорт и отдих – от 3.9 на 16.6 на сто\", посочи Дайнов.\r\n\tПроф. Антоний Тодоров от НБУ отбеляза, че интелектуалците не са си свършили работата да обяснят на обществото, че конкуренцията е позитивна по отношение на пазара и икономиката, но е разрушителна в обществото. \"Ако конкуренцията излезе извън пазара, тя рискува да разруши обществото. То е тъкмо обратното на конкуренцията и на естествения подбор\", каза Тодоров. По думите му мнозинството в българското общество свързва демокрацията с равенството, включително на доходите, но в същото време подкрепя пазарната конкуренция, която поражда неравенства. \"Социалните неравенства подкопават демокрацията\", заключи Тодоров.\r\n\t\r\n\tВажен извод от изследването в посока прагматизъм вместо изграждане на общност според анализаторите е и фактът, че има рязка промяна в разбирането за основните цели на държавата. Докато през 2008 г. 55.2 на сто са смятали, че главната цел на държавата е висок икономически ръст, днес това са 74.2 на сто.\r\n\t\"С около 20 пункта нараства делът на пълнолетните български граждани, за които най-важната цел на държавата е високият икономически растеж. Вероятно повечето хора се чувстват отчуждени от институциите и властимащите, защото на второ по значение място се поставя целта при взимането на решения да се отчита и мнението на хората\", коментира доц. Милена Стефанова от СУ. Делът на хората, които смятат, че основната цел на държавата трябва да е властта да отчита мнението на хората, е спаднал от 24.1 на 11.2 на сто.", "date": "2018.05.30", "title": "Българинът вече харесва демокрацията, не и институциите й в местния им вариант"}
{"url": "https://www.mediapool.bg/neprivichni-za-mai-malnii-i-uraganni-vetrove-udariha-frantsiya-news279675.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция не е преживявала толкова много природни стихии през месец май поне от 2000 г. - в 41 департамента днес бе обявен \"оранжев\" код, а страната продължава да живее в ритъма на ураганите - период, който подобава на август, предаде Франс прес.\r\n\tФренските обработваеми площи са били ударени от 157 хиляди мълнии от началото на месеца - нещо, което не се е случвало от 2000 г. и от началото на регистрирането на явленията от националната метеорологична служба.\r\n\t\"Тези урагани не са нещо извънредно заради силата си, а заради това, че идват по-рано: такъв тип събития обикновено се случват в разгара на лятото\", казва синоптикът Патрик Галоа.\r\n\tУраганите взеха една жертва - 6-годишно момиченце, загинало в събота при падане на клон в парк близо до западния град Лавал - като някои нанесоха големи щети.\r\n\tПрез последните почивни дни бяха засегнати 7100 хектара от лозовите масиви в Бордо, което се равнява на 5 на сто от общата им площ.\n\n\r\n\tВ Шампан през април и май градушка съсипа 1800 хектара лозя, а 1000 от тях са напълно унищожени от тези ранни за сезона изключително силни атмосферни явления.\r\n\tСнощи се изляха поройни дъждове, особено в Париж, където нарушиха движението на метровлаковете.\r\n\tОбщо за 41 френски департамента днес е в сила код \"оранжев\" - втората по сила степен, в очакване на нови капризи на времето. А ураганите се насочиха обратно към Белгия и засегнаха половината от южните ѝ райони.\r\n\tСиноптикът Галоа посочва, че през тази пролет особеното е било това, че горещият въздух се е установил повече в Северна Европа, а хладният въздух се е насочил на юг\" и допълва, че от няколко седмици над Скандинавия има антициклон.\r\n\tМай в югозападния френски град Тулуза беше по-хладен от този в норвежката столица Осло, далеч на север, където температурата достигна 29 градуса.", "date": "2018.05.30", "title": "Непривични за май мълнии и ураганни ветрове удариха Франция"}
{"url": "https://www.mediapool.bg/bulgaria-poluchava-okolo-1-mlrd-evro-poveche-ot-es-po-politikite-na-sblizhavane-sled-2020-g-news279676.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще получи около 1 млрд. евро повече за регионално развитие и по политиката на сближаване през следващия програмен период 2021 – 2027 г. (около 10 млрд. евро) спрямо настоящия. Това показват предварителните изчисления по представената от Европейската комисия рамка за разпределението на бюджетите по държави във вторник, съобщи зам.-министърът на регионалното развитие Деница Николова на форум за бъдещето на териториалното сближаване в ЕС след 2020 г. в София. Той е организиран от Европейската мрежа за териториална обсервация – ESPON, която е участвала в изготвянето на индикаторите за разпределяне на средствата.\r\n\t\"С радост и гордост мога да отбележа, че това за нас е признание, че сме натрупали капацитет по изпълнение на програмите и можем да постигаме резултати, които са видими за всички. Очевидно ЕК търси възможност да ни подкрепи, за да постигнем по-бързо развитието си на ключови сектори\", коментира Николова.\r\n\tПричината България да получи повече средства е, че вече те се разпределят по нов механизъм с включването на нови индикатори освен досегашният базов – брутният вътрешен продукт на глава от населението. Сред тях са интеграцията на мигрантите, младежката безработица и екологични показатели.\r\n\tТака заради политиката си да не приемат мигранти бюджетите на Полша, Унгария и Чехия са значително орязани с около 20 на сто.\r\n\tДали обаче предложението на ЕК за това разпределение ще бъде одобрено, тепърва ще стане ясно в преговорите между страните, ЕК, ЕП и Съвета.\n\n\r\n\tСлед 2020 г. ЕС залага на нов модел на регионална подкрепа. Унифицираният се заменя с диференциран подход според специфичните нужди на отделните региони. Защото един размер не пасва на всички, както образно се изрази проф. Фабрицио Барка, бивш италиански министър.\r\n\tПриоритетен ще е принципът на междурегионално сътрудничество, което ще се насърчава. За България това означава да продължи да си партнира с други държави по стратегически проекти за целия ЕС, каза Деница Николова. По думите ѝ ще бъде подкрепян повече регионалният подход на въздействие, а не концентрацията на ниво община и местни власти.\r\n\tЩе се търси вариант, при който комплексно да се постигат резултати за конкретен регион спрямо географските особености, природните дадености, икономическите потенциали за развитие, демографията и всички останали индикатори, върху които може да се въздейства.\r\n\tС новия подход ЕС ще се опита да поправи грешката от изминалите години, защото провежданата политика не е намалила неравенствата, а е довела до разделение, стана ясно от изказването на проф. Барка.\r\n\t\"Има разделения между хората от центъра и тези от перифериите, между градовете и селските райони, между бедните и богатите градове. Това създава усещането за изоставеност. Притеснявате се за образованието, здравеопазването, бъдещето на децата. Това създава напрежение и поставя в риск съществуването на Европа\", каза Барка.\r\n\tСпоред него добра политика за образование, за здравеопазване, за околна среда не може да се изготви и да се приложи еднакво за всички. Направихме политика, която изглеждаше добре, но когато я приложихме, тя не беше добра за много други. За това решението на проблема е териториален подход. Нуждаете се от центъра, но трябва да го свържете, така че познанията от него да са полезни и за останалите, каза още Барка.\r\n\tЕСПОН е хоризонтална програма на ЕС, която има за цел предоставяне на институционална подкрепа за разработването и изпълнението на различни политики в областта на териториалното развитие и сближаване.\r\n\tБългария получава подкрепа от програмата под формата на експертиза за изготвяне на стратегически документи, които да послужат за оформяне на бъдещата рамка на ниво ЕС по отношение на развитие на регионите.\r\n\tПрограма ЕСПОН поставя фокус върху балансираното териториално развитие, като целта е да се намали обезлюдяването на малките населени места и пренаселването на големите градове.", "date": "2018.05.30", "title": "България получава около 1 млрд. евро повече от ЕС по политиките на сближаване след 2020 г."}
{"url": "https://www.mediapool.bg/teodor-ushev-hladnokravno-za-svetlin-rusev-kato-frankenshtain-news279644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Много се изговори за Св. Русев. Някои го харесват, други – не. Безумно е да се дискутира творчеството на един художник – единствените критерии са \"харесва ми-не ми харесва\" и колко струва на пазара. Дотук за художника Св. Русев.\"\r\n\tТова пише на страницата си във \"Фейсбук\" Теодор Ушев - графичен дизайнер, плакатист и аниматор, чийто филм \"Сляпата Вайша\" получи номинация за \"Оскар\" миналата година. В поста си българинът, избрал Канада за втора родина, дава своя поглед за художника и общественик Светлин Русев, който издъхна преди дни малко преди да навърши 85 години, а днес е прощаването с него.", "date": "2018.05.30", "title": "Теодор Ушев хладнокръвно за Светлин Русев като Франкенщайн"}
