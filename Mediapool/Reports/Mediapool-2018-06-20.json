{"url": "https://www.mediapool.bg/shte-se-prouchi-dopalnitelna-vrazka-na-aheloi-s-patya-burgas-slanchev-bryag-news280558.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъзможността да се изгради половин километрова допълнителна връзка на Ахелой с пътя Бургас-Слънчев бряг, за да не остане градът изолиран от републиканската мрежа, ще започне да се проучва пътната агенция. За това се разбраха нейният председател Дончо Атанасов и кметовете на Несебър, Поморие и Ахелой на среща в сряда, целяща да предотврати задаващи се протести на жители на Ахелой заради това, че градът им остава встрани от четирилентовия път, открит преди дни.\r\n\tИдеята е да се построи 480-метрова връзка за влизане в Ахелой от съществуващото кръгово кръстовище на новото трасе Бургас-Слънчев бряг с пътя за Равда и по общински пътища. В четвъртък ще започнат геодезическите заснемания и през следващата седмица се предвижда да стартират и строителните работи, които ще бъдат изпълнени съвместно с община Несебър. Разгледани са били различни варианти и е избран възможно най-оптималният вариант за влизане от Слънчев бряг към Бургас, съобщиха от Агенция \"Пътна инфраструктура\".\r\n\tСпоред ведомството, с изграждането на тази връзка Ахелой ще има два входа и два изхода към републиканската пътна мрежа, каквито нямат и областният център Бургас, както и всички други населени места по Южното Черноморие.\r\n\tВ момента връзката на пътуващите от Слънчев бряг към Ахелой с първокласния път се осъществява на новото кръгово кръстовище на пътя Слънчев бряг - Бургас и по третокласния път Каблешково – Ахелой. Кръстовището е на около 300 метра от града. За пътуващите от Ахелой към Слънчев бряг има две възможности чрез новото кръгово кръстовище или чрез десен завой преди връзката за Равда.\r\n\tС изграждането на обходния път и въвеждането му в експлоатация, преди началото на активния туристически сезон, се улеснява пътуването по път I-9 Слънчев бряг – Бургас и се повишава безопасността на движение. С построяването на обходния път интензивният транзитен трафик вече не преминава през Ахелой, с което се опазва живота и здравето на жителите на града и се намалява опасността от тежки пътни инциденти, категорични са кметовете от региона.\n\n\r\n\tОт пътната агенция отричат да има опасност за пътуващите с междуградските автобуси заради разположението на спирките.", "date": "2018.06.20", "title": "Ще се проучи допълнителна връзка на Ахелой с пътя Бургас-Слънчев бряг"}
{"url": "https://www.mediapool.bg/komisiya-antikoruptsiya-se-mesti-na-popa-sreshtu-3-mln-lv-news280524.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисия \"Антикорупция\" се впусна в първия си голям комунален проект, обявявайки намерение да ремонтира сградата на бившия софийски нотариат на бул. \"Патриарх Евтимий\" в центъра на София. Идеята е комисията да се премести в нея. Ремонтът се планира да струва около 3 млн. лв., като парите вече са дадени от държавния бюджет. Обществената поръчка за ремонта е публикувана във вторник, съобщи \"Дневник\".\r\n\tОт комисията коментират, че ремонтът ще продължи около година след сключването на договора с фирмата изпълнител.\r\n\tСградата на столичния нотариат се намира на самия площад \"Патриарх Евтимий\", който е известен сред столичани с нарицателното Попа. Сградата е построена по проект на арх. Петко Момчилов през 1899 г. Архитектът я е създал за дом на брат си и съпругата му баронеса Филипина фон Услар-Глайхен. От 1978 г. сградата е със статут на паметник на културата с национално значение.\r\n\tКомисия \"Антикорупция\" казва, че проектът за ремонт и укрепване е одобрен от Министерството на културата и Института за недвижимо културно наследство. Планът е да се запазят фасадата и вътрешните елементи на сградата.\r\n\tВ момента бившият нотариат е в тежко състояние, защото не се поддържа. Красивата фасада е издраскана цялата от хулигани. При строителството на метрото сградата се напука, което принуди кметът на район \"Средец\" Мария Ачкова да поиска бързо предприемане на мерки. Преди да попадне в ръцете на комисия \"Антикорупция\" сградата се използваше като център за медиация от Софийския районен съд, но институция нямаше пари да направи ремонт.\n\n\r\n\tПо проекти на арх. Петко Момчилов са построени редица знакови за София сгради като Александровската болница, Българската народна банка, църквата \"Св. Седмочисленици\", Синодалната палата, Майчин дом и др.", "date": "2018.06.20", "title": "Комисия \"Антикорупция\" се мести на Попа срещу 3 млн. лв"}
{"url": "https://www.mediapool.bg/bsp-vnese-vota-na-nedoverie-zaradi-sigurnostta-news280515.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВторият вот на недоверие към кабинета \"Борисов 3\" бе внесен от БСП в парламента в сряда, ще бъде гласуван следващия четвъртък без шанс да бъде приет, въпреки декларираната подкрепа от ДПС, тъй като коалиционният партньор на Бойко Борисов \"Обединените патриоти\" обяви, че ще гласува против оставката, а \"Воля\" остава уклончива..\r\n\tТя се иска от опозицията заради \"провала на политиката на правителството в сферата на сигурността\". Документът, който бе внесен без лидера на БСП Корнелия Нинова, макар тя да бе по това време в парламента, е подписан от 80 народни представители на левицата.\r\n\tПодкрепа от другата водеща парламентарна опозиционна партия ДПС не е търсена, но тя декларира, че ще гласува в пленарна зала за оставката на кабинета. Съпредседателят на \"Обединените патриоти\" Волен Сидеров нарече искането на БСП \"напомняне за себе си\", без социалистите да имат истински аргумент. Лидерът на \"Воля\" Веселин Марешки коментира, че ако няма сериозни доводи за вота на недоверие, партията му няма да го подкрепи, но допусна и да се намерят аргументи срещу правителството.\r\n\t\r\n\tМотивите за вота са изложени върху 17 страници. Сред аргументите са включени от телефонните измами до пререканията между министъра на туризма Николина Ангелкова и вицепремиера Валери Симеонов.\n\n\r\n\tВсичко това, според социалистите, е провал в сектора на сигурността.\r\n\tПред журналисти искането за отстраняване на правителството бе представено от Елена Йончева, която е говорител на парламентарната група на социалистите.\r\n\t\"Всеки български гражданин е наясно, че кабинетът на Бойко Борисов не се справя с осигуряването на обществения ред. Поради тази причина правителството е опасно и трябва да си ходи\", аргументира се тя. Спорен нея вотът на недоверие трябва да бъде подкрепен, тъй като много малко хора вярват на МВР, а всички страдали от управлението.\r\n\t\"Когато и да бъде внесен вотът на недоверие, е закъснял, защото всички български граждани страдаме от некадърното управление\", каза тя. Според нея всеки патриот ще гласува в подкрепа на вота на недоверие.\r\n\tТочно обратното обаче заявиха от \"Обединените патриоти\".\r\n\t\r\n\tБСП нямат истински силен аргумент за внасянето на вота на недоверие, просто припомнят за себе си, коментира пред журналисти в Народното събрание Волен Сидеров.\r\n\t\"Статистическите данни не са в полза на БСП. Данните за престъпност са повече в полза на сегашното управление, отколкото при тяхното“, заяви той. \"МВР се нуждае от реформи, от промени на самия начин на работата на тази основна за сигурността институция“, посочи Волен Сидеров. \"С вицепремиера Каракачанов говорихме тези дни, че е възможно буквално във всички населени места, застрашени от битова престъпност, да има чувствително полицейско присъствие“, каза още той.\r\n\t\"Нямаме колебания как ще гласуваме за вота на недоверие. Трябва да се отхвърли. Нямаме полза от промени и падане на правителството. Нагласите на хората не са за радикална промяна. В тон на обществените нагласи смятаме да гласуваме така, че вотът да не мине“, заяви Волен Сидеров.\r\n\t\r\n\t\"Ако няма сериозни доводи за вота на недоверие, към днешна дата няма да го подкрепим. Представете си, че изкарат нещо реално, което има смисъл - тогава може да преосмилим решението си\", заяви лидерът на \"Воля“. \"Ще изчакаме дебатите в зала, може БСП да изкарат някакви сериозни тези“, каза Веселин Марешки.\r\n\t\"От 3-4 дни колега от БСП казва, че ще изкарат толкова силни неща, че ще ни разплачат. Слушах ги, не можаха да ме разплачат, разсмяха ме с целия цирк, който разиграха“, посочи още той. \"Не казваме, че сектор сигурност е стабилен и там не може да се търси вот на недоверие, а че БСП не са тези, които имат моралното право да го поставят“, смята Марешки.\r\n\tТака единствените съюзници на БСП в исканата оставка на правителството са от ДПС.\r\n\t\r\n\t\"ДПС предложи тази тема на БСП за януарския вот. Тогава имахме 3 кръга преговори за темата. Те не се съгласиха темата тогава да е провалът в сектор сигурност“, припомни Йордан Цонев. \"Имахме своите аргументи и времето показа, че сме били прави това да е тема“, допълни той. Според него участието на националистите във властта подкопава националната сигурност и създава условия в страната да има онова, от което всички се страхуваме на Балканите.\r\n\t\"Темата сигурност е актуална, радваме се, че БСП стигнаха до нея 6 месеца по-късно. Макар да не сме водили разговори“, каза още Цонев. \"Ще гласуваме против кабинета. От първия ден сме против него и коалицията. Позицията ни е принципна и последователна, и няма да се отметнем от нея“, заяви депутатът от ДПС.\r\n\tСпоред правилника за дейността на парламента дебатите по исканата оставка трябва да се проведат не по-рано от три и не по-късно от седем дни от внасянето. Очаква се разискването да бъде идната сряда, а ден по-късно да се проведе и самият вот.\r\n\tАко всички депутати на БСП и ДПС присъстват в пленарната зала, те била имали 105 гласа. За да бъде свалено обаче правителството трябва подкрепата на 125 народни представители..", "date": "2018.06.20", "title": "БСП внесе вота на недоверие заради сигурността"}
{"url": "https://www.mediapool.bg/izrael-udari-25-obekta-v-gaza-news280516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската армия съобщи, че тази нощ е поразила около 25 обекта в ивицата Газа в отговор на обстрел с ракети от палестинската територия, предаде Франс прес, цитирана от БТА. \r\n\tВ изявлението се посочва, че през нощта израелските въоръжени сили са засекли около 30 снаряда, включително ракети, изстреляни от Газа в посока Израел.\r\n\t \r\n\tНа международната сцена цари безпокойство от засилващото се напрежение и влошаването на хуманитарната и икономическата ситуация в палестинския анклав, което може да доведе до нова война, отбелязва Франс прес.\r\n\t \r\n\tПалестинското ислямистко движение \"Хамас\", което управлява Газа, и Израел водиха три войни от 2008 г. досега и през 2014 г. обявиха прекратяване на огъня, което често се нарушава.", "date": "2018.06.20", "title": "Израел удари 25 обекта в Газа"}
{"url": "https://www.mediapool.bg/upravitelyat-na-nzok-e-osvoboden-predsrochno-i-otnovo-se-tarsi-pilot-na-samoleta-news280520.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството на ГЕРБ и “Патриотите“ успя да освободи предсрочно управителя на здравната каса проф. Камен Плочев във вторник, след като предишния опит за отстраняването му в петък претърпя фиаско заради скандал с опозицията и липса на кворум.\r\n\tПлочев, който се задържа по-малко от година на поста, от които близо 4 месеца в болничен, беше освободен със 109 гласа “за“, 72 “против“ и 30 “въздържал се“.\r\n\tПлочев отказа да подаде сам оставка, но според Закона за здравното осигуряване управителят на НЗОК може да бъде освободен предсрочно, ако не може да изпълнява задълженията си за срок повече от три месеца.\r\n\tВ свое писмо до Надзорния съвет на Националната здравноосигурителна каса (НЗОК) Плочев съобщава, че в последните три месеца е отсъствал поради заболяване и не е бил в състояние да изпълнява служебните си задължения, както и че няма да бъде трудоспособен минимум още един месец. В писмото си той заявява, че тези факти изискват вземане на решение за това дали е в състояние да продължава да изпълнява функциите си и призовава законът да бъде спазен.\r\n\tПлочев се оттегли в болничен през февруари след разразилия се скандал с дълговете към чуждите здравноосигурителни фондове, когато здравният министър Кирил Ананиев му поиска оставката заради това, че зад гърба му е поискал актуализация на бюджета на институцията и директно е пратил писмо до Народното събрание без да спази процедурите. В крайна сметка скандалът беше туширан с оттеглянето на Плочев в болничен, а здравната каса реши, че ще се разплаща с чуждите фондове в рамките на вече одобрения бюджет.\n\n\r\n\t, коментира във вторник при дебата за отстраняването на Плочев депутатът от ГЕРБ Лъчезар Иванов. По думите му .\r\n\t, коментира Иванов и отново цитира писмото на Плочев, в което той настоява.\r\n\t\r\n\t“Политическите залитания“ очаквано обаче не се разминаха и депутатът от БСП проф. Георги Михайлов коментира, че , ами .\r\n\t, заяви Михайлов, чиято група гласува “против“ предсрочното освобождаване на Плочев.\r\n\t\r\n\tОт ДПС гласуваха “въздържал се“. Зам.-председателят на парламента д-р Нигяр Джафер (ДПС) коментира, че в случая не става въпрос за гласуването на личното волеизявление на поредния управител на НЗОК, а за достойнството на Народното събрание и на хората, които то избира на този пост и освобождава след няколко месеца.\r\n\t, заяви Джафер. Тя припомни, че досега 17 управители на НЗОК са били освобождавани и се е стигнало дотам, че нито един не е изкарал пълен мандат. , посочи тя и допълни, че всички носят отговорност за това, но най-вече управляващите през последните 9 години – ГЕРБ.\r\n\tПредстои Надзорният съвет да прекрати договора за управление на Плочев. След това ще бъде започната и процедурата по избор на нов управител на касата, която трябва да приключи до месец. Това със сигурност трябва да стане преди депутатите да излязат във ваканция през август.\r\n\tЗасега управляващите нямат идеи за бъдещия кандидат, нито профил, на който да отговаря, като намирането на всеки следващ управител става все по-трудна задача предвид текучеството.", "date": "2018.06.20", "title": "Управителят на НЗОК е освободен предсрочно и отново се търси “пилот на самолета“"}
{"url": "https://www.mediapool.bg/kanadskiyat-senat-odobri-legalizatsiyata-na-marihuanata-news280514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСенатът на канадския парламент одобри легализацията на марихуаната за развлекателни цели със закон, регламентиращ отглеждането, дистрибуцията и продажбата ѝ, предадоха Франс прес и Би Би Си. \r\n\tСтраната е първата сред членките на Г-7, която легализира марихуаната за развлекателни цели. \r\n\t \r\n\tПритежанието на канабис в Канада е престъпление от 1923 година, но използването ѝ за медицински цели е разрешено от 2001 година. \r\n\t \r\n\tЗаконопроектът вероятно ще получи кралско одобрение (подписан указ от генерал-губернатора, който представлява кралица Елизабет Втора), след което правителството ще трябва да избере официална дата за влизане на закона в сила.\r\n\t \r\n\tОчаква се местните власти да получат осем до дванайсет седмици, за да установят къде ще се продава лекият наркотик. От средата на септември канадците вече ще могат да купуват от лицензирани производители на различни места, включително и да поръчват онлайн. \r\n\t \r\n\tМинималната възраст за купуване и употребяване на канабис на федерално ниво е определена на 18 години, като провинциите имат право да въведат праг от 19 години. Пълнолетните ще имат право да придобиват открито до 30 грама сушена марихуана.", "date": "2018.06.20", "title": "Канадският сенат одобри легализацията на марихуаната"}
{"url": "https://www.mediapool.bg/organizatorat-na-sreshtata-s-kim-chen-un-napusna-beliya-dom-news280523.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместник-ръководителят на канцеларията на Белия дом Джо Хегин, който бе начело на планирането на срещата между президента Доналд Тръмп и севернокорейския лидер Ким Чен-ун в Сингапур миналата седмица, подава оставка, съобщиха световните агенции. \r\n\tТой ще се оттегли от поста на 6 юли, за да се върне в частния сектор, уточнява Ройтерс. \r\n\t \r\n\t62-годишният Хегин е ветеран, участвал в президентските администрации на републиканците Роналд Рейгън, Джордж Х. У. Буш, Джордж У. Буш. Той бе сред най-опитните съветници в администрацията на Тръмп и договори със севернокорейските си колеги детайлите по срещата на върха в Сингапур. \r\n\t \r\n\tХегин организира също така първото задгранично посещение на Тръмп до Саудитска Арабия, Израел, Белгия и Италия преди година, както и обиколката му из Азия през ноември. \r\n\t \r\n\t\"Джо Хегин бе огромен актив за моята администрация. Той планира и изпълни най-дългото и едно от най-историческите пътувания, предприемано някога от президент, и свърши всичко перфектно\", посочва Тръмп в изявление. \r\n\t \r\n\t\"Той ще ни липсва в офиса и още повече на път\", допълва държавният глава.", "date": "2018.06.20", "title": "Организаторът на срещата с Ким Чен-ун напусна Белия дом"}
{"url": "https://www.mediapool.bg/sindikalist-navika-maiki-da-sprat-s-tiya-neshtastni-detsa-po-ulitsite-posle-se-izvini-news280525.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на КТ “Подкрепа“ Димитър Манолов, който си изпусна нервите на заседанието на Националния съвет за интеграция на хората с увреждания във вторник и се разкрещя на майки на деца с увреждания да се засрамят и да спрат да ги “разхождат по улиците“, в сряда се извини за изказването си.\r\n\tМанолов разкритикува преди ден подготвения от омбудсмана Мая Манолова с участието на майки на деца с увреждания законопроект за личната помощ като “аматьорски“, противопоставящ хората с увреждания и преследващ политически цели.\r\n\t, обърна се Манолов към една от майките, участваща в обсъждането, след като тя го репликира и синдикатите да започнат да пишат закони.\r\n\t, каза той.\r\n\tВ сряда пред бТВ Манолов се извини за думите си като уточни, че е бил разбран погрешно – че всъщност му е жал за децата и е имал е предвид, че техните проблеми се използват за политически цели. Той обаче не пожела да уточни кой ги използва.\n\n\r\n\t, каза той.\r\n\tМанолов коментира, че извадени от контекста думите му наистина звучат като нещо, за което трябва да се извини., каза Манолов.\r\n\tТой обаче коментира, че на място е имало и хора с ненормално поведение и уточни, че визира такива, които са крещели след него и след хората с инвалидни колички и патерици: “Убийци“.\r\n\t, възмути се той.\r\n\tТой заяви, че децата с увреждания трябва да са сред нас, да имат нормална среда и да се разхождат, но не и да живеят на палатка и да ги пече по цял ден слънцето.\r\n\t, заяви Манолов.\r\n\tТой не пожела да назове кой употребява децата с увреждания и техните майки за политически цели. , посочи той.", "date": "2018.06.20", "title": "Синдикалист навика майки да спрат с \"тия нещастни деца\" по улиците, после се извини"}
{"url": "https://www.mediapool.bg/rusiya-pobedi-egipet-i-pochti-sigurno-izliza-ot-grupata-news280519.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтборът на Русия на практика се класира на 1/8-финалите на световното първенство, след като постигна втора победа в груповата фаза. \r\n\tРуснаците победиха с 3:1 тима на Египет във втората си среща на първенството, след като на старта размазаха с 5:0 Саудитска Арабия. \r\n\tФутболистите на Русия и Египет не успяха да си вкарат гол през първото полувреме, въпреки че играта бе много бърза и интересна. През втората част дойдоха и головете. \r\n\t \r\n\tОще в 47-та минута Ахмед Фати си вкара автогол. 12 минути по-късно Денис Черишев удвои аванса на Русия с третия си гол на световното. В 62-ата минута всичко свърши за Египет, след като Дзюба вкара за 3:0. \r\n\t \r\n\tВ 73-ата минута Мохамед Салах от дузпа вкара почетно за тима от Северна Африка. В другия мач от група \"A\", който ще се играе в сряда, Уругвай излиза срещу Саудитска Арабия и при успех също ще си гарантира участие в плейофите.", "date": "2018.06.20", "title": "Русия победи Египет и почти сигурно излиза от групата"}
{"url": "https://www.mediapool.bg/parizh-i-berlin-shte-razrabotvat-novo-pokolenie-samolet-i-tank-news280517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция ще ръководи разработването на ново поколение боен самолет заедно с Германия. Това предвижда споразумение, подписано от двете страни, съобщават от министерството на отбраната в Париж. \r\n\tНовата машина трябва да замени френските изтребители Рафал и германските Юрофайтър след 2040 г. Според споразумението работата по проекта трябва да започне преди края на годината, съобщи БНР. \r\n\t \r\n\tФранция и Германия са се споразумели германската страна да ръководи разработката на нов танк, която трябва да стартира до средата на 2019. Танкът трябва да влезе на въоръжение през 2035 година. \r\n\t \r\n\tПариж и Берлин са се договорили още за обща артилерийска система, както и за планове за изстрелване на военен сателит.", "date": "2018.06.20", "title": "Париж и Берлин ще разработват ново поколение самолет и танк"}
{"url": "https://www.mediapool.bg/borisov-prie-ostavkata-na-zam-ministarkata-sas-skapiya-voayazh-i-yadosa-valeri-simeonov-news280518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов прие в сряда оставката на нашумялата със скъпия воаяж до Ню Йорк зам.-министърка на труда и социалната политика Росица Димитрова, която от своя страна се обяви за \"сготвена\". \r\n\tОт правителствената служба съобщиха, че мотивът за подадената оставка е напрежението около скъпата командировка на зам.-министърката, която е кадър на ГЕРБ, но отстраняването ѝ предизвика остра реакция от страна на коалиционния партньор и вицепремиер Валери Симеонов. \r\n\t \r\n\tИнформацията за скъпата командировка излезе на фона на протеста на майките с деца в неравностойно положение, които допълнително бяха потресени от скъпото пътуване. \r\n\t \r\n\tПроблемът с липсата на адекватна държавна политика за осигуряването на нормален живот и услуги на хората с увреждания става все по-ясен, а заради протестите на майките за малко да си отиде социалният министър Бисер Петков. Миналата седмица той подаде оставка, но след като беше защитен от протестиращите като единствения представител на властта, който работи с тях, премиерът Бойко Борисов реши да го остави на поста.\r\n\t \r\n\t\r\n\t \r\n\t, коментира Симеонов.\r\n\t \r\n\tПо думите му в държавната администрация се създават много трудно професионалисти, за да бъдат толкова лесно \"харчени\".\r\n\t \r\n\t, каза Симеонов.\r\n\t \r\n\tТой обясни, че е говорил с премиера Бойко Борисов и го е уведомил за своето несъгласие. \r\n\t \r\n\t, коментира вицепремиерът.\r\n\t \r\n\tВалери Симеонов е в обтегнати отношения и с министърката за туризма Николина Ангелкова, която не споделя войната му срещу шума в Слънчев бряг. Заради това разминаване по-рано Симеонов каза, че не изключва възможността да си подаде оставката. \r\n\t \r\n\t\r\n\t \r\n\tКоалиционният партньор на Сименов в \"Обединени патриоти\" Волен Сидеров обаче защити решението на премиера. \r\n\t \r\n\t, каза Сидеров. \r\n\t \r\n\tАнтон Кутев от БСП коментира от своя страна, че истинската причина за оттеглянето ѝ е друга.\r\n\t \r\n\t, каза той. \r\n\t \r\n\t\r\n\t \r\n\tСамата Димитрова разказа пред бТВ, че . По думите ѝ най-вероятно е била \"сготвена”, а на въпроса кой и защо, отговори: \"Някой, който най-вероятно изпитва удоволствие от такива неща”.\r\n\t \r\n\tДимитрова обясни пред бТВ, че поканата за конференцията в Ню Йорк е от март.  Първоначално България не възнамерява да изпраща представител, въпреки че страната ни е председател на форума.\r\n\t \r\n\tСедмица преди събитието социалният министър със своя заповед командирова Росица Димитрова и още един представител на ведомството. \r\n\t \r\n\t, изтъкна Димитрова. \r\n\t \r\n\tВ Ню Йорк тя е говорила за това, че у нас се пише нов закон за хората с увреждания и за социалните услуги. Запознала е участниците и с деинституционализацията на грижите за децата.\r\n\t \r\n\tСамолетният ѝ билет, купен в последния момент за около 8 хиляди лева, съвпадна с протестите на родители на деца с увреждания. \r\n\t \r\n\t, посочи Димитрова. \r\n\t \r\n\tСлед като се раздели с министерството, Димитрова ще се върне да работи отново в общината във Велико Търново.", "date": "2018.06.20", "title": "Борисов прие оставката на зам.-министърката със скъпия воаяж и ядоса Валери Симеонов"}
{"url": "https://www.mediapool.bg/parlamentat-odobri-darzhavnoto-predpriyatie-za-yazovirite-news280522.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание одобри окончателно в сряда промените в Закона за водите, с които се създава държавно предприятие, което ще управлява нежеланите от общините язовири. Местните власти ще имат тримесечен срок след влизането в сила на новите изисквания, за да решат дали да прехвърлят в специално създадено държавно предприятие \"Управление и стопанисване на язовири\" собствеността на своите водоеми и евентуално на кои от тях или ще продължат да ги стопанисват под стриктния контрол за инвестиции в съоръженията.\r\n\tКорекциите, чиято цел е подобряването на поддръжката на водоемите в страната, за да са предотвратяват причинени от скъсани язовирни стени бедствия, също така категоризират изкуствените водоизточници на \"големи\" – с височина на стената над 15 м, както и и височина между 5 и 15 м., а останалите са \"малки\". Въвеждат се и три степени на риск -  висока , значителна и ниска. Предстои работна група да изготви критериите, по които ще се решава кой водоем в коя категория на опасност попада. От степента на риска ще зависи с каква честота ще се извършват проверките от страна на агенцията по метрология на водните съоръжения.\r\n\tОт общо 5700 язовира у нас повече от 4500 са общинска собственост, а за 2 хиляди съоръжения е установено, че не отговарят въобще на критериите за язовир.\r\n\tПредстои да се види колко от общинските язовири ще бъдат прехвърлени безвъзмездно на Министерството на икономиката, към което ще бъде създадено новото държавно предприятие за стопанисване на язовирите.\r\n\tТова дружество няма да е търговско и няма да формира и разпределя печалба. Също така в него няма да влизат язовирите, използвани от държавните \"Национална електрическа компания\" за производство на ток, \"Напоителни системи\" и дружеството \"Земинвест\" за напояване на земеделските площи, от държавните и общински ВиК за доставка на вода ,както и отдадените на концесия водоеми. Предприятието обаче ще стопанисва водоеми, за чиято собственост има съдебни спорове до произнасянето на окончателното решение.\n\n\r\n\tДружеството ще се издържа с трансфери от държавния бюджет, приходи от дейността си и други постъпления с нормативен акт, но не се посочва какви ще са те и от къде ще дойдат. Бюджетът на това предприятия ще е част от консолидираната фискална програма, но е и от държавния бюджет. То ще има изпълнителен директор и управителен съвет от осем членове, който ще се председателства от министъра на икономиката или определен от него зам.-министър. В съвета ще влизат още представители на министерствата на енергетиката, на околната среда, на регионалното развитие, на земеделието, както и на сдружението на общините \r\n\tРегламентира се и правото на собствениците на язовири да заявят пред председателя на Държавната агенция за метрологичен и технически надзор желанието си за ликвидиране и/или извеждане от експлоатация на язовирни стени и съоръжения към тях.", "date": "2018.06.20", "title": "Парламентът одобри държавното предприятие за язовирите"}
{"url": "https://www.mediapool.bg/pokrivat-na-natsionalnata-biblioteka-shte-se-remontira-s-500-hil-lv-news280529.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоловин милион лева за ремонта на покривното пространство на Националната библиотека \"Св. Св. Кирил и Методий“, отпуска правителството. На заседанието си в сряда то реши да предостави допълнителни средства по бюджета на Министерството на културата за 2018 г.\r\n\tСъс средствата ще бъдат извършени спешни и неотложни ремонтни дейности на покрива на Националната библиотека.\r\n\tПреди повече от година – през февруари 2017 г.,  част от  и рани 39-годишен мъж, докато четял вестници. Това наложи затваряне на част от помещенията, а течовете продължиха, застрашавайки ценния книжен фонд на библиотеката..\r\n\tПрез март тази година път  на фасадата ѝ пък падна заради снеговете и дъждовете.", "date": "2018.06.20", "title": "Покривът на националната библиотека ще се ремонтира с 500 хил. лв."}
{"url": "https://www.mediapool.bg/tirazhat-na-knigi-se-uvelichava-s-43-vestnitsite-namalyavat-news280530.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2017 г. са издадени 8640 книги с тираж близо 5 млн. екземпляра, което представлява увеличение на общия тираж с 43% спрямо предходната година. Заглавията са с 16.5% повече, сочи проучването на Националният статистически институт (НСИ).\r\n\tНСИ отчита, че на първо място като тираж са книгите за деца и юноши с 1.564 млн. броя, следва художествената литература за възрастни с 1.540 млн. екземпляра, популярната литература може да се похвали с 928 000 копия, а научната литература - с 415 000 броя.\r\n\tНовите издания на книги са 7991, а препечатаните – 649. Над половината от издадените заглавия чужда литература са превод от английски език, под 10% са преводите от немски, руски и френски език.\r\n\tСтатистиката отчита възход на книжния пазар, но на вестникарските будки нещата изглеждат по различен начин.\r\n\tПрез 2017 г. са издавани 245 вестника с годишен тираж 196.3 млн. броя. Вестниците са със 17 по-малко спрямо миналата година, а общият тираж се свива с 32.7 млн. копия или 14.3%.\n\n\r\n\tПрез 2017 г. най-голям брой вестници са издавани в област София - 116 заглавия, или 47.3% от всички издавани в страната. Почти всички вестници се издават на български език, има три на турски и по един на английски и немски език.\r\n\tПрез 2017 г. са издадени 510 списания и 93 бюлетина, като в сравнение с 2016 г. списанията намаляват с 4.3%, а бюлетините със 7.9%.", "date": "2018.06.20", "title": "Тиражът на книги се увеличава с 43%, вестниците намаляват"}
{"url": "https://www.mediapool.bg/razshiryava-se-vaksinatsiyata-sreshtu-bolestta-sin-ezik-pri-zhivotnite-news280526.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството одобри в сряда изменения и допълнения на Националната програма за профилактика, надзор, контрол и ликвидиране на болестите по животните в периода 2016 - 2018 г. Промените са свързани с поддържането на постоянно действаща система за профилактика и контрол срещу заразните болести, бърза диагностика и ефективна борба при възникване на огнища на заболявания с цел ограничаването и ликвидирането им, съобщиха от Министерския съвет.\r\n\tПрез 2017 г. срещу болестта син език са били  ваксинирани 610 000 едри преживни животни, а през 2018 г. освен тях ще бъдат реваксинирани и 300 000 телета. Така общият брой на ваксинираните животни ще достигне близо 1 млн., допълва се в съобщението..\r\n\tПредлага се също така взетите млечни проби да бъдат изследвани, освен за бруцелоза и за ензоотична левкоза по говедата.", "date": "2018.06.20", "title": "Разширява се ваксинацията срещу болестта син език при животните"}
{"url": "https://www.mediapool.bg/zadarzhaniyat-v-kyoln-tuniziets-e-podgotvyal-biologicheska-ataka-news280527.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържаният миналата седмица в западния германски град Кьолн 29-годишен тунизиец Сиеф Аллех Х. е подготвял биологическа атака с рицин, обяви германската полиция в сряда.\r\n\tМестните разследващи имаха такива подозрения още след ареста му на 15 юни, като тогава ръководителят на германската Федерална служба за защита на конституцията Ханс-Георг Маасен съобщи, че вероятно е предотвратен атентат.\r\n\tНяколко дни по-късно вече е ясно, че тунизиецът е разполагал с достатъчно количество от едно от най-отровните вещества в природата, за да произведе между 250 и 1000 дози, в зависимост от начина на обработване на рицина.\r\n\tПодобна атака щеше да е прецедент за Германия, посочва ръководителят на германската федерална криминална полиция Холгер Мюнх, цитиран от ДПА.\r\n\tМиналата седмица прокуратурата съобщи, че първоначалното разследване не е показало признаци на конкретен план за терористично нападение. Мюнх обаче заяви, че 29-годишният тунизиец е започнал да приготвя рицин, а освен това в жилището му са били намерени компоненти на взривно устройство.\n\n\r\n\tНай-известната жертва на нападение с рицин е българският журналист и писател Георги Марков, нападнат през 1978 г. в британската столица Лондон от мъж с чадър, припомня информационната агенция, цитирана от БТА.", "date": "2018.06.20", "title": "Задържаният в Кьолн тунизиец е подготвял биологическа атака"}
{"url": "https://www.mediapool.bg/balgarska-sistema-za-e-nablyudenie-na-sartseto-s-vpechatlyavashto-predstavyane-v-ep-news280528.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНабиращата все по-голяма популярност система за онлайн наблюдение на сърдечната дейност на пациенти в реално време Чек Пойнт Кардио беше представена като пример за най-добра практика на проведената в Европейския парламент конференция за дигитално здравеопазване.\r\n\tПод председателството на евродепутата Андрей Ковачев и с участието на еврокомисаря по цифрова икономика и цифрово общество Мария Габриел на една маса седнаха представителите на ЕК, на пациентски организации и на дигиталната индустрия в сектора, за да планират бъдещето на електронното здравеопазване.\r\n\tЧек Пойнт Кардио се разработва у нас от 2010 година и е система за дистанционно следене на сърдечната дейност. Пациентът закрепя към гърдите си устройство, което чрез мобилната мрежа предава данни за него към специализиран телемедицински център. Там тези данни (ЕКГ, пулс, дишане, кръвно налягане и местоположение на пациента) се следят от лекари и медицински сестри денонощно. Информацията може да послужи за профилактика, за определяне на необходимото лечение, както и за бърза реакция при криза, при преместване на пациентите от интензивно отделение. Системата е достъпна за общопрактикуващите лекари, но и за частни лица, които желаят да бъдат наблюдавани чрез нея.\r\n\tТехнологиите, подобни на Чек Пойнт Кардио, са изцяло в посоката на бъдещото европейско здравеопазване. В Европа има най-голяма нужда от дистанционна диагностика и грижа поради застаряващото население и ръста на хроничните заболявания.\r\n\t\"Държави като Естония, Финландия и Хърватия, вече въвеждат цялостна промяна в здравните си системи“, каза Тапани Пиха , отговорник за трансграничното електронно здравеопазване в ЕК. Те започват да инвестират в превантивен модел ва здравеопазване, базиран върху масирано наблюдение на населението и създаване на бази данни, които да се анализират и да се изграждат прогностични модели.\n\n\r\n\t22 от 28-те държави от ЕС вече работят по подобни проекти, включително България.\r\n\tОбщо мнение е, че дигиталната трансформация на здравето изисква пациентът да застане в центъра на инвестициите, а не медицинското заведение.", "date": "2018.06.20", "title": "Българска система за е-наблюдение на сърцето с впечатляващо представяне в ЕП"}
{"url": "https://www.mediapool.bg/tryabva-li-da-ima-tavan-na-direktnite-plashtaniya-za-fermerite-news280497.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 1 юни комисарят по земеделие и развитие на селските райони Фил Хоган представи предложението на Европейската комисия за реформа на Общата селскостопанска политика (ОСП) на ЕС за периода 2021-2027 г. Темата, която в най-голяма степен \"разбуни духовете\" е тази за налагането на таван на годишните субсидии за едно стопанство.\r\n\tВъпреки дадената обосновка от страна на ЕК, в направеното предложение прозират доста слабости и липса на задълбочена предварителна оценка, което би могло да доведе до редица проблеми.\r\n\tПотенциалът за решаването им в момента е в ръцете на експертите и най-вече на държавите-членки, които имат нелеката задача да защитят не само своите интереси, но и тези на ЕС като цяло.\r\n\tЗа разлика от законодателния пакет, който за периода 2014-2020 г. обхващаше четири законодателни предложения, в последното предложение на ЕК са включени само три регламента. Това са:\r\n\t- регламент относно стратегическите планове по линия на ОСП;\n\n\r\n\t- регламент относно единната обща организация на пазарите (ООП);\r\n\t- хоризонтален регламент относно финансирането, управлението и мониторинга на ОСП\r\n\tПринцип на субсидиарност\r\n\tПричината за по-малкия брой законодателни предложения не е само в широко прокламираното опростяване на Общата селскостопанска политика, а е основно поради въвеждането на т.нар. \"принцип на субсидиарност\".\r\n\tТози принцип е дефиниран в чл.5 от Договора за Европейския съюз и съгласно него ЕС не предприема действия, ако те не са по-ефективни от действията, предприемани на национално, регионално или местно равнище.\r\n\tКазано с обикновени думи, по отношение на ОСП този принцип означава, че националните администрации сами ще избират мерките, с които ще подпомагат своите земеделски производители, както и начина на тяхното прилагане.\r\n\tВ тази връзка е изключително странен фактът, че в предложението за Регламент относно стратегическите планове по линия на ОСП един от много малкото общовалидни за всички държави-членки елементи е налагането на таван на директните плащания в определени граници.\r\n\tЛипса на оценка\r\n\tСистемата за намаление на размера на директните плащания, които едно стопанство може да получи за дадена календарна година, беше въведена с Реформата на ОСП от 2014 г. и се приложи за първи път през 2015 г., като с нея се намаляваше единствено базовото плащане (СЕПП).\r\n\tВъпреки че по своята същност е задължителна за прилагане, системата е достатъчно гъвкава, за да може да отговори на спецификите на отделните държави-членки.\r\n\tНамалението се прилага вече три години – период в който е много трудно да се оцени неговата ефективност. Данните за периода 2015-2017 г. не са достатъчни, за да се прецени какъв ще е ефектът от прилагането на тази система в дългосрочен план.\r\n\tЕто защо предложението на ЕК за прогресивно намаление на размера на всички директни плащания, които определено стопанство може да получи за дадена календарна година в диапазона от 60 000 до 100 000 евро и пълното им ограничаване над 100 000 евро, изглежда недостатъчно обосновано.\r\n\tПричината е, че до момента липсва доказателство за това, че ограничаването на директните плащания в определени граници води или може да доведе до положителен ефект за земеделието е ЕС като цяло.\r\n\tВажно е да се отбележи, че предложеното от ЕК намаление ще се прилага за всички директни плащания, включително и за обвързаното с производството подпомагане, а не както е до момента само за плащанията по схемата за единно плащане на площ.\r\n\tМотивът: по-справедливо разпределение на средствата\r\n\tСъгласно правилата в ЕС, всяко едно законодателно предложение, което Европейската комисия прави, трябва да бъде придружено от т.нар. \"оценка на въздействието\" – документ, който анализира и показва по какъв начин ще се отрази на Европейския съюз всеки един от елементите на предложението.\r\n\tВ част трета от този документ, който придружава предложението за Регламент относно стратегическите планове по линия на ОСП, като обосновка за налагането на системата за намаление на размера на директните плащания е посочено, че чрез тази система за намаление може да се постигне по-справедливо разпределение на директните плащания, което е и една от специфичните цели на ОСП, чрез която да се постигнат трите общи цели на ОСП, посочени в чл. 5 от проекта на Регламента:\r\n\t1. Да насърчи развитието на интелигентен, устойчив и диверсифициран сектор на селското стопанство и да гарантира продоволствената сигурност;\r\n\t2. Да подкрепя грижите за околната среда и действията в областта на климата и да допринася за постигане на целите на Съюза, свързани с околната среда и климата;\r\n\t3. Да укрепва социално-икономическата структура на селските райони.\r\n\tСпоред предварителната експертна оценка на Институт за агростратегии и иновации обаче, предложената нова система за намаляване на директните плащания няма да доведе до постигане на тези цели.\r\n\tУстойчивост или наказание\r\n\tПо отношение на целта да се насърчи в по-голяма степен \"развитието на интелигентен, устойчив и диверсифициран сектор\" - стопанствата, които са засегнати от сегашната система на намаление на директните плащания на ниво ЕС са тези, които имат средно около 50 служители.\r\n\tВ оценката на въздействието изрично е посочено, че сегашната система на намаление на директните плащания \"наказва\" точно тези ферми, които създават заетост в селските райони. При това положение открит остава въпросът не трябва ли балансът между гарантирането на заетост и намаленията на директните плащания да зависи от спецификата на всяка една държава-членка?\r\n\tПо отношение на целта да се \"подкрепят грижите за околната среда и действията в областта на климата\" - намалението на директните плащания не само, че няма да подпомогне този процес, а напротив – може да има много негативен ефект върху постигането на целта. Причината е, че на фермите, които реално могат да допринесат за подобряване на околната среда, ще бъдат наложени допълнителни ангажименти, за които те няма да получават средства, което пък от своя страна може да ги постави в неравностойно положение.\r\n\tМалък – голям\r\n\tЩо се отнася до целта да се \"укрепва социално-икономическата структура на селските райони\", като се предоставят \"достатъчно надеждни земеделски доходи и устойчивост в целия Съюз с цел подобряване на продоволствената сигурност\", намалението на директните плащания няма да подпомогне постигането и на тази цел.\r\n\tПричината е, че гарантирането на дохода трябва да бъде обвързано с нуждите на конкретния земеделски производител, а не с принципа на справедливостта. Предложението за регламент посочва, че средствата получени в резултат на намалението на директните плащания ще бъдат използвани за допълнително преразпределително подпомагане на доходите на земеделските производители, като държавите-членки трябва да гарантират преразпределение на подпомагането от по-големите към по-малките земеделски стопанства.\r\n\tВ същото време обаче, държавата-членка е тази, която с оглед на националните си специфики и цели, сама трябва да дефинира понятието \"малки земеделски стопани\" и е от изключителна важност какъв критерий ще бъде използван за определянето на тази дефиниция.\r\n\tНапример, ако за критерий служи размерът на използваната земеделска земя, то в зависимост от културата, която се отглежда може да се окаже, че две стопанства с еднакъв размер земя имат съвсем различен стандартен производствен обем и едното се оказва в пъти по-голямо от другото.\r\n\tЕС ще спестява 300 млн. евро годишно\r\n\tКато втори проблем с предложената система за намаление на директните плащания може да се посочи размерът на плащанията, върху които тя ще се приложи и ефектът, който ще постигне. Тук важни отново са спецификите на отделните държави-членки.\r\n\tВ оценката на въздействието е посочено, че при сегашната система на намаление на директните плащания само осем държави-членки прилагат таван на плащанията от 150 000 до 500 000 евро, а само в 14 държави-членки директните плащания над 150 000 евро се намаляват с между 5 и 50%.\r\n\tОбщо средствата, които към момента се заделят по тази система, са в размер на около 120 милиона евро годишно. При прилагане на новата система се очаква заделените средства на ниво ЕС да бъдат в размер на повече от 300 милиона евро годишно, като 60% от тези средства ще се формират от България и Румъния.\r\n\tВ същото време обаче, се посочва, че при преразпределянето на тези средства от по-големите към по-малките земеделски стопанства, плащането на хектар в България ще се увеличи с около 10%, а в Румъния с 6%. Съпоставено с плащането на хектар в момента (около 330 лева/ха СЕПП и зелено) ще имаме увеличение с 33 лева на хектар или общо с 3.30 лева на декар. Никъде няма данни и анализ как това ще се отрази цялостно на производителността на сектор \"Земеделие\" в България и в частност как това ще се отрази на конкурентоспособността на българския земеделски производител спрямо тази на останалите фермери в ЕС.\r\n\tЗапазването на системата за намаление на директните плащания във вида, в който е предложена в момента, в България може да доведе по-скоро до изкуствено разделяне на земеделските стопанства, отколкото до постигане на целите на ОСП.\r\n\tВреме за анализ и съгласувани решения\r\n\tНай-вероятно могат да се посочат и други проблеми, които ще възникнат на ниво ЕС в следствие на предложението за въвеждане на таван и които ще засегнат конкурентоспособността на различните земеделски производители в ЕС. Те тепърва ще бъдат анализирани подробно, тъй като новопредложените регламенти са поместени в над 600 страници и на експертите ще им бъде необходимо време да се запознаят с тях в детайли.\r\n\tТова, което вече се вижда обаче, е че възможно решение на всички проблеми се крие в това да се предостави възможност на държавите-членки, с оглед своите национални специфики, сами да решават дали и в какви граници да прилагат системата за намаление на директните плащания.\r\n\tТака, спазвайки принципа на субсидиарността, те ще могат по най-добрия за тях начин да отговорят на бъдещите предизвикателства, пред които е изправено земеделието в Европа.\r\n\tЩо се отнася до България, редно е администрацията в лицето на Министерство на земеделието, храните и горите, да направи анализ на това как таванът на плащанията ще се отрази на българското земеделие и да проведе публичен дебат с всички заинтересовани страни – фермери, неправителствени организации и т.н.\r\n\tДокато това не се случи обаче, тя би следвало да защитава в Съвета на министрите по земеделие и рибарство на ЕС точно тази позиция – промяна на чл.15 от проекта на Регламент за стратегическите планове, с оглед даване на свобода на държавите-членки сами да преценяват дали и в какви граници да прилагат намалението на директните плащания.", "date": "2018.06.20", "title": "Трябва ли да има таван на директните плащания за фермерите?"}
{"url": "https://www.mediapool.bg/koi-sa-nai-golemite-proizvoditeli-i-koi-nai-golemite-iznositeli-na-petrol-news280512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията на страните износителки на петрол (ОПЕК) и нейните партньори се събират в петък и събота на среща, чиито резултат е неясен. Обединението на 24-те страни производителки разтърси равновесието в петролния свят през последните 18 месеца, информира Франс прес.\r\n\tНАЙ-ГОЛЕМИТЕ ПРОИЗВОДИТЕЛИ\r\n\t \r\n\tСлед бързото развитие на американския сектор за производство на шистов петрол, САЩ, с добив от 14.9 милиона барела на ден през май, по данни на Международната агенция за енергията (МАЕ), изпревариха Русия (11.35 милиона барела на ден през май) и Саудитска Арабия (10.02 милиона барела на ден през май)\r\n\t \r\n\tДанните на МАЕ, ОПЕК и Американската агенция за информация за енергията се различават съществено, но всички са единодушни, че само тези три страни са в състояние да надхвърлят добив от 10 милиона барела на ден.\r\n\tСледват (също по данни на МАЕ) Канада (4.76 милиона барела на ден), Ирак (4.47 милиона барела на ден) и Китай (3.83 милиона барела на ден) , почти наравно с Иран (3.82 милиона барела на ден).\r\n\t \r\n\tЗа да не допуснат да изгубят влиянието си поради нарастващия дял на Северна Америка на пазара, 14-те страни от ОПЕК се обединиха с десет други производители, увеличавайки пазарния си дял от около 40 процента до над 50 на сто.\r\n\t \r\n\tСПАД НА ПРОИЗВОДСТВОТО ВЪВ ВЕНЕЦУЕЛА И ИРАН\r\n\t \r\n\tПетролната промишленост се нуждае от постоянни инвестиции, за да открива нови петролни полета за експлоатация, така че националните равнища на производство претърпяват бързи промени.\r\n\t \r\n\tЗа две години Венецуела намали добива си с 1.36 милиона барела на ден - спад с над 1 милион барела на ден.\r\n\t \r\n\tИран пък може да срещне затруднения при финансирането на разработката на нови петролни полета заради американските санкции.\r\n\t \r\n\tСАУДИТСКА АРАБИЯ Е ШАМПИОН НА ИЗНОСА\r\n\t \r\n\tВ сферата на износа разликите са доста по-малки. Според годишния доклад на ОПЕК за перспективите на петролния пазар Саудитска Арабия е изнасяла средно 6.99 милиона барела на ден през 2017 година.\r\n\t \r\n\tСледват Русия (5.06 милиона барела на ден), Ирак (3.80 милиона барела на ден), Канада (2,91 милиона барела на ден), Обединените арабски емирства (2.34 милиона барела на ден) и Иран (2.13 милиона барела на ден).\r\n\tСАЩ изнасят относително малко петрол за разлика от голямото си производство (1,12 милиона барела на ден), тъй като там вътрешното търсене е много голямо.\r\n\t \r\n\tТе остават обаче на второ място в света по внос (7,91 милиона барела на ден) след Китай (8,43 милиона барела на ден), изпреварвайки третият световен вносител, Индия (4.34 милиона барела на ден).", "date": "2018.06.20", "title": "Кои са най-големите производители и кои най-големите износители на петрол"}
{"url": "https://www.mediapool.bg/oshte-dva-morski-plazha-se-sdobiha-s-kontsesioneri-news280531.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМорските плажове \"Приморско-централен\" и \"Св. Св. Константин и Елена – голям\" се сдобиват с концесионери, след като правителството одобри фирмите, които ще стопанисват в следващите 15 години пясъчните ивици.\r\n\tДружествата са избрани с конкурс. Фирмата \"Соф Проект Инженеринг\" е спечелила с оферта да поддържа централния плаж на Приморско като срещу това събира такса от по един лев за чадър и за шезлонг в платената зона.\r\n\tДесетократно повече за шезлонг и за чадър ще прибира на големия плаж в курорта \"Св. Св. Константин и Елена\" фирмата \"Свети Свети Константин и Елена Холдинг“ АД.\r\n\tРазмерът на концесионните плащания за всяка календарна година от срока на концесиите е определен съгласно приетата от Министерския съвет методика за определяне на минималния размер на концесионното плащане за морските плажове, както и предложените от концесионерите размери на отчисленията от базата за изчисляване размера на концесионното плащане, посочват от правителствената пресслужба.\r\n\tКабинетът е решил също така да прекрати процедурата по предоставяне на концесия за услуга за морски плаж \"Ривиера“, община Варна, поради липса на оферта, чието съдържание да отговаря на изискванията, определени с документация за концесията. Министерството на туризма ще възстанови депозитите и ще върне гаранциите за участие в конкурса на участниците.", "date": "2018.06.20", "title": "Още два морски плажа се сдобиха с концесионери"}
{"url": "https://www.mediapool.bg/sasht-napusnaha-saveta-po-pravata-na-choveka-v-oon-zaradi-izrael-news280513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ се оттеглят от участие в Съвета по правата на човека на ООН, съобщи във вторник представителката им в световната организация Ники Хейли.\r\n\t\"Организацията не е достойна за името си\", допълни тя. \r\n\t\r\n\t\t \r\n\t\r\n\t\t\"Предприемаме тази стъпка, защото ангажиментите ни не позволяват да останем част от лицемерна организация, обслужваща собствените си интереси\", заяви Хейли. \r\n\t\r\n\t\t \r\n\t\r\n\t\t\"Искам да бъда пределно ясна, че тази мярка не означава отстъпление от ангажиментите ни към човешките права\", допълни дипломатът. \r\n\t\r\n\t\t \r\n\t\r\n\t\tТя посочи \"хроничното предубеждение на Съвета към Израел\", порицавайки същевременно членството на страни като Китай, Куба и Венецуела, които биват обвинявани в нарушения на човешките права. \r\n\t\r\n\t\t \r\n\t\r\n\t\tПовече от година САЩ заплашват с напускане на Съвета, когото обвиняват в предубеденост към Израел и който не успяха да реформират. Съветът е основен орган на ООН по въпросите за човешките права. Бе създаден през 2006 година, за да замени Комисията по правата на човека към ООН. Мандатът на САЩ в Съвета изтича по принцип през 2019 година. Съветът има 47 членове. \r\n\t\r\n\t\t \r\n\t\r\n\t\tАко Съветът се реформира, \"САЩ ще бъдат щастливи отново да се присъединят\" към него, допълни Хейли, цитирана от Асошиейтед прес. \r\n\t\r\n\t\t \r\n\t\r\n\t\tГенералният секретар на ООН Антониу Гутериш каза от своя страна, че би предпочел САЩ да останат в Съвета за човешките права (СЧП), тъй като организацията \"играе много важна роля в налагането и защитата на човешките права по целия свят\". \r\n\t\r\n\t\t \r\n\t\r\n\t\tВърховният комисар на ООН за правата на човека Зейд Раад Ал Хусейн изрази съжаление за решението на Вашингтон да напусне СЧП, допълвайки, че САЩ би трябвало да засилят ангажимента си предвид броя на нарушенията на човешките права по света. \r\n\t\r\n\t\t \r\n\t\r\n\t\tРешението на САЩ е \"разочароваща, макар и не изненадваща новина\", посочи Ал Хусейн в туит.\r\n\t\r\n\t\t \r\n\t\r\n\t\tПремиерът на Израел Бенямин Нетаняху благодари на Тръмп за излизането на САЩ от СЧП. \r\n\t\r\n\t\t \r\n\t\r\n\t\t\"Израел благодари на президента Тръмп, на държавния секретар Помпейо и на (постоянния представител пред ООН) Хейли за мъжественото решение, насочено срещу лицемерието и лъжите на така наречения Съвет за човешките права към ООН\", се посочва в изявление, разпространено от канцеларията на израелския премиер и цитирано от ТАСС.", "date": "2018.06.20", "title": "САЩ напуснаха Съвета по правата на човека в ООН заради Израел"}
{"url": "https://www.mediapool.bg/yunker-svika-izvanredna-sreshta-za-migrantite-na-osem-darzhavi-sred-koito-i-bulgaria-news280532.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер свиква в неделя правителствени представители от няколко държави в ЕС на неформална работна среща по миграцията и даването на убежище, съобщи ДПА.\r\n\t\"Свиквам неофициална работна среща по въпросите на миграцията и даването на убежище в Брюксел в неделя, за да се работи с група държавни или правителствени ръководители на страните членки, заинтересувани от намиране на европейски решения преди предстоящото заседание на Европейския съвет\", написа Юнкер в Туитър. \r\n\t \r\n\tВ срещата ще участват Австрия, България, Германия, Гърция, Испания, Италия, Малта и Франция.\r\n\t \r\n\tТя ще се състои четири дни преди срещата на върха на ЕС и ще бъде насочена към преодоляване на дълбоките разделения в Европа по въпроса за миграцията. \r\n\t \r\n\tТози въпрос предизвика опасност от разцепление в управляващата коалиция на Меркел, а новото правителство в Италия засили натиска си върху други държави от ЕС да подпомагат справянето на страната с прииждащите мигранти.\r\n\t \r\n\tИталианският всекидневник \"Кориере дела сера\" първи съобщи за срещата, в която България и Австрия ще участват като настоящ и следващ ротационен председател на Европейския съвет, отбелязва БТА. \r\n\t \r\n\tВ неделя Германия ще представи на останалите държави своя компромис по миграцията, каза висш представител на гръцкото правителство, цитиран от германския многотиражен в. \"Билд\".\r\n\t \r\n\tПо-рано тази седмица баварските съюзници на Меркел ѝ дадоха срок от две седмици да договори общо решение на мигрантския въпрос с други европейски страни, като така \"охладиха\" временно спора, който от седмици застрашава стабилността на управляващата коалиция в Германия. \r\n\t \r\n\tАко такова споразумение не бъде постигнато до уречения срок обаче, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. \r\n\t \r\n\tМеркел каза, че може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия.\r\n\t \r\n\tГерманският канцлер обясни, че двустранните споразумения, които цели да сключи с Италия, Австрия и други държави, ще бъдат подобни на онова, договорено от ЕС с Турция през 2016 г.\r\n\t \r\n\tМеждувременно италианският президент Серджо Матарела заяви, че само обединен ЕС може да се справи с пристигащите бежанци, предаде Асошиейтед прес.\r\n\t \r\n\tВ изявление по повод Световния ден на бежанците Матарела каза, че \"международната общност трябва да работи със споделени и дългосрочни политически решения, за да се справи с явлението, което обхваща целия свят. \r\n\t \r\n\tОсобено ЕС трябва да знае как да се намесва, без да прехвърля на страните, където мигрантите най-напред са пристигнали, отговорността да се изправят пред извънредната ситуация\".\r\n\t \r\n\tПо-късно италианският вътрешен министър Матео Салвини трябва да се срещне с премиера на Италия Джузепе Конте, за да обсъдят позицията на Рим по миграцията на предстоящата среща на върха. \r\n\t \r\n\tЛидерът на антимигрантската партия \"Лига\" Салвини отдавна твърди, че мнозинството от спасяваните в морето хора не са бежанци, а икономически мигранти, припомня АП.", "date": "2018.06.20", "title": "Юнкер свика извънредна среща за мигрантите на осем държави, сред които и България"}
{"url": "https://www.mediapool.bg/bankoviyat-sayuz-shte-struva-stotitsi-milioni-evro-na-bulgaria-news280533.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария трябва да внесе стотици милиони евро, ако иска да влезе в банковия съюз на ЕС до една година, става ясно от регламентите, директивите и договорите за създаване на Единния механизъм за преструктуриране и фонда към него. Освен това банковата система трябва да премине през нов мащабен преглед на активите, подобен на този от 2016 г., заяви в интервю за БНБ комисарят по въпросите на еврото и социалния диалог Валдис Домбровскис.\r\n\tВ началото на годината финансовият министър Владислав Горанов заяви, че България ще подаде до 30 юни 2018 г. заявка за присъединяване към \"чакалнята“ за еврозоната – ERMII. През април обаче стана ясно, че Европейската централна банка (ЕЦБ) и Европейската комисия поставят ново неформално условие, за да допуснат България в ERM II – присъединяване към банковия съюз. Членството в него е задължително за държавите в еврозоната, но доброволно – за тези извън нея.\r\n\tТака, в средата на юни Горанов излезе с нов сценарий, според който България ще влезе едновременно в банковия съюз и в ERMII в рамките на около година. Той не уточни дали това означава отлагане на подаването на заявката за ERMII с една година, до европейските избори през 2019 г.\r\n\tПрестоят на националната валута в механизма ERMII в рамките на минимум две години е задължително условие за присъединяване към еврозоната. За влизането на лева в ERMII обаче няма формални предварителни критерии, а решението се взема от държавите в ERMII и еврозоната плюс ЕЦБ.\r\n\tЦелият процес по влизането в чакалнята за еврото обичайно се случва в рамките на три дни от подаването на заявката от държавата членка, подписана от управителя на централната ѝ банка и правителството. Обичайно въпросните три дни, в които се подава заявката и се получава отговорът, са от събота до понеделник, за да не се влияе върху пазарите, защото става дума за валутни курсове. Няма как България да подаде заявка за ERMII сега и да получи отговор след една година, категорични са експерти.\n\n\r\n\tЗа разлика от влизането на лева в ERMII, членството в банковия съюз изисква значителна подготовка. Необходимо е например провеждането на нова мащабна проверка на активите на банковата система, подобна на тази от 2016 г., стана ясно от думите на комисар Домбровскис. Освен това банковият надзор в БНБ и законодателството за него трябва да се реорганизира, така че да се прехвърли към Европейската централна банка, която трябва да има осигурен пълен обмен на банкова информация с БНБ.\r\n\tОсвен това, България трябва да внесе стотици милиони в новосъздадения Единен фонд за преструктуриране. Най-вероятно в него ще се прехвърли част от създадения преди около три години у нас национален фонд за преструктуриране, който към 2018 г. разполага с над 400 млн. лв.\r\n\tВеднъж прехвърлени към европейския фонд, средствата, събрани от вноски от българските банки, ще могат да се ползват за спасяване на други трезори в банковия съюз, например италиански. При фалит български банки също ще могат да получават пари от фонда. Решенията за обявяване на фалит на банки обаче ще се вземат от ЕЦБ и Единния борд за преструктуриране, като във вземането на решения България няма да има пълноправно участие.\r\n\tПричината е, че присъединяването на държавите извън еврото към банковия съюз става чрез механизма на т. нар. \"тясно сътрудничество\", което води до известни асиметрии при вземането на решенията за държавите извън еврото. Вероятно по подобни причини до момента няма държава извън еврозоната, която да е част от банковия съюз.\r\n\t\"Банковият съюз означава, че най-големите банки в страната попадат под директния надзор на Единния надзорен механизъм на Европейската централна банка. България е обвързана от общата рамка на банковия съюз, което означава единен надзор, а в случай на проблеми в някои от банките – от единен механизъм за решаването им\", поясни пред БНР комисар Валдис Домбровскис.\r\n\tТой добави, че присъединяването към чакалнята и към еврозоната е въпрос, който трябва да бъде зададен най-вече на ЕЦБ и страните-членки на ERM 2, защото те вземат това решение.\r\n\t\"Доколкото ми е известно, работата в това отношение напредва и, както е казал министърът (Владислав Горанов, б. р.), перспективата е в рамките на една година България да се присъедини към чакалнята и банковия съюз. Задействаме нови инструменти в помощ на тези страни-членки, които правят видими стъпки към приемането на еврото. Вече сме подготвили такъв инструмент, който е обвързан с програма за структурни реформи. Става дума предимно за техническа помощ, но с възможност и за финансова, доколкото е свързана с прилагането на някои реформи и мерки за приемането на еврото\", каза Домбровскис.\r\n\tПо думите му ниските доходи у нас не са пречка България да се присъедини към \"чакалнята\" на еврозоната (ERM 2) и по-късно към самата еврозона.\r\n\t\"Няма предварителни условия по отношение дохода на глава от населението или по-точно сравнен със средния в ЕС. В България той е равен на този в Литва и Латвия в момента, когато двете страни се присъединяваха към механизма ERM 2, така че това не може да е препятствие. Бих казал, че основният въпрос, на който трябва да се отговори в тази връзка, е как присъединяването към еврозоната ще засегне българската икономика. Според нашите оценки то ще има положителен ефект и дори ще облекчи приближаването към средните нива на Европейския съюз\", каза еврокомисарят.", "date": "2018.06.20", "title": "Банковият съюз ще струва стотици милиони евро на България"}
{"url": "https://www.mediapool.bg/desetokratno-povishenie-v-zaplashtaneto-na-noshtniya-trud-poiska-podkrepa-news280534.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКТ “Подкрепа“ настоява за десетократно увеличение в заплащането на нощния труд. Синдикатът подготвя законодателни промени, които ще бъдат представени на управляващите в началото на новия политически сезон през есента, съобщи президентът на синдиката Димитър Манолов.\r\n\tПрофсъюзът предлага допълнителното възнаграждение за всеки час работа от 22 до 6 часа сутринта да бъде повишено от сегашните 25 стотинки на 2 лева и 55 стотинки. Сега действащата ставка не е променяна от 10 години, когато минималната работна заплата е била 180 лева срещу 510 в момента\r\n\tПовече от 400 000 българи полагат нощен труд, в повечето случаи съчетан и с извънреден, което е предпоставка за трудови злополуки и завишен травматизъм.\r\n\tДиректорът на Инспекцията по труда Румяна Михайлова обясни, че много често работодателите укриват часовете положен нощен труд, а упражняващите го работят без договори.\r\n\tСпоред различни проучвания нощният труд причинява умора , намалява качеството на съня, повишава заболеваемостта и отсъствията от работа.\n\n\r\n\tНощният труд увеличава риска от заболявания на сърдечно съдовата система с 40 на сто, с три пъти от рак на простатата, с 30 на сто от рак на гърдата, с 40 на сто от рак на белите дробове и на пикочния мехур, депресии, диабет и метаболитни проблеми. Социалните рискове са свързани с проблеми в семейството, социална изолация.\r\n\tДиректорът на Инспекцията по труда Румяна Михайлова обясни, че много често работодателите укриват часовете положен нощен труд, а упражняващите го работят без договори.", "date": "2018.06.20", "title": "Десетократно повишение в заплащането на нощния труд поиска “Подкрепа“"}
{"url": "https://www.mediapool.bg/kabinetat-dade-31-mln-lv-za-uchebni-pomagala-i-transport-za-prepodavatelite-news280535.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопълнителни над 30 млн. лв. за закупуване на книжки и помагала за общинските детски градини и учениците от І до VІІ клас включително, както и близо 1 млн. лв. за транспротни разходи за учителите, одобри правителството на редовното си заседание в сряда.\r\n\tПарите за помагала и книжки ще се предоставят по бюджетите на общините под формата на обща субсидия за делегираните от държавата дейности, като разпределението на средствата е въз основа на броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2018  година.\r\n\tСредствата за възстановяване на транспортните разходи или наема на педагогическите специалисти в детските градини и училищата за 2018 г. са съответно 930 835 лв. за транспорт и 17 400 лв. - за наем на преподавателите. Тези пари се отпускат по изготвена и предоставена от кметовете на общини информация. Допуска се в рамките на един и същи период на учителите могат да бъдат възстановявани извършените разходи или за транспорт, или за наем по месторабота.\r\n\tДопълнителните трансфери няма да доведат до пряко и/или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г., посочват от правителствената пресслужба.", "date": "2018.06.20", "title": "Кабинетът даде 31 млн. лв. за учебни помагала и транспорт за преподавателите"}
{"url": "https://www.mediapool.bg/sotsialnata-pensiya-za-starost-stava-12558-leva-ot-1-yuli-news280536.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалната пенсия за старост се увеличава от 1 юли с 3.8 на сто и ще бъде 125.58 лева, реши правителството.\r\n\tПромяната ще доведе до увеличаване на пенсиите, които не са свързани с трудова дейност. Това са пенсиите за военна и гражданска инвалидност, социалната пенсия за инвалидност и персоналната пенсия.\r\n\tЩе се повишат и добавките към пенсиите, които се изчисляват като процент от социалната за старост.", "date": "2018.06.20", "title": "Социалната пенсия за старост става 125.58 лева от 1 юли"}
{"url": "https://www.mediapool.bg/makedonskiyat-parlament-odobri-dogovora-za-imeto-s-gartsiya-news280521.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонският парламент одобри в сряда договора с Гърция за новото име, а премиерът Зоран Заев заплаши президента Георге Иванов с импийчмънт, ако откаже да го подпише. \r\n\t69 депутати гласуваха \"За\" ратификацията на споразумението и нито един не беше против. Представителите на опозиционната  ВМРО-ДПМНЕ не присъстваха в пленарната зала по време на гласуването. \r\n\t \r\n\tСега договорът ще бъде изпратен до президента Георге Иванов за подпис, който има една седмица да се произнесе по него. Ако наложи вето, договорът ще трябва да се прегласува в парламента. В този случай за него ще трябва да гласуват поне 61 народни представители.\r\n\t \r\n\tПрез септември споразумението ще мине и през референдум, който е планирано да се проведе през септември. \r\n\t \r\n\t\"Договорът бележи началото на края на несигурността за Македония и предоставя достойно и приемливо решение за двете страни, с което завинаги се потвърждава македонската идентичност и език\", каза премиерът Зоран Заев и съобщи, че Скопие ще получи покана за членство в НАТО на срещата на високо равнище на алианса на 11 и 12 юли в Брюксел.\r\n\t \r\n\t\r\n\t\tМалко по-късно председателят на парламента Талат Джафери подписа закона и го изпрати в кабинета на президента Георге Иванов, който има срок от седем дни да го подпише.\r\n\t\r\n\t\t \r\n\t\r\n\t\tПрезидентът oт своя страна повтори, че няма да подпише договора, защото го смята за вреден.\r\n\t\r\n\t\t \r\n\t\r\n\t\tОчаква се Македония да уведоми за решението да ратифицира договора и Гърция, която на свой ред трябва да заяви пред Съвета на Европейския съюз, че подкрепя започването на преговори за членство на Македония в Европейския съюз.\r\n\r\n\t\r\n\t\t \r\n\r\n\t\r\n\t \r\n\tМалко преди гласуването в парламента Заев предупреди Георге Иванов, че ако не подпише договора за името с Гърция, след като гражданите гласуват за него на референдум, парламентарното мнозинство ще поиска импийчмънт на държавния глава. \r\n\t \r\n\tToй каза пред телевизия Канал 5, че ще направи всичко възможно, за да предотврати евентуално блокиране на договора от страна на Иванов. \r\n\t \r\n\t\"Свърши времето на лъжи, на лични и политически сметки. Македония трябва да излезе напред и вече има шанс чрез своите граждани да реши какво бъдеще иска. Гражданите ще решат по този въпрос\", заяви Заев.\r\n\t \r\n\tВ отговор Георге Иванов призова Заев веднага да започне процедурата по искане за отстраняване на държавния глава.\r\n\t \r\n\t\"Призовавам Заев с това мнозинство от две трети, което е необходимо за промени на Конституцията на Република Македония, веднага да започне процедура за уточняване на отговорността на президента и гласуването на импичмънт\", каза Иванов.\r\n\t \r\n\t\"Въпреки заканите и натиска, аз оставам на позицията си, че става въпрос за вреден договор\", добави той.  \r\n\t \r\n\t\r\n\t \r\n\tЗаев обаче е на мнение, че \"има ясни доказателства за нашата македонска идентичност, за нашия македонски език, в продължение на векове и столетия\". \r\n\t \r\n\t\"Не сме предали нищо, нито пък никой ни взе нещо, когато се съгласихме за географско име. Това е смела стъпка в интерес на бъдещето на гражданите и на нашите деца, за едно мирно бъдеще. Нека да отхвърлим манипулациите и да дадем шанс за споразумението\", каза Заев, цитиран от БГНЕС. \r\n\t \r\n\tТой припомни, че споразумението е подкрепено от всички международни партньори, което отваря портите на Македония за европейско бъдеще. Заев очаква дата за преговори от Съвета на ЕС до края на месеца.\r\n\t \r\n\t\"Вместо горчивината и гнява, нека заедно да пишем бъдещите страници, да водим гражданите към обща процъфтяваща Македония, следвайки примера на напредналите европейски държави. Получаваме приятел и стратегически партньор, гарантираме стабилността и сигурността на Македония, отваряме пътя към ЕС и НАТО. Ние постигаме стремежа на нашите предци да бъдат признати от всички като македонци, говорещи македонски. Това е исторически акт, чрез който Македония и гражданите ѝ имат шанс\", добави той. \r\n\t \r\n\t\r\n\t \r\n\tОпозиционната ВМРО – ДПМНЕ определи договора с Гърция за национално предателство и поиска оставката на Заев. В центъра на Скопие всеки ден има и протести срещу споразумението, което трябва да приближи Македония до членство в НАТО и Европейския съюз. \r\n\t \r\n\tВъв вторник вечерта демонстрантите поискаха оставка на правителството и скандираха името на президента Иванов и лозунги като \"Не си даваме името, Македония на македонците“.\r\n\t \r\n\tТе обявиха, че няма да се откажат от протестите и ще се събират всеки ден в 20 часа пред парламента, докато договорът не бъде анулиран.", "date": "2018.06.20", "title": "Maкедонският парламент одобри договора за името с Гърция"}
{"url": "https://www.mediapool.bg/bulgaria-plashta-59-000-evro-obezshteteniya-za-zagubeni-dela-v-strasburg-news280537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството прие решение за изплащане на общо 59 000 евро обезщетения по шест изгубени дела пред Европейския съд по правата на човека (ЕСПЧ).\r\n\tТри от тези дела са заведени от граждани, които се смятат за част от т.нар. македонско малцинство, което остава непризнато в България. Общите обезщетения по тях са в размер на 33 220 евро.\r\n\tДелото \"Кирил Иванов срещу България\" е заради забрана на провеждане на митинг от нерегистрираната организация \"Македонски инициативен комитет\", а обезщетението е 6000 евро. Другите две дела са заради отказа да се регистрира ОМО Илинден, а присъдените обезщетения и разноси са за 27 220 евро.\r\n\tПо делото \"Чорбов срещу България\" присъденото в полза на жалбоподателя обезщетение е в размер на 15 000 евро за имуществени вреди, 2000 евро за неимуществени вреди и 1260 евро за разходи и разноски.\r\n\tПетото дело е заради полицейската операция \"Медузите\" във Варна, която бе проведена по времето на първото правителство на ГЕРБ. Вътрешен министър бе Цветан Цветанов. Присъденото обезщетение за бруталното на нахлуване на полицията в домовете на семействата Димови и Иванови е в размер на 3000 евро. Общо 1500 евро са разноските по това дело.\n\n\r\n\tДържавата ще плати и 3000 евро по делото \"Митев срещу България\" заради незаконен полицейски разпит и нанесен побой на заподозрян.", "date": "2018.06.20", "title": "България плаща 59 000 евро обезщетения за загубени дела в Страсбург"}
{"url": "https://www.mediapool.bg/stolichani-sadyat-obshtinata-zaradi-tramvai-news280538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКолективен иск срещу Столичната община са подали живеещи в района на бул. \"Скобелев\" в София. Причината е временното преместване на трамвайната линия от \"Петте кьошета\" до НДК от страната на жилищните сгради, извършено преди 8 години. Линиите трябваше да бъдат върнати на мястото си преди 5 г., но това още не е факт.\r\n\tВременното положение можеше да остане постоянно, ако не бяха дългогодишните протести на живеещите в района, които настояват вдигащите шум трамваи да не минават под прозорците им.\r\n\tСега протестите им са прераснали в колективен иск срещу общината, съобщи главният архитект Здравко Здравков. Той обясни, че сумата по него не е ясна, тъй като към него могат да се присъединят още хора и да стигне и десетки милиони. \"Наели сме кантора, която да ни представлява\", каза арх. Здравков. Междувременно администрацията обясни, че търси \"спешно\" решение на проблема.\r\n\tВсъщност за такова се говори от доста време. Беше възложено изработването на варианти за това как да минават трамваите в тази част на града, което включва и въпроса дали да се възстанови маршрутът на трамвай 6 до басейна \"Спартак\" и т. нар. \"Долен Лозенец\". Вариантите на транспортното решение се обсъждат от месеци.\r\n\tПрез април специализираният експертен съвет по устройство на територията избра два от тях и остави на общинските съветници да решат кой да е окончателният. По всичко личи, че мнозинството в съвета ще се спре на по-евтината и по-бърза алтернатива, която обаче не предвижда възстановяване на маршрута на трамвай 6, а пускането на тролей от кв. \"Манастирски ливади\", който да минава по бул. \"Арсеналски\" и да стига през \"Петте кьошета\" до V градска болница.\n\n\r\n\tДвата варианта бяха обсъдени в сряда от съветниците от комисиите по устройство на територията и по транспорт и по всичко личи, че подкрепяната от администрацията алтернатива ще бъде предпочетена при предстоящото гласуване на предложенията от пълния състав на общинския съвет.\r\n\tПроблемът е, че и двата варианта решават проблема на хората, живеещи около бул. \"Скобелев\", но пък създават неудобство за хората от \"Лозенец\", които на няколко пъти излизат на протести с искане за възстановяването на трамвай 6. Събрани са и около 5000 подписа в подкрепа на това настояване.\r\n\t\r\n\tЕдното решение, което общинарите ще трябва да гласуват, предвижда влизане на трамваите 1, 6 и 7 в тунела на НДК. В момента те минават над земята, като завиват от бул. \"Скобелев\" по бул. \"Витоша\". За да излязат от тунела, трябва да се направи нов изход и рампа за 1 и 7. Рампата ще започва от тунела и ще върви по бул. \"Витоша\" в посока бул. \"България\". Краят ѝ ще е при административната сграда на НДК.\r\n\tТрамвай 6 пък ще се движи по стария си маршрут, излизайки от тунела на НДК, към бул. \"Черни връх\" и от там по бул. \"Арсеналски\".\r\n\tТози вариант, според администрацията, е скъп и ще отнеме поне година и половина - две, за да се осъществи. Разчетите са, че ще струва около 20 млн. лева. Нужно е да се приема подробен устройствен план и да се отчуждят два магазина. Тези процедури могат да доведат до дела, които да отложат фактическото строителство. А според местната власт време за чакане няма заради иска от живеещите по бул. \"Скобелев\", които настояват за бързо решение на дългогодишния си проблем.\r\n\tСпоред главния архитект този вариант има и друг недостатък - създава се ново препятствие за пешеходците, които искат да пресекат бул. \"Витоша\". Това ще е почти невъзможно заради рампата за излизане на трамвая. Освен това намесата в градското пространство била прекалено драстична.\r\n\t\r\n\tВторият вариант е линиите по бул. \"Скобелев\" да се преместят от източната страна - към сградата на Софийския районен съд и от там да вървят по същите маршрути, както и в момента. През тунела на НДК ще минават само коли и тролеи. Входът на тунела ще бъде ремонтиран и укрепен, за да се преместят релсите отгоре.\r\n\tТова означава, че маршрутът на трамвай 6 до басейна \"Спартак\" няма да бъде възстановен. За компенсация администрацията предлага да се пусне нов тролей, който да тръгва от \"Манастирски ливади\", да минава по \"Арсеналски\", използвайки трасето на трамвая там и след това по бул. \"Фритьоф Нансен\" да стига до бул. \"Патриарх Евтимий\", където да завива наляво към \"Петте кьошета\". За целта движението по бул. \"Фритьоф Нансен\" ще стане двупосочно.\r\n\tСпоред зам.-кмета по транспорта Евгени Крусев този вариант може да се реализира за няколко месеца, а за него процедурите ще са по-леки, тъй като не се изисква промяна на устройствен план. Цената му била около 7 млн. лева.\r\n\tАнализите на евентуалния брой пътници и при двата варианта, показали, че от спирката на \"Спартак\" дневно ще се качват и слизат по около 1500 души. Прогнозата беше поставена под съмнение от неправителствени организации и граждани на \"Лозенец\".\r\n\tЗаради по-бързата реализация и по-ниската цена, от администрацията подкрепят решението с тролея. Същото са напът да направят и общинските съветници.\r\n\t\r\n\tРешаването на проблема реално противопоставя интересите на живеещите около бул. \"Скобелев\" и около бул. \"Арсеналски\". Хората от \"Лозенец\" настояват за възстановяването на трамвай 6, тъй като в момента по бул. \"Арсеналски\" минава само една линия на градския транспорт - автобус 102, който отива към Семинарията.\r\n\tТе искат да имат връзка с \"Петте кьошета\" и бул. \"Христо Ботев\", за да се придвижват по-лесно с градски транспорт. Според кмета на района Любомир Дреков пускането на тролей, който да прави тази връзка, е задължително при положение, че маршрутът на 6-цата няма да бъде възстановен.\r\n\tСпоред хора от \"Лозенец\" обаче това не е най-доброто решение, тъй като тролеите ще попадат в задръствания по бул. \"Арсеналски\" и ще са нередовни за разлика от трамвая, който се движи в отделно трасе.\r\n\tНа същото мнение са и от организацията \"Спаси София\", която предложи друг вариант за решаване на проблема - изместване на линиите на трамваите по бул. \"Патриарх Евтимий\". Според главния архитект тази идея е стара и само е изтупана от праха. Била отхвърлена, защото хората, живеещи по \"Патриарх Евтимий\" се притеснявали, че трудно ще стигат до домовете си заради нуждата да пресичат линиите, както и защото щяло да им е шумно.\r\n\tСпоред \"Спаси София\" общината не трябва да маха трамвайни трасета, тъй като тези превозни средства са екологични, бързи и могат да се експлоатират дълги години. Тролеите са по-евтини за купуване и поддръжка, но пък много по-често трябва да се подменят.", "date": "2018.06.20", "title": "Столичани съдят общината заради трамвай"}
{"url": "https://www.mediapool.bg/aktsiite-v-zashtita-na-pirin-ot-prezastroyavane-prodalzhavat-news280539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед поредица от улични протести в защита на Пирин от допусканото от управляващите презастрояване, гражданите, които са против това, продължават с акциите си в подкрепа на запазването на природата в националния парк. В сряда, в столичен клуб, ще се състои концерт по повод 20 години чистене на високите планини, който ще събира пари за тазгодишната акция в парк \"Пирин\" в периода 25 август - 2 септември в района на хижите \"Яне Сандански“, \"Синаница“, \"Спано поле“ и \"Вихрен“. Паралелно в Благоевград е насрочено ново събиране на подписи в защита на \"Пирин\".\r\n\tАктивизираните на природозащитницити идва след като сайтът \"Биволъ\" съобщи, че екоминистърът Нено Димов е провел среща в централата на ЮНЕСКО в Париж, на която най-вероятно е търсил подкрепа от други държави за отслабване на проекторешението за \"Пирин\" на Комитета за световното наследство, чието гласуване е насрочено по време на среща на 28 или 29 юни 2018 г.\r\n\tОт екокоалицията \"За да остане природа в България\" припомнят, че в проекторешението на ЮНЕСКО се препоръчва на българското правителство да не прилага промените в сегашния план за управление на Национален парк Пирин, докато той не се подложи на екологична оценка. Също така се иска да се направи пълна екологична оценка на проекта за нов план за управление на Национален план \"Пирин\" и се приветства решението на Върховния административен съд от май 2018 г., с което беше отменено одобрението на актуализацията на сегашния план от страна на екоминистерството, без да се направи екологична оценка, посочват от коалицията.\r\n\t в подкрепа на Пирин и за финансиране на  на парка през лятото започва в 19 часа в столичния \"Грайндхаус Скейтклъб“ на бул. \"Цариградско шосе“ 73. В него  ще участват Сърмата Хари, Мирослав Моравски, Рос’н Лорина, Обсидиан и много други.\r\n\tМалко преди започването на купона в София, в Благоевград, в 18 часа на площад \"България\",  ще продължи събирането на подписи https://www.facebook.com/events/1714020388680094/ в защита на Пирин. Това е 24-тият път, в който гражданите излизат в подкрепа на Пирин:", "date": "2018.06.20", "title": "Акциите в защита на Пирин от презастрояване продължават"}
{"url": "https://www.mediapool.bg/vmesto-da-mu-se-mahnat-ot-glavata-maiki-poiskaha-ot-premiera-oshte-ostavki-i-reformi-news280540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротестиращите майки на деца с увреждания, които от началото на юни са в безсрочен протест с палатков лагер пред парламента, излязоха в сряда с отворено писмо до премиера Бойко Борисов, в което поставиха редица условия и искания. Вместо да му се “махнат от главата“, както разпореди той преди седмица, те настояха за реформи с ангажирането на европейски експерти от държави с успешни модели в интеграцията на хората с увреждания, отмяна на националното представителство на организации на хора с увреждания, разследване на дейността на синдикатите и още оставки в социалното министерство освен тази на освободената по-рано през деня Росица Димитрова, която се прости с поста след скъпо пътуване до Ню Йорк.\r\n\tНа първо място протестиращите майки искат да се отмени националното представителство на пациентските организации и неправителствени организации на и за хора с увреждания и да се разпусне Националният съвет за интеграция на хора с увреждания. Те многократно са се противопоставяли на дейността на национално представителните организации, които според тях са казионни и са отговорни за натрупаните през годините проблеми.\r\n\tМайките настояват да бъдат спрени субсидиите за тези организации „поради доказана крещяща неефективност, пряко свързана с неефективността на Министерството на труда и социалната политика“.\r\n\tВ писмото си те настояват още да се разследва дейността на синдикалните организации КНСБ и КТ “Подкрепа“ и да се установи колко са усвоените от тях средства от държавния бюджет на, от проекти по оперативни програми  на Европейския съюз,  от дарения от чуждестранни фондации и частни лица в периода от тяхното създаване до настоящия момент.\r\n\tРодителите искат още да бъде освободена от длъжност зам.-социалния министър Зорница Русинова в “качеството ѝ на дългогодишен служител в Министерство на труда и социалната политика, която като бивш социален министър, допусна циничното разделяне на хората с увреждания чрез отпускане на 930 лв. за децата  до 18 годишна възраст, без да е налице реална представа за потребностите на хората с увреждания“.\n\n\r\n\tТе искат и да се потърси отговорност от подалата вече оставка заместник-министър Росица Димитрова за “доказана неспособност да оцени причините за проблемите в системата и позволила си в условия на ескалиращи протестни действия на майки на деца с увреждания в цялата страна, да присъства на конференция на ООН в Ню Йорк и безотговорно и безцеремонно да излъже, че България отбелязва напредък в политиките за хората с увреждания и прилагането на Конвенцията на ООН“. За последното си искане родителите са поставили срок до 1 юли.\r\n\tВ същия срок майките на деца с увреждания искат от премиера да предприеме инициатива чрез посолствата на други европейски държави с добре развита социална политика за хората с увреждания, да  бъдат поканени  експерти, за да подпомогнат извършването на реформите, свързани със сектор увреждания в България.\r\n\tСъщо в срок до 1 юли 2018 г. те настояват да бъде направен пълен отчет с точни данни за размера на средствата, изразходвани за издръжката на социалното, здравното и образователното министерство, както от националния ни бюджет, така и от европейски програми и проекти, свързани с хората с увреждания от момента, в който е ратифицирана Конвенцията на ООН за правата на хората с увреждания. Данните следва да бъдат публикувани в сайта на Министерски съвет и да бъдат оповестени чрез националните медии, пише в писмото.\r\n\t“Уважаеми г-н Борисов, настояваме да проявите политическа воля и да потърсите отговорност за неефективната дейност на Министерството на труда и социалната политика и национално представените организации, ощетявала години наред цялото ни общество и европейските данъкоплатци с неефективно усвояване на средства в големи размери. А ние ще продължим с протестите си с всички позволени от закона форми, включително чрез съдействието на европейските институции. Ограбването на обществото чрез хората с увреждания в България трябва да бъде прекратено! С реформи!“, завършва писмото.", "date": "2018.06.20", "title": "Вместо да му се \"махнат от главата\", майки поискаха от премиера още оставки и реформи"}
{"url": "https://www.mediapool.bg/nov-rekord-za-ronaldo-parva-pobeda-za-portugaliya-i-maroko-otpada-news280542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗвездата на Португалия Кристиано Роналдо вкара в сряда своя 4-и гол на Световното първенство в Русия, който се оказа достатъчен тимът му да завоюва първата си победа в турнира, надделявайки над Мароко.\r\n\tТака иберийците излязоха временно на първото място в групата си, докато африканците напускат Мондиала, след като в първия мач нещастно загубиха след автогол с 0:1 от Иран.\r\n\tС попадението си Роналдо подобри 62-годишния рекорд на унгарската легенда Ференц Пушкаш за най-резултатен европейски играч в международни мачове, достигайки котата от 85 гола.\r\n\tПодобно на двубоя си срещи Иран, мароканците отново бяха по-активният отбор в атака, но допуснаха минимална загуба.\r\n\tПобедният гол за Португалия падна още в 4-ата минута, когато след втори пореден корнер топката бе подадена към Моутиньо, който центрира в наказателното поле, където Кристиано Роналдо се оказа абсолютно непокрит и простреля отблизо с глава Мунир.\n\n\r\n\tПоследва натиск от страна на Мароко, който доведе до чисто положение в 12-ата минута, когато центрирано от корнер отдясно бе отклонено към далечната греда, където Бенатия бе оставен сам и насочи топката към ъгъла, но вратарят на португалците Руи Патрисио улови.\r\n\tНатискът на Мароко продължи. В 19-ата минута Амрабат премина покрай Герейро, но в последния момент Пепе отклони центрирането му. Малко по-късно Зиеш стреля от 25 метра, но Патрисио отново улови сигурно. Последваха две положения, при които мароканците имаха претенции за дузпа, но такава така и не бе отсъдена.\r\n\tПет минути преди почивката Кристиано изведе много добре Гедес зад отбраната на съперника, но Мунир спаси с една ръка удара на нападателя. В добавеното време Мароко стигна до ново чисто положение след фаул, но Бенатия, който бе оставен сам на далечната греда, не успя да засече топката във вратата.\r\n\tВторото полувреме премина изцяло под контрола на африканците, които имаха няколко чисти положение, но до гол не се стигна. В 57-ата минута Патрисио спаси Португалия от изравнителен гол, след като изби с една ръка удар с глава на Беланда, който засече добре центриране на Бусуфа от фаул.\r\n\tЧетири минути след това Бенатия пропусна поредната възможност за Мароко. Бранителят на Ювентус спечели топката след ново центриране от свободен удар, но изстрелът му 15-ина метра профуча над вратата.\r\n\tВ 65-ата минута поредният пробив на Амрабат завърши с центриране, което срещна лакътя на бранител на Португалия, но Марк Гайгер подмина и тези претенции на мароканците за дузпа. В 78-ата минута Бенатия засече ново центриране от фаул, но топката премина встрани от вратата.\r\n\tВ 80-ата минута африканците отново настояваха за дузпа, след като при при опита да изчисти топката Пепе като че ли игра с ръка наказателното поле, но това стана след рикошет и последствия отново нямаше.\r\n\tВ последната минута Хаким Зиеш проби добре в наказателното поле, но ударът му рикошира в гърба на Пепе и излезе в корнер.", "date": "2018.06.20", "title": "Нов рекорд за Роналдо, първа победа за Португалия и Мароко отпада"}
{"url": "https://www.mediapool.bg/maksimalnata-subsidiya-na-fermer-81-250-evro-sled-2020-g-news280541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСателитни снимки очертават парцелите на фермерите. После чиновници попълват документите им за кандидатстване на евросубсидии. Фермерите ги проверяват и ако всичко е наред, подават заявленията си онлайн. Нещо повече – при наближаването на срок за подаване на пореден документ или изпълнение на даден ангажимент фермерът получава напомняне чрез апликация на смартфона си. Тази футуристична картина за получаване на евросубсидиите след 2020 г. обрисува Марио Милушев, директор на дирекция \"Развитие на селските райони и пред-присъединителна помощ\" в Генерална дирекция \"Земеделие и развитие на селските райони\" в Европейската комисия при представянето на новата Обща селскостопанс8ка политика (ОСП) за периода 2021 – 2027 г. на форум в София.\r\n\tДали това е възможно да се случи в България предстои да се види. Сега реалността е бумаги, които се подават три пъти в годината, а общият им обем е колкото един дебел роман. Голяма част от документите са едни и същи и не е ясно защо трябва да се прави три пъти годишно всяка година, а не само при настъпване на промени например.\r\n\t\r\n\tПредложението на ЕК за бъдещата Многогодишна финансова рамка е 1279 млрд. евро. От тях 365 млрд. евро са за Общата селскостопанска политика (ОСП), което е намаление с 5% по текущи цени спрямо настоящия програмен период. От тях 286 млрд. евро са предвидени за директните плащания (първи стълб) и 78.8 млрд. евро за развитие на селските райони (втори стълб).\r\n\tЗа България орязването на директните плащания е минимално - с 0.79 на сто. Предложението е страната ни да получи общо над 5.6 млрд. евро за директни плащания на фермерите за седемте години. Това е  средно около 800 млн. евро годишно, колкото получаваме и в момента. По-значително е намалението на средствата по Програмата за развитие на селските райони (ПРСР), където предвидените за България средства са 1.97 млрд. евро при 2.3 млрд. евро за настоящия програмен период. Още 200 млн. евро се отпускат по пазарните мерки. Така общата сума за страната ни е над 7.7 млрд. евро за 2021 – 2027 г.\n\n\r\n\tНай-общо предложението на ЕК по новата ОСП дава повече права на държавите да разпределят европарите така, че да постигнат заложените цели - повишаване на доходите на селските стопани, опазването на климата и екологията, привличането на млади фермери, стана ясно от обясненията на Марио Милушев.\r\n\tСпоред критиците това е бягство от отговорност и контрол от страна на ЕК. Използват термина \"ренационализирана политика\", а притесненията им са за ръст на измамите с еврофондовете и концентрирането им в още по-малка група хора. От ЕК твърдят, че контролът остава същият. Признават обаче, че еврочиновниците повече няма да правят проверки на фермите в страните членки. Това става изцяло ангажимент на контролните органи в страните.\r\n\tСтраховете от даваната свобода на правителствата от страна на ЕК идва от малки и средни фермери, чиито интереси в страните от Източна Европа не са защитени. Там близо две трети от земята се владее от шепа едри арендатори, някои от които нямат нищо общо със земеделието.\r\n\tРавносметката - малко над 1% от едрите фермери в ЕС управляват над една четвърт от земята (28%) и получават над една пета от евросубсидиите (22%). Едър фермер е, този който обработва над 250 ха, сочат изнесените данни от ЕК.\r\n\tЗа България те са още по-стряскащи. Едва 5% от фермерите получават близо две трети от европарите (60%), съобщи Милушев. Според доклад на БАН от края на миналата година 22 стопанства у нас контролират 60% от земята.\r\n\t\r\n\tЗа да се сложи край на несправедливото разпределение на средствата ЕК предлага намаляване на тавана на плащанията от 300 000 евро сега на 100 000 евро след 2020 г. от директните плащания.\r\n\t\"На база хектар това означава по-високи ставки и прехвърляне на средства от големи ферми към средни и малки ферми\", каза Галин Генчев от Главна дирекция \"Земеделие и развитие на селските райони\" на ЕК.\r\n\tПредложението на ЕК е директните плащания до 60 000 евро да не се намаляват, а над тази сума има няколко прага до 100 000 евро. За сумите между 60 000 и 75 000 евро редукцията ще бъде с 25%. В следващия диапазон между 75 000 и 90 000 евро намалението ще бъде с 50%, а между 90 000 и 100 000 евро – със 75%.\r\n\t \r\n\t\"Това означава, че реалният таван не е 100 000 евро, а по-малък. Една ферма може да получи по този компонент не повече от 81 250 евро\", каза Галин Генчев.\r\n\tВ евросубсидията ще се включват всички директни плащания – единното за площ, зелени, обвързана подкрепа за животни, плодове и зеленчуци и т.н. През настоящия програмен период влиза единствено единното плащане на площ (СЕПП).\r\n\tРазходите за труд – заплати и осигуровки, не влизат в сумата от 100 000 евро.\r\n\tЕК не е въвела условия срещу изкуственото раздробяване на едно голямо стопанство. Това обаче не е пречка при желание страните членки да въведат такова изискване. България от около половин година пише наредба срещу изкуственото разделяне на стопанствата.\r\n\tОсновната причина за концентрацията на земите у нас са еврофондовете. Прякото плащане на единица площ без таван на субсидиите доведе до разрастване на големите стопанства и до отглеждане на ограничен брой култури на големи площи, предимно зърно. През настоящия програмен период въпреки въведения таван на плащанията от 300 000 евро само по СЕПП, през първата година 2015 бяха засегнати 7 юридически лица, а през втората – нито едно, според доклада на БАН.\r\n\t\r\n\tОсвободеният ресурс от тавана на плащанията може да се ползва като преразпределително плащане или да се насочи към Програмата за развитие на селските райони за подпомагане по други мерки - например агроекологични.\r\n\tОсвен това, за да не бъде монокултурно селското стопанство в една държава, ЕК дава възможност подпомагането на фермерите да става на регионален принцип, като държавите членки определят различни ставки за отделните региони.\r\n\tЕК обаче намалява подпомагането по обвързаната подкрепа от сегашните 15% на 10%. Причината е, че в момента средното подпомагане по този показател в ЕС е 10% и на практика няма промяна, каза Милушев в отговор на недоволен фермер.\r\n\tОсвен това държавите може да прехвърлят 15% от директните плащания към Програмата за развитие на селските райони. Решението е политическо и към момента не е ясно, казаха от МЗХ в отговор дали ще се възползват от тази възможност.\r\n\tС цел да привлече младите хора да се върнат на село помощта за младите фермери да се увеличи до 100 000 евро, предлага още ЕК. Тази сума ще се отпуска срещу защитен бизнес план обикновено за 5 години. За младите фермери предвиденият бюджет е до 2% от бюджета на ПРСР.\r\n\tТази схема се радва на голям интерес в България. Максималното финансиране в момента е 50 000 лева. Въпреки това наблюденията са, че при част от случаите, след като изминат петте години, фермерите не продължават да развиват стопанството. Милушев смята, че няма как ако си вложил средства в начинанието, да го зарежеш. В противен случай става дума за злоупотреби.\r\n\tКъм момента няма яснота какъв механизъм ще приложи България по линия на директните плащания – на хектар или на права за ползване, както и към кои сектори ще бъдат насочени освободените средства от таваните на плащане.\r\n\t\r\n\tПарите за Програмата за развитие на селските райони намаляват с над 300 млн. евро – до близо 2 млрд. евро след 2020 г.\r\n\tНовото тук е, че се вдига съфинансирането. За слаборазвитите райони безвъзмездната помощ ще бъде до 70%, за развитите – 43%, а за районите със специални ограничения – 65%, съобщи Елица Живкова от отдел \"България, Хърватска, Полша, Словения и финансови инструменти\" в ЕК.\r\n\tОсвен това повече няма да се финансират инфраструктурни проекти, освен по схемите \"Лидер\" и групите Водена от общността местно развитие.", "date": "2018.06.20", "title": "Максималната субсидия на фермер – 81 250 евро след 2020 г."}
{"url": "https://www.mediapool.bg/finlandetsat-vile-itala-nadvi-kalfin-za-shef-na-olaf-news280544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия е решила да назначи финландеца Виле Итала за генерален директор на Европейската служба за борба с измамите със средства от ЕС (ОЛАФ). Другият претендент за поста беше бившият български външен и социален министър Ивайло Калфин, но както се очакваше Итала е предпочетеният кандидат.\r\n\tВ средата на април Комисията по бюджетен контрол в Европейския парламент определи в съревнованието, в което участваха 70 кандидати, да останат българският политик и финландецът Виле Итала, който се оказа фаворит с 13 гласа, два повече от тези на Калфин. Другите двама в късия списък бяха германецът Андреас Млицке и французинът Франсоа Крюгер.\r\n\tВ началото на юни  българския постоянен представител към ЕС Димитър Цанчев е саботирал кандидатурата му като си направил отвод за участие в заседанието на Съвета на Европа, гласуващо кандидатурите.\r\n\tФинландецът, който е бил главен прокурор на Финландия и вътрешен министър на страната, ще заеме поста на 1 август. Досега той беше член на Европейската сметна палата.", "date": "2018.06.20", "title": "Финландецът Виле Итала надви Калфин за шеф на ОЛАФ"}
{"url": "https://www.mediapool.bg/ban-obyavi-che-vdignala-parite-za-meteorolozite-s-135-news280543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротивопоставянето между ръководството на Българската академия на науките и един от институтите ѝ - този по метеорология и хидрология, продължава. От звеното обявиха, че пред централната сграда на академията заради малкия си бюджет.\r\n\tМетеоролозите настояват до 2 юли да им бъдат осигурени 1.145 млн. лева допълнително иначе ще спрат да дават прогнози за времето от 9 юли. Искат и оставката на зам.-председателя на БАН чл.-кор. Константин Хаджииванов заради методиката за вътрешно разпределение на бюджета на академията.\r\n\tОт ръководството на академията обясниха, че \"вече два месеца от началото на протестните действия, обявени от Националния институт по метеорология и хидрология на БАН (НИМХ – БАН), на сайта на НИМХ – БАН продължават да се разпространяват редица неверни твърдения, при това в недопустимо конфронтационен и ултимативен тон\".\r\n\tВ позиция на ръководството се казва още, че бюджетната субсидия на БАН за 2018 г. е разпределена между институтите по компоненти, \"по ясни и прозрачни критерии, гласувани от общото събрание\".\r\n\tБюджетната субсидия за Националния институт по метеорология и хидрология е 8.79 млн. лева. Тя била с 1.045 млн. лева или 13.5% спрямо предходната година.\n\n\r\n\t\"След началото на протеста бяха проведени срещи с Ръководството на НИМХ – БАН и представители на протестиращите. В резултат на тези разговори Управителният съвет на БАН и общото събрание на БАН се ангажираха с предоставяне на допълнителна сума от 163 000 лева, от която 43 000 лева вече са гласувани и преведени на НИМХ – БАН, а останалите 120 000 лева са предназначени за застраховки на имущество, стопанисвано от НИМХ – БАН и ще бъдат преведени при предоставяне на съответните финансови документи\", пише в позицията.\r\n\tВ нея се отхвърлят като неоснователни обвиненията срещу зам.-председателя на БАН чл.-кор. Константин Хаджииванов за разпределянето на субсидията между институтите. Посочва се, че критериите за това са предложени от Комисията за научна политика към общото събрание и приети от колективния управленски орган.\r\n\t\"Трябва също да се отбележи, че в бюджетната субсидия за БАН, гласувана ежегодно от Народното събрание на Република България, няма отделно разписани средства за оперативна дейност, в това число за НИМХ – БАН и следователно общото събрание на БАН не би могло да преразпредели средства, предназначени за НИМХ – БАН към други институти\", твърдят от ръководството на БАН.\r\n\tСъгласно споразумението, сключено с Министерския съвет през 2018 г., при формиране на бюджета за 2019 г. за БАН средствата за оперативни дейности ще се договарят отделно и ще е ясно за кои институти на БАН и за кои дейности са предназначени. По този начин в бъдеще НИМХ – БАН, съвместно с Ръководството на БАН, ще има възможност да обоснове и защити пред правителството необходимата му субсидия за оперативна дейност, де казва още в съобщението.", "date": "2018.06.20", "title": "БАН обяви, че вдигнала парите за метеоролозите с 13.5%"}
{"url": "https://www.mediapool.bg/svetat-se-vazmuti-ot-zatvorenite-v-kletki-detsa-na-imigranti-v-sasht-news280545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКадри на медиите в САЩ, които показаха ридаещи деца на имигранти, изтръгвани от ръцете на родителите им от американските имиграционни служби, шокираха света.\r\n\t\r\n\tРепортажите по темата започнаха след обявената политика на \"нулева толерантност\" към нелегалната имиграция от страна на новия правосъден министър Джеф Сешънс, който едновременно заема поста и на главен прокурор, припомня ББС.\r\n\tОт 5 май до 9 юни тази година общо 2342 деца са били отделени от 2 206 родители, показват данните на имиграционните власти в САЩ.\r\n\tМедиите показаха, че голяма част от децата са държани буквално в клетки в съоръженията по границата, управлявани от имиграционните власти. Налага се самите деца да сменят памперсите на най-малките. Някои са толкова ужасени, че са спрели да говорят. Жена от Хондурас твърди, че са взели бебето ѝ, докато го е кърмела. Има и данни за депортирани родители, чиито деца са останали в САЩ.\n\n\r\n\tДжеф Сешънс коментира, че властите изпълняват закона за миграцията, който досега не е прилаган. Той посочи, че заповедта за политиката на \"нулева толерантност\" спрямо бежанците е дошла от \"най-високо ниво\". Сешънс коментира, че децата се отделят от родителите, защото възрастните се разследват за извършено престъпление и децата не могат да бъдат заедно с тях в същите арести.\r\n\t\r\n\tГоворителката на Белия дом Кирстен Нилсен коментира, че нелегалните имигранти \"де факто са престъпници\" и \"влизайки в САЩ, често при опасни обстоятелства, поставят в риск собствените си деца\".\r\n\t\"Администрацията вече не игнорира закона. Ние прилагаме регулациите така, както са написани\", посочи Нилсен.\r\n\tПрезидентът Доналд Тръмп се опита донякъде да се разграничи, коментирайки, че не е разпореждал нищо. Според него виновни са демократите, защото те са гласували закона, а сега е започнало прилагането му.\r\n\t\"Когато обвинявате родителите, че са влезли незаконно в страната, какво трябва да направите - да отделите децата\", каза той.\r\n\t\r\n\tНеговата съпруга Мелания се противопостави на съпруга си и се обяви публично против разделянето на семейства. Към нея се присъединиха и бившите първи дами Лора Буш и Хилари Клинтън.\r\n\t\r\n\tВърховният комисар на ООН по човешките права Зейд Раад ал-Хюсеин призова за прекратяване на тази политика в САЩ. Мексиканските власти също осъдиха жестоките действия на своя северен съсед.\r\n\tОрганизацията за икономическо сътрудничество и развитие (ОИСР) коментира, че случващото се не е в интерес на децата. От организацията обявиха, че \"държавната сигурност и елементарната хуманност не са несъвместими\".\r\n\tКритики срещу политиката на американската администрация отправи и генералният секретар на Съвета на Европа (СЕ) Турбьорн Ягланд.\r\n\t\"Това, което се случва на границата, където той (Тръмп) отделя деца от техните родители, е знак, че той не е повече морален лидер на своята страна или на планетата. Всичко, което той прави, го изключва от ролята, която американските президенти винаги са имали. Той не може да говори от името на онова, което се нарича свободен свят\", каза Ягланд пред норвежката телевизия ТВ2.\r\n\tБританският премиер Тереза Мей заяви, че кадрите с държани в клетки деца в американските центрове за задържане на мигранти са дълбоко обезпокоителни. Тя допълни, че Великобритания не одобрява разделянето на мигрантски семейства, предаде Ройтерс, цитирана от БТА.\r\n\tПапа Франциск също се включи в гласовете срещу политиката на САЩ. Той коментира пред \"Ройтерс\", че борбата с имиграцията не е лесно, но \"популизмът не е отговор\".\r\n\tИран също използва случая, за да разкритикува САЩ, които наскоро се оттеглиха от ядреното споразумение с Техеран. Иранският върховен лидер аятолах Али Хаменей нарече действията на американските власти \"престъпление\".\r\n\t\"Кадрите с това престъпление как хиляди деца биват разделяни от майките си в Америка са вбесяващи. Американците обаче най-злонамерено разделят децата от родителите имигранти\", каза Хаменей.", "date": "2018.06.20", "title": "Светът се възмути от затворените в клетки деца на имигранти в САЩ"}
{"url": "https://www.mediapool.bg/falstart-na-zakonoproekta-za-hazarta-news280546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконопроектът за хазарта, целящ да ограничи рекламата и продажбата на лотарийни билети, претърпя фалстарт в сряда и се отлага за поне четири месеца. Вместо да гласува текстовете на първо четене, водещата парламентарна комисия – бюджетната, реши да ги препрати на финансовото министерство за нотификация от Европейската комисия, която ще отнеме най-малкото четири месеца.\r\n\tИнициаторът на промените – вицепремиерът Валери Симеонов, не изглеждаше особено разгневен от резултата, за разлика от други подобни случаи. Той заяви, че няма намерение да скача от последния етаж на Партийния дом заради решението и че ще изчака нотификацията, но борбата продължавала.\r\n\t\r\n\tДо отлагането на проекта се стигна, след като бюджетната комисия е получила становище от Министерството на финансите, че текстовете трябва да се нотифицират пред Брюксел по силата на директивата за техническите регламенти. Същото било становището и на правната дирекция към Народното събрание, поради което почти единодушно (с изключение на 1 \"въздържал се\" от \"Обединени патриоти\") депутатите препратиха проекта за неопределено време към МФ. То трябва да подготви документите за нотификацията пред Брюксел.\r\n\tЗаконопроектът, внесен по инициатива на вицепремиера Валери Симеонов, предвижда забрана не само на пряката, но и на непряката реклама на хазартни игри, с изключение на показването на наименованията на игрите, търговската марка на операторите и тегленето на тиражите. Другата съществена промяна е забраната за продажба на талоните във всякакви търговски обекти, както е в момента, и ограничаването ѝ до специални пунктове за залози с лиценз от комисията по хазарта.\n\n\r\n\tЗаконопроектът бе предизвикан от агресивната и сериозна по обем реклама на хазартни игри основно по Нова телевизия и бТВ, която се оказва легална, въпреки че в закона има забрана на пряката реклама на хазарт. Благодарение на рекламата и лесната продажба на лотарийни билети в последните години се стигна до масово търкане на талони, особено от бедните граждани, водещи до стотици милиони левове постъпления в игрите на бизнесмена Васил Божков. Според изнесени от агенция \"Медия клуб\" данни \"Националната лотария\" е  в България през 2017 г. с вложения от 23 млн. евро в телевизионна и печатна реклама. Според в. \"24 часа\" само договорът на лотарията с Нова телевизия е бил на стойност около 25-30 млн. лв.\r\n\tПри гласуването на законопроекта на първо четене в бюджетната комисия не бяха забелязани екипи на Нова телевизия и бТВ.\r\n\tВеднага след внасянето на проекта на Симеонов той проведе преговори с парламентарните групи на ГЕРБ и БСП, които изразиха принципна подкрепа за текстовете.\r\n\t\r\n\tСлед решението в сряда на въпрос на Mediapool към вицепремиера Валери Симеонов, който е инициатор на промените, дали комисията не бламира проекта му, Симеонов заяви, че \"нещо такова се получава\".\r\n\tПо думите му нотификацията означава четири месеца преди приемането на един законопроект той да бъде предложен за обсъждане в ЕК. \"Едно такова отлагане не кореспондира с декларираната подкрепа от ГЕРБ и БСП. Да не бъда краен, ще изчакаме тези месеци и ще видим какво ще стане\", каза Симеонов.\r\n\tПо думите му интересите по законопроекта са големи и с едно изречение би ги определил на \"три милиарда\". \"За три милиарда много работи могат да се случат и много позиции могат да се променят\", каза Симеонов.\r\n\tПопитан какъв ще бъде ходът му оттук насетне, Симеонов каза, че няма полезен ход.\r\n\t\"Нямам намерение да скачам от последния етаж на партийния дом. Борбата продължава. Пак ще разговарям с председателите на групи, но, за съжаление, при решение за нотифициране, което е предопределено от позицията на МФ, явно, че ще бъде отложено приемането на решението\", коментира вицепремиерът. Той отбеляза, че сега МФ категорично казва, че е нужна нотификация, \"при положение, че получих поздрави от г-н Горанов за законопроекта\".\r\n\t\r\n\tШефката на бюджетната комисия – Менда Стоянова от ГЕРБ, отрече обвиненията в бламиране на проекта на патриотите.\r\n\t\"Ако той (вицепремиерът, б. р.) смята, че сме го бламирали, защото взехме решение да спазим една европейска директива, много съжалявам за това негово изказване. Както видяхте, има си процедура, която трябва да се спази\", коментира Стоянова.\r\n\tПо думите ѝ ГЕРБ продължава да подкрепя законопроекта и, след като мине нотификацията и се вземат нейните бележки, \"между първо и второ четене може да има доста предложения за оптимизиране\".\r\n\tСтоянова каза още, че на база данните на МФ за внесените данъци и такси от лотарийните игри може да се направи извод, че става дума за залози в размер на около 600 млн. лв. годишно, а не за 3 млрд. лв., както твърди Валери Симеонов.\r\n\t\r\n\tОт  на финансовото министерство е видно, че основният проблем със закона за хазарта е, че той се води \"технически регламент\", а според директивата за техническите регламенти от 2015 г. те задължително трябва да се представят за нотификация в Брюксел, за да се провери дали са в синхрон с правото на ЕС.\r\n\tРеално обаче действащият Закон за хазарта от 2012 г. вече е нотифициран от Брюксел и повторна нотификация е нужна ,само ако се правят значителни промени в него, тоест ако с тях \"значително се изменя обхватът му, съкращава се първоначално предвиденият срок за прилагането му, допълват се спецификации и изисквания, или последните се правят по-ограничителни\". В случая МФ счита, че промените изискват нотификация.\r\n\tАко държавата не направи нотификация и приетият закон се окаже в разрез с правото на ЕС, тя рискува ЕК да стартира наказателна процедура, при която може да се наложат нови законодателни промени.\r\n\tПо-важното обаче е, че има решение на Съда на ЕС от 2014 г., според което ако технически регламент е приет без нотификация на ЕК, това го прави неприложим, така че фирмите могат да поискат от националния съд да не го прилагат.\r\n\tМенда Стоянова призна, че към момента парламентът няма процедура за нотификация на законопроектите пред Европейската комисия и затова куп приети закони впоследствие стигат до наказателна процедура от Брюксел. Към момента нотифицирането на даден проект, ако е внесен от народен представител, на практика зависело от волята на председателя на ресорната парламентарна комисия.\r\n\tТака в момента например нотификация не е поискана за спорния проект на Емил Димитров – Ревизоро за горивата, който Менда Стоянова и нейната комисия одобриха на първо четене, въпреки че няма нотификация. В случая с хазарта обаче Стоянова и колегите ѝ са силно загрижени за максимална изрядност пред Брюксел.", "date": "2018.06.20", "title": "Фалстарт на законопроекта за хазарта"}
{"url": "https://www.mediapool.bg/dvoen-danak-za-vilite-v-kurortite-nyama-da-ima-news280548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвоен имуществен данък няма да бъде налаган за вили, къщи и ваканционни имоти в курортите, но собствениците на тези сгради ще бъдат принудени да се отчитат в държавния или в общинските бюджети.\r\n\tТова стана ясно от обсъждането в бюджетната комисия в парламента на първо четене на промените в Закона за местните данъци и такси, внесени от депутати от \"Обединени патриоти\".\r\n\tТекстовете целят да решат проблема с избягването на данъчно облагане от страна на собственици на апартаменти в курортите, които ги отдават под наем на туристи, без да декларират официално приходите си. Според вицепремиера Валери Симеонов така се създава нелоялна конкуренция на легалния хотелиерски бизнес, който плаща данъци.\r\n\tДепутатите и от ГЕРБ, и от опозицията обаче се обединиха, че текстовете във варианта, внесен от патриотите, може да се окажат противоконституционни заради налагането на двоен данък и трябва да бъдат сериозно редактирани между първо и второ четене.\r\n\tПринципно обаче законопроектът беше подкрепен. По думите на Валери Симеонов той ще донесе допълнителни приходи на общините в размер на 200 млн. лв. годишно. Тази прогноза бе опровергана от Националното сдружение на общините в Р България (НСОРБ), което заяви, че такава сума не е постижима, при положение че общите приходи от данък сгради са около 300 млн. лв.\n\n\r\n\tСимеонов реагира, че вместо НСОРБ да е доволно от законопроекта и да донесе \"една бъчва с вино\" от радост, то критикувало текстовете. Основните притеснения на сдружението са свързани с администрирането на данъка заради липсата на единна информационна система за местните данъци и на достъп до базите данни на Националната агенция за приходите.\r\n\tВнесеният през май  предвижда в пъти по-високи данъци за вили, къщи и ваканционни имоти в курортите.\r\n\tСпоред текстовете за такива жилища, които не са основни за собствениците си, данъчната ставка трябва да е не промили (на хиляда), а проценти (на сто) от данъчната оценка. По същество предложението е за въвеждане на нов данък в допълнение с плащания и в момента данък сгради, което е незаконно.\r\n\tМотивите на депутатите са, че имотите в курортите често реално се използват като места за настаняване на туристи, но това не се декларира и не се плащат съответните данъци. Дори и да не се дават под наем, отседналите в тях собственици, техни роднини или приятели ползват курортните ресурси, които трябвало да се поддържат от съответната община. За целта местните власти имали нужда от средства.\r\n\tСпоред предложението на патриотите по-високите данъци трябва да важат за имоти в курортите, които не са декларирани като туристически, но в тях се настаняват безплатно роднини или приятели на собствениците. На практика подобен имот може и да е семейната вила или пък втори апартамент във Варна, Бургас или друго определено за курорт населено място, който не е деклариран за отдаване под наем.\r\n\tВ законопроекта се предвижда за ваканционните жилища в националните планински и морски курорти да се плаща данък между 0.5 и 0.7 на сто от данъчната оценка. Общинските съвети по места ще трябва да определят точната ставка. За сравнение, в момента за такива имоти се плаща т. нар. данък \"сгради\", който може да е в границите от 0.1 до 4.5 на хиляда от данъчната оценка. Тази ставка ще остане да важи за имоти и вили извън курортите, които също може да се дават под наем, без да се плащат данъци.\r\n\tВ решение на Министерския съвет са определени около 20 морски курорта с национално значение. Сред тях са Албена, Ахтопол, Балчик, Варна, Бургас, Приморско, Несебър, Поморие, Слънчев бряг, Созопол, Царево, Златни пясъци.\r\n\tНационалните планински курорти са 5 - Боровец, Пампорово, село Говедарци, Котел и Юндола. В тях не влиза Банско, който се явява курорт от местно значение. За местата за почивка с такъв статут от \"Обединените патриоти\" предвиждат по-ниска ставка - от 0.2 до 0.4 на сто от данъчната оценка.\r\n\tСъщата ще важи и за общини като Берковица, Меричлери, Брацигово, Пещера или Якоруда, които също са в списъка с курорти от местно значение. От морските курорти в това число влизат Св. Влас, Лозенец, Крапец, Синеморец, Шабла, Шкорпиловци и други.\r\n\tВалери Симеонов се съгласи с коментарите на негови колеги, че списъкът с курортите трябва да се актуализира и от него да отпаднат населени места като Брезник, в който били декларирани само два туристически имота.", "date": "2018.06.20", "title": "Двоен данък за вилите в курортите няма да има"}
{"url": "https://www.mediapool.bg/hakeri-otkradnaha-nad-30-mln-dolara-ot-borsa-za-kriptovaluti-news280547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХакери са нападнали борсата за търговия с криптовалути Битъм (Bithumb), от която са откраднати виртуални валути на стойност 35 млрд. вона (31,51 млн. долара), предаде Ройтерс, цитирана от БТА в сряда.\r\n\tБитъм, чиято централа е в Сеул, посочва на сайта си, че е спряла цялата търговия, след като установила, че \"криптовалути на стойност около 35 млрд. вона са били похитени между късните часове на вчерашния ден и рано тази сутрин\".\r\n\tПлатформата посочва, че ще компенсира изгубените дигитални пари със собствени средства и уверява, че е прехвърлила всички активи на потребителите в безопасни \"студени портфейли\".", "date": "2018.06.20", "title": "Хакери откраднаха над 30 млн. долара от борса за криптовалути"}
{"url": "https://www.mediapool.bg/slovakiya-otlozhi-pokupkata-na-novi-iztrebiteli-news280549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на Словакия отлага решението си дали да купи американски изтребители \"Ф-16\", или шведски \"Грипен\", за да замени старите съветски \"МиГ-29\". Това съобщи  словашкият премиер Петер Пелегрини, цитиран от Ройтерс. \r\n\tПървоначално се очакваше министерството на отбраната да представи на правителството анализ на двата варианта, за да се вземе решение. Но по думите на Пелегрини докладите са били прекалено обемисти, за да се стига до решение под натиск.\r\n\t \r\n\t\"Искам да видя сравними оферти, за да бъде отстранено всякакво съмнение. Това е сериозно решение за милиарди евро\", каза словашкият премиер. \r\n\t \r\n\tСловакия, страна член на НАТО, има договор с Русия за поддръжка на 12-те \"Миг-29\" на словашките военновъздушни сили. Съгласно договора със срок до есента на 2019 г. \r\n\t \r\n\tСловакия плаща на руската страна между 20 и 50 милиона евро годишно, а десетки руски техници пребивават във военновъздушна база в Словакия. \r\n\t \r\n\tТова споразумение вероятно ще бъде подновено, дори ако словашкото правителство поръча нови самолети, защото те няма да бъдат доставени веднага. За \"Грипен\"-ите ще се чака между 18 и 24 месеца, а за Ф-16\" - докъм 2023 г., казва Ярослав Над, анализатор от Словашкия институт за политика по сигурността. \r\n\t \r\n\tПравителството на Словакия планира да изразходва до 2030 г. около 6.5 милиарда евро за модернизиране на въоръжените сили. Предвижда се разходите за отбрана да достигнат от сегашните 1.2 на сто от БВП до 1.6 през 2020 г. и 2.0 процента от БВП през 2024 г., отбелязва Ройтерс. \r\n\t \r\n\tАналогична е ситуацията и в България. Правителството се готви да купи най-малко 8 изтребители за около 1.8 млрд. лева с ДДС. Двете основни възможности са нови шведски самолети \"Грипен\" или втора ръка Ф – 16. \r\n\t \r\n\tБългария не разполага със съвместими с НАТО изтребители и също разчита на съветските МиГ 29.", "date": "2018.06.20", "title": "Словакия отложи покупката на нови изтребители"}
{"url": "https://www.mediapool.bg/mario-dragi-privetstva-dogovorkata-za-obshtiya-byudzhet-na-evrozonata-news280552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДългоочакваното  за общ бюджет на еврозоната бе приветствано от президента на Европейската централна банка (ЕЦБ) Марио Драги.\r\n\tТой обяви, че \"това е окуражителна стъпка, която трябва да бъде приветствана\".\r\n\tВъв вторник Германия и Франция постигнаха споразумение за общ бюджет на еврозоната. Това се случи десетина дни преди Европейския съвет в края на юни, който ще разгледа предложенията за бъдещето на пространството на общата валута.\r\n\tПариж и Берлин искат да бъде създаден общ бюджет за еврозоната в перспективата на 2021 година, чиято цел да бъде по-добра защита от кризи, обявиха във вторник вечерта лидерите на двете страни, цитирани от Франс прес.\r\n\t\"Ние се ангажираме с един бюджет за еврозоната\", заяви германският канцлер Ангела Меркел на пресконференция в Берлин с френския президент Еманюел Макрон.\n\n\r\n\tОт дълго време Макрон настояваше за изграждането на такъв механизъм за солидарност и стабилност за 19-те страни членки на еврозоната.\r\n\tТози бюджет, в който ще има \"разходи и приходи\", би могъл да бъде създаден през 2021 година, при условие че проектът бъде одобрен от останалите 17 страни от еврозоната, уточни френският държавен глава.\r\n\tБюджетът би могъл да се захранва от национални вноски или от бюджета на ЕС, допълни Меркел.\r\n\tИ двамата ръководители обаче не споменаха конкретна сума за този бюджет, посочва АФП.\r\n\tМакрон отдавна настоява за такъв бюджет, който да бъде няколко процента от брутния вътрешен продукт, а това означава стотици милиарди евро - сума която Германия досега отхвърляше, отбеляза Франс прес. Последно се говореше, че Берлин настоява за малък бюджет от порядъка на десетки милиарди евро.\r\n\tДоговорката между Берлин и Париж обаче има и противници.\r\n\tТя не се хареса на дясното крило на консерваторите на Ангела Меркел и разпали и без това тлеещото напрежение в правителството, информираха германските медии, цитирани от Франс прес.\r\n\tБаварският Християнсоциален съюз (ХСС), съюзник на Християндемократическия съюз (ХДС) на канцлера Меркел, иска да бъде свикана среща, в която да участват членове на правителството и други представители на водещите партии. Те ще трябва да дискутират в детайли решенията, взети във вторник в Мезеберг, където имаше заседание на представители на френското и германското правителство. Това съобщиха популярният вестник \"Билд\" и левоцентристкият всекидневник \"Зюддойче цайтунг\".\r\n\t\"Винаги сме било много скептични за бюджета на еврозоната\", каза председателят на баварското правителство Маркус Зьодер пред \"Зюддойче цайтунг\", като предвиди, че този бюджет би могъл да заплаши стабилността на единната валута.\r\n\t\"Това трябва да бъде изяснено точно\", добавя той.\r\n\tГермания винаги се е страхувала, че един такъв бюджет ще окуражи \"съюз на трансферите\", принуждавайки \"добродетелните\" страни да плащат за страни, които водят \"по-либералната\" политика на страни като Италия и Испания.", "date": "2018.06.20", "title": "Марио Драги приветства договорката за общия бюджет на еврозоната"}
{"url": "https://www.mediapool.bg/5-tavan-na-loshite-krediti-v-bankite-iskat-germaniya-i-frantsiya-news280551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБанките в ЕС трябва да намалят лошите си заеми до максимум 5% от кредитния портфейл, заявиха днес Германия и Франция в съвместно изявление, цитирано от Ройтерс.\r\n\tДвете страни препоръчват таван, който ще принуди Италия и други страни от евросъюза да ускорят плановете за намаляване на задлъжнялостта.\r\n\tВ документа, приет преди срещата на върха на ЕС следващата седмица в Брюксел, се посочва, че всички европейски банки трябва да намалят брутните си необслужвани заеми (NPL) до съотношение от максимум 5%.\r\n\t\"Трябва да има таван до 5% брутни необслужвани заеми и 2.5 процента нетни необслужвани заеми в целия Единен борд за преструктуриране (Single Resolution Board - SRB) и всички останали банки\", се посочва в документа.\r\n\tБанките от Единния борд за преструктуриране (Single Resolution Board - SRB) са висички най-големи банки от еврозоната.\n\n\r\n\tПрепоръчваният таван за лоши заеми ще бъде удар за Италия и други страни, чиито банки имат големи количества необслужвани кредити.\r\n\tСредното съотношение между лошите заеми и заемите, които държат банките в Италия, е 11.1%, в Гърция - 44.9%, в Кипър - 38.9%.\r\n\tПоказателят е също така над 5% в България, Хърватия, Унгария, Ирландия, Португалия, Словения, Полша и Румъния по данни на Европейския банков орган (ЕБО) към декември миналата година.\r\n\tВ целия ЕС средният дял на необслужвани кредити е 4 процента. В Германия и Франция той е под средната стойност, макар че при някои отделни банки показателят е доста по-висок.\r\n\tИталия, чиито банки държат най-много лоши кредити в абсолютно изражение, намали необслужваните заеми през последните месеци, но многократно се е обявявала против ускоряването на процеса на намаляване на съотношението, за да се избегнат прекалените разходи за банките.\r\n\tГерманско-френският план настоява за ускоряване на процеса.", "date": "2018.06.20", "title": "5% таван на лошите кредити в банките искат Германия и Франция"}
{"url": "https://www.mediapool.bg/iznenadvashta-smyana-na-shefa-na-agentsiyata-po-geodeziya-i-kadastar-news280554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзненадваща смяна на шефа на Агенцията по геодезия, картография и кадастър е предприел министърът на регионалното развитие Николай Нанков.\r\n\tНа мястото на Михаил Киров е назначена Виолета Коритарова, която е работила в Министерството на земеделието и храните. В съобщението на регионалното министерство не са посочени мотивите за смяната на титуляра.\r\n\tВ момента тече преобразуването на картата на възстановената собственост в кадастрални карти, като плановете са процесът да приключи през 2019 г. Така 96% от площта на страната ще бъде покрита с кадастрална карта, като ще остане за довършване урбанизираната територия на някои малки населени места, по думите на зам.-министъра на регионалното развитие Валентин Йовев.\r\n\tДосегашният изпълнителен директор инж. Михаил Киров се връща на старото си работно място като началник на службата в Ловеч. От този избирателен район е и министър Нанков, който беше в близки отношения с Михаил Киров.\r\n\tНовият шеф на агенцията Виолета Коритарова е експерт с опит в областта на геодезията и геоинформационните системи, инвестиционното планиране, поземлените имоти и регистри. Тя е дългогодишен служител на Агенцията по геодезия, картография и кадастър, като преди това е работила в Министерството на земеделието и горите и в Министерството на образованието и науката, е посочено в съобщението на регионалното министерство.\n\n\r\n\tКоритарова е магистър по геодезия, фотограметрия и картография от Университета по архитектура, строителство и геодезия в София. Има редица професионални квалификации от Холандия, Австрия и Германия.\r\n\tНай-важна задача в работата ѝ ще бъде подобряване на обслужването на клиентите на агенцията, за да може опашките в офисите да намалеят значително, е посочено в съобщението.\r\n\tЗа постигане на по-голяма ефективност и ефикасност на административното обслужване с кадастрална информация в кратък срок ще бъде разгледана възможността да се даде право на геодезистите, които са правоспособни лица по смисъла на разпоредбите на Закона за кадастъра и имотния регистър, да могат да издават скици.", "date": "2018.06.20", "title": "Изненадваща смяна на шефа на Агенцията по геодезия и кадастър"}
{"url": "https://www.mediapool.bg/parlamentat-udalzhi-do-31-yuli-sroka-za-dogovorite-za-naem-na-zemya-news280557.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание удължи до 31 юли срокът за подаване на договорите за наем на земя за срок над 1 година в общинските земеделски служби. За старите договори пък отпада изискването да има заверка при нотариус на подписите и съдържанието.\r\n\tТова стана чрез промяна в Закона за собствеността и ползването на земеделските земи (ЗСПЗЗ), направена чрез преходните и заключителни разпоредби в Закона за рибарството и аквакулртурите.\r\n\tПо този начин се спасява за подпомагане на земеделските стопани.\r\n\tЕкспресната поправка се наложи, защото се оказа, че фермерите не могат да се вместят в предвидения едномесечен срок за презаверка на старите договори, както и сключилите нови такива. Съгласно направените промени в закона този срок изтичаше на 22 юни.", "date": "2018.06.20", "title": "Парламентът удължи до 31 юли срока за договорите за наем на земя"}
{"url": "https://www.mediapool.bg/ungarskiyat-parlament-prie-zakona-stop-soros-i-antiimigrantiskite-merki-news280553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът на Унгария прие промени в конституцията, според които мигранти по-трудно ще получават убежище в страната, и одобри законодателство, което заплашва със затвор до една година хората, които помагат на мигранти, съобщиха световните агенции. \r\n\tПоправките в конституцията включват още забрана да си бездомен, създаване на нов съд по публична администрация и текст, който задължава държавата да брани християнската култура в Унгария. \r\n\t \r\n\tРеформата в основния закон бе одобрена от 199-местния парламент със 159 гласа \"за\" срещу 5 \"против\". Тя бе подкрепена от депутатите от управляващата консервативна партия \"Фидес\" на премиера Виктор Орбан и от националистическата партия \"Йоббик\". \r\n\t \r\n\tУнгарският парламент прие и пакети от закони, наричани \"Стоп Сорос\", които предвиждат затвор до една година за лица и групи, които помагат на бежанци или кандидати за убежище. \r\n\t \r\n\tОрбан обвинява родения в Унгария Джордж Сорос в подстрекателство към масовата миграция към Европа - обвинение, което милиардерът отхвърля. \r\n\t \r\n\tВ мотивите към законопроекта вътрешният министър Шандор Пинтер заявява, че \"унгарският народ основателно очаква от правителството да използва всички необходими мерки за борба с незаконната имиграция и дейностите, които я подпомагат\". \r\n\t \r\n\tПинтер казва още, че пакетът \"СТОП Сорос\" обслужва тази цел, за да попречи Унгария да стане \"страна на имигранти\". \r\n\t \r\n\tПравителството на Орбан вероятно ще стане обект на правни действия от страна на Европейската комисия заради това законодателство. \r\n\t \r\n\tТо вече бе разкритикувано от Съвета на Европа и ОССЕ като своеволно и противоречащо на европейските правни норми. \r\n\t \r\n\tВенецианската комисия - експертен орган към Съвета на Европа - прикани Унгария да се въздържи от приемане на законовата реформа, докато не бъде публикуван нейния доклад, изготвен съвместно с експерти от ОССЕ.", "date": "2018.06.20", "title": "Унгарският парламент прие закона \"Стоп Сорос\" и антиимигрантиските мерки"}
{"url": "https://www.mediapool.bg/es-zadeistva-kontramita-za-amerikanskiya-vnos-ot-petak-news280555.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ петък - 22 юни, влизат в сила контрамитата върху американския внос в Европейския съюз, приети като ответни мерки срещу наложените от Доналд Тръмп от 1 юни тарифи от 25 на сто върху внос ана стомана и от 10 процента за импорта на алуминий, засягащи и Европа.\r\n\tОтветните мерки на Брюксел  ще засегнат внос на американски стоки на стойност 2.8 млрд. евро (за около 3.2 млрд. долара), съобщи  европейският комисар по търговията Сесилия Малмстрьом в специално изявление на ЕК. Ефектът от американските мита ще струва на страните от ЕС 6.4 млрд. евро.\r\n\tСред селскостопански и други американски продукти, които ще бъдат засегнати от европейските мита, са джинсите, мотоциклети,  уиски, както и царевица, фъстъци, портокалов сок и други.\r\n\t\"Ние не искахме да сме в тази позиция, но едностранното и необосновано решение на САЩ да наложи митнически тарифи върху стоманата и алуминия, внасяни от ЕС, означава, че нямаме друг избор\", заяви Малмстрьом.\r\n\t\"Правилата на международната търговия, които ние разработихме през годините заедно с нашите американски партньори, не могат да бъдат нарушавани без реакция от наша страна. Нашият отговор е грижливо премерен, пропорционален и напълно в съответствие с правилата на Световната търговска организация (СТО)\", посочи Сесилия Малмстрьом.\n\n\r\n\tЕС може да наложи мита и на други американски стоки в размер на 3.6 млрд. евро на по-късен етап - \"след три години, или още по-скоро, ако има положително решение на търговските спорове в СТО\", допълни европейският комисар.", "date": "2018.06.20", "title": "ЕС задейства контрамита за американския внос от петък"}
