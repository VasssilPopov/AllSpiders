{"url": "http://www.mediapool.bg/kmetove-iskat-da-stanat-mestni-sherifi-news276723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметове поискаха общинските служители да получат правомощия по опазване на обществения ред, които в момента са отговорност на МВР. Това стана по време на изслушването на представители на Националното сдружение на общините (НСОРБ) начело с председателя му Даниел Панов, кмет на Велико Търново от ГЕРБ, на съвместно заседание на парламентарните комисии по вътрешни работи, регионална политика и околна среда.\r\n\tНСОРБ предлага органите на местната власт да могат да изискват лични документи, да съставят актове, да отправят писмени предупреждения (т.нар. предупредителни протоколи), да глобяват за превишена скорост, да спират автомобили от движение, които замърсяват околната среда и дори временно да задържат нарушители.\r\n\tЗа целта е необходимо да бъдат направени промени в Закона за местното самоуправление и в Закона за движението по пътищата. Предложенията бяха направени основно от кметове от ГЕРБ и срещнаха подкрепата на председателя на парламентарната група на ГЕРБ и на вътрешната комисия Цветан Цветанов.\r\n\tСрещу тях се обявиха БСП. Причината – дублира се дейността на МВР. \"Ако имахте предложения за подобряване на взаимодействието на институциите, щеше да е разбираемо. Вие искате оставката на вътрешния министър с тези предложения\", каза депутатът Красимир Янков от БСП.\r\n\tПредложението на кметовете идва дни след като президентът Румен Радев върна текстовете в Закона за частната охранителна дейност, с които се разрешава наемането на частни гардове за опазването на реда в населено място.\r\n\t\"Случвало ли ви се да правите репортажи за селски кметове, които се държат като местни феодали? С новия закон такъв кмет ще си има и феодална армия, платена от държавата\", каза Радев във вторник при посещението си в пловдивската 68-а Бригада на специалните сили.\r\n\tВ момента само девет големи общини могат да си позволят лукса да наемат хора за своя полиция, защото това е скъпо удоволствие, стана ясно от дискусията. Издръжката на един полицай е 2400 – 2700 лв. месечно, което могат да си го позволят само големите общини, каза Цветан Цветанов.\r\n\tЗатова в повечето случаи общините се опитват да създадат инспекторати и звена, но те нямат законово право да съставят актове и да изискват лични документи, каза кметът на Самоков Владимир Георгиев.\r\n\t\r\n\tОсвен това служителите на общинската полиция не са на щат към общината, а към МВР. В Стара Загора щатните бройки в общинската полиция са 16, но често остават незапълнени, каза кметът Живко Тодоров. Останалите 10 – 12 служители пък не са достатъчно, за да се справят с работата по вдигане на неправилно спрелите автомобили, да следят за екологията и популацията на кучетата, да опазват горите и реда при мероприятия на общината, допълни той.\r\n\tЖивко Тодоров поиска още да се даде право на общинарите да налагат санкции и за превишена скорост.\r\n\t\"От почти всички квартали в града и от малките населени места пристигат оплаквания, че колите се движат с прекалено висока скорост и има прекалено много нарушители. Очевидно с наличния ресурс няма как да разчитаме само на МВР да се справи с този проблем\", аргументира се кметът на Стара Загора.\r\n\tТой изтъкна, че парламентът вменява ангажименти на кметовете, без те да имат възможности да ги решат.\r\n\tСдружението на общините иска още кметовете да имат и правомощия да налагат санкции за замърсяване на околната среда. Идеята е на Столична община и беше дадена във връзка със замерването на изгорелите газове от автомобилите и спирането от движение на тези, които нямат катализатори.\r\n\t\r\n\tПредложенията дублират дейността на МВР, каза Красимир Янков, депутат от БСП. \"Ако имахте предложения за подобряване на взаимодействието на институциите, щеше да е разбираемо. Вие искате оставката на вътрешния министър с тези предложения\", допълни той.\n\n\r\n\tКатегорично тук не става дума за изземване на правомощията на полицията, каза Красимир Ципов, зам.-министър на вътрешните работи. Той съобщи, че се разработва ново законодателство за пътната безопасност и там се предвижда общинските бюджети да се попълват от глоби, ако местната власт е инвестирала в камери. За да се подобри събираемостта на глобите, единен национален център ще обработва данните и ще връчва наказателни постановления и електронни фишове, каза Ципов.\r\n\tСоциалистът Манол Генов изтъкна, че всички в населеното място ще знаят точно къде е монтирана камерата и точно там ще намаляват скоростта. Това според него прави инвестицията безсмислена.\r\n\tВидеонаблюдението е с цел превенция, а не с цел печалба, възрази Цветан Цветанов. Той допълни, че при тежко престъпление може да се документира извършителят. Това запълва дефицита от човешки ресурс, каза той.\r\n\tДора Янкова от БСП припомни, че не се е осъществила идеята във всяко село да има полицай. Според нея структурите на МВР трябва да бъдат укрепени и опазването на реда да бъде делегирана от държавата дейност. \"Вие нямате пари\", каза социалистката на кметовете по повод предложенията им.\r\n\tКметът на Стара Загора обясни, че става дума за изземване на неспецифични за МВР функции, които общината има задължението да изпълнява, но не и ресурс. За пример той даде нерегламентирано изхвърляне на отпадъци, дали едно куче е с намордник, което не е работа на МВР. \"Помогнете ни да си вършим съвестно работата, за да реагираме в такива случаи\", призова Живко Тодоров.\r\n\tЦветан Цветанов обеща в диалог с НСОРБ законодателните предложения да бъдат взети под внимание.", "date": "2018.03.14", "title": "Кметове искат да станат местни шерифи"}
{"url": "http://www.mediapool.bg/eksshef-v-dans-osaden-uslovno-za-iznasyane-na-taini-news276700.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият началник на отдел в спецдирекцията \"Финансова сигурност\" на ДАНС Мирослав Маринов бе осъден условно на три години с петгодишен изпитателен срок, съобщиха в сряда от прокуратурата.\r\n\tСофийският градски съд (СГС) го призна за виновен по обвинение в разкриване на държавна тайна. Става дума за общо 11 секретни документа, чиито копия той предоставил на негов бивш сътрудник, за да изнудва с тях фирми за пари – показвал им, че са разработвани от службите и им искал пари, за да нямат проблеми.\r\n\tВъпросният сътрудник бе свидетел по делото. При внасянето на обвинителния акт в СГС през април 2016 г. от прокуратурата обясниха единствено, че той е помагал на службата до март 2015 г., след което бил изключен заради \"загуба на оперативни позиции\", но така и не бил уведомен за това. Освен това никога не е имал достъп до класифицирана информация.\r\n\tМагистратите признаха Маринов за виновен само по основния състав на престъплението, оправдавайки го по квалифицирания, по който можеше да получи от 5 до 15 години затвор, ако разследващите бяха доказали, че от действията му са настъпили вредни последици за сигурността на държавата.\r\n\t\"Софийската градска прокуратура ще настоява в протеста си пред Апелативен съд-София, че от престъплението са настъпили особено тежки последици за сигурността на държавата, тъй като информацията, съдържаща се в документите, разкрива данни за събития и действия против икономическата и финансова сигурност на държавата, разкрива оперативния интерес на службата към лицата, събраната вече информация за тях и други лица, извършили или подготвящи се да извършат престъпления, застрашаващи националната сигурност\", посочиха по този повод от държавното обвинение.\n\n\r\n\tВ 11-те секретни документа, ползвани от Маринов и сътрудника му за събиране на пари от фирми, имало информация за оперативни методи и средства на ДАНС, както и за доброволни сътрудници на службата. Изнасянето на тези данни е можело да застраши живота им и да възпрепятства оперативни дела, смятат от прокуратурата.\r\n\tПред втората инстанция обвинението ще настоява за по-тежка ефективна присъда на Маринов около средния размер. По основния състав на чл. 357 от НК това означава 6 години затвор, а по квалифицирания – 10 години затвор.", "date": "2018.03.14", "title": "Ексшеф в ДАНС осъден условно за изнасяне на тайни"}
{"url": "http://www.mediapool.bg/sobstvenitsite-na-yazoviri-shte-palnyat-darzhaven-fond-za-remonti-news276693.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобствениците на язовири ще бъдат задължени да правят отчисления от своите приходи от стопанска дейност в нов държавен фонд, който ще отговаря за ремонтите на онези водоизточници, които общините нямат финансова възможност да поддържат и решат да прехвърлят на ново търговско предприятие. Това предвиждат подготвяни от управляващите законови поправки, които бяха анонсирани от икономическия министър Емил Караниколов пред журналисти в сряда.\r\n\tИдеята за създаване на държавна фирма, която да поеме нестопанисваните водоеми, бе обявена непосредствено след наводненията през уикенда в Брегово и три села от община Хайредин заради прелели неподдържани язовири в резултат на бързото снеготопене. За ремонтите на двата язовира \"Рогозен 1\" и \"Бързина\" през лятото кабинетът спешно отпусна 3 млн. лв.\r\n\tПроблемът с поддръжката на язовирите в страната е перманентен от години, въпреки множеството законови поправки и промени в контрола върху поддръжката им. Обикновено темата със състоянието на водоемите и чия е вината то да е такова идва на дневен ред след поредното наводнение или трагедия с човешки жертви и така до следващия път.\r\n\tВ момента държавата стопанисва язовирите с национално значение. \"Националната електрическа компания\" отговаря на онези водоеми, при чието контролирано източване произвежда електроенергия. Държавното \"Напоителни системи\" следи част от по-малките водоеми, но повечето от съоръженията са собственост на общините и са или отдадени под наем на частни фирми, или за тях не се полагат никакви грижи.\r\n\tСега Караниколов обяви, че вече са внесени поправки в Закона за водите, свързани с новата категоризацията на язовири и изискванията към собствениците им за поддръжка и аварийни ремонти. Под ръководството на вицепремиера Валери Симеонов се обсъждат и промени, които да позволят на държавата да поеме стопанисването на онези водоеми, които местната власт няма капацитет или финансови възможности да поддържа.\r\n\t\r\n\tНа общините ще бъде даден едномесечен срок да направят анализ за състоянието на притежаваните от тях язовири, дали могат да ги стопанисват и да решат кои от водоизточниците да отстъпят на бъдещото търговско предприятие.\r\n\t\"В момента имаме анализ за около 5700 язовира, от които над 4500 са на общините”, каза министърът на икономиката. Той обясни и какво предвиждат внесените вече законови поправки.\r\n\t\"В първата си част те касаят изменения в Закона за водите. Най-общо язовирите ще бъдат категоризирани – голям, малък и какви са изискванията им за експлоатация. Разбирате, че при големите и малките язовири това е съвсем различно. Ще се задължават собствениците и операторите да правят аварийни планове“, посочи Караниколов.\r\n\t\"Най-важната тема – възнамеряваме да създадем търговско предприятие, с изменение на закон, на което по съгласие на общините, които не могат да управляват тези активи – като язовири, да бъдат прехвърляни в това предприятие. Съответно то да отговаря за извършването на ремонта и поддържането, така че да не се случва това да няма пари и финансови средства\", коментира Караниколов.\r\n\tПо думите му има предложение да се създаде фонд, в който да влизат средства не само от държавния бюджет, но и от стопанската дейност на всички язовири. С тези средства ще се извършват ремонти, но засега не става стана ясно какви отчисления от приходите си ще трябва да плащат собствениците на язовири.\r\n\tПредстои да се види и колко язовира общините ще решат да предадат за управление в новото дружество.\r\n\t\r\n\tРегионалният министър Николай Нанков пък коментира, че заради последните бедствия темата за създаването на т. нар. \"катастрофичен пул“ отново става актуална.\r\n\tСтруктурирането на въпросния катастрофичен пул, в който собствениците на жилища да бъдат задължени да правят годишни вноски и от него да се плащат обезщетения според данъчната оценка на пострадало при бедствие жилище,  от тогавашния министър Лиляна Павлова. Тогава тя каза, че такъв пул ще има до края на второто правителство на Борисов, което обаче подаде оставка в края на 2016 г.\r\n\tПреди две години Павлова коментира още, че за укрепване на свлачищата са необходими 871 млн. лв.. Днес сумата е набъбнала и надхвърля 1 млрд. лв. за над 2000 свлачища, по думите на Нанков. Той посочи, че през миналата година са регистрирани нови 40 свлачища, а само през изминалата седмица по републиканската пътна мрежа са се появили още 17.  \r\n\tСпоред него създаването на Фонд за преодоляване на щетите след природни бедствия е едно от решенията за справяне с недостига на средства на държавата за такива цели.\r\n\tПо време на форум на постоянната комисия по кадастър на Европейския съюз Нанков обясни, че подобни практики има в редица европейски държави, а механизмите за генериране на средства във фонда могат да бъдат различни. За частни имоти това може да е чрез минимална вноска от данък \"Сгради“ или чрез застрахователните полици, а за публични – и чрез бюджетни средства.  \r\n\tТой коментира още, че се предвижда преструктуриране на геозащитните дружества в страната в една компания с регионални клонове. Регионалният министър съобщи по време на форума и че в рамките на следващите две години над 90 на сто от територията на страната се очаква да бъде покрита с кадастрална карта. Сега този процент е 36.\r\n\tСлед покритието на страната с кадастрална карта ще има надграждане със специализирана информация за подземна и наземна инфраструктура, ще се картографира и геоложкият, и сеизмичният риск.", "date": "2018.03.14", "title": "Собствениците на язовири ще пълнят държавен фонд за ремонти"}
{"url": "http://www.mediapool.bg/es-shte-izdava-vizi-po-barzo-no-sled-po-zadalbocheni-proverki-news276696.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи промени във визовата политика на ЕС. Предвижда се занапред визите да бъдат издавани по-бързо, но при по-задълбочени проверки, предаде БТА от Брюксел в сряда.\r\n\t \r\n\tЕврокомисарят по вътрешните работи Димитрис Аврамопулос отбеляза, че за година средно ЕС издава по 15 милиона визи. В повечето случаи чужденците, на които е издадено разрешение за влизане в ЕС, са използвали визите добросъвестно. За тях се предвижда възможност занапред да получават многократни визи с валидност от една до пет години.\r\n\t \r\n\tС промени във визовата система на ЕС ще стане възможна задълбочена проверка на кандидатите за виза. Онези, които по-рано са получили разрешение за пребиваване в ЕС, но са злоупотребили, вече ще бъдат възпрепятствани да пътуват до Европа.\r\n\t \r\n\tЩе бъде въведен двойно по-дълъг срок за подаването на молбите за виза - до шест месеца преди пътуването до ЕС, а проверките ще отнемат до десет дни. На външните граници на ЕС също ще се приемат молби за седмични визи, валидни само за държавата, от която са били издадени.\r\n\t \r\n\tЕК отбелязва, че пътуванията на чужденци до ЕС имат ключова роля за европейската икономика, като осигуряват десет процента от брутния вътрешен продукт в Общността.\n\n\r\n\t \r\n\tКомисията предлага цената за издаване на виза да бъде увеличена от 60 на 80 евро.\r\n\t \r\n\tКомисията предлага по-строги условия за обработването на заявленията за визи, когато дадена страна извън ЕС не сътрудничи достатъчно за обратното приемане на незаконни мигранти.\r\n\t \r\n\tДо края на годината ЕК ще започне проучване за възможността за въвеждане на електронни визи.\r\n\t \r\n\tЗа пътуване до ЕС днес от виза се нуждаят гражданите на 105 държави.\r\n\t \r\n\tКомисията отбелязва, че обстановката с мигрантите остава нестабилна и ще бъдат необходими допълнителни усилия, включително повече пари, за да се преодолеят предизвикателствата. Миналата година са били регистрирани 205 000 незаконни преминавания на границите на ЕС (с 28 на сто по-малко от 2014 г.). Натискът върху националните системи за управление на миграцията, макар и отслабващ, остава значителен с 685 000 заявления за убежище, подадени през миналата година, показват данните.\r\n\t \r\n\tНад 285 000 мигранти са спасени при операции на ЕС в Средиземно море от февруари 2016 г. насам, а миналата година над 2000 мигранти са спасени в пустинята, след като са били изоставени от трафиканти. Комисията отбелязва, че миграционният натиск през Турция е намалял с 97 на сто.\r\n\t \r\n\tЕвропейската гранична служба е изпратила 1350 граничари по всички миграционни пътища. Необходими са още служители и оборудване в подкрепа на извършваните дейности, отбелязва ЕК. От миналата есен Европейската гранична служба е подпомогнала 135 операции по връщане на около 4000 мигранти.\r\n\t \r\n\tБлизо 34 000 души (над 96 на сто) от всички регистрирани допустими кандидати за убежище в ЕС са били разселени. Подготвя се прехвърлянето на останалата част от заявителите (149 в Гърция, 933 в Италия), се посочва в съобщението.", "date": "2018.03.14", "title": "ЕС ще издава визи по-бързо, но след по-задълбочени проверки"}
{"url": "http://www.mediapool.bg/mo-osiguryava-traini-transhove-kam-rusiya-za-poddrazhkata-na-mig-ovete-news276697.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство се готви в кратък срок да подпише рамково споразумение на обща стойност до 82 млн. лева с руската корпорация РСК МиГ за поддръжката на старите съветски  изтребители МиГ 29, които все още са на въоръжение в българската армия. Договорът с руснаците е във финалната фаза – вече е изготвен и в момента се съгласува, потвърдиха от МО.\r\n\t \r\n\tВоенното министерство покани за поръчката само РСК-МиГ, тъй като това е компанията производител и държи лицензите за ремонтите, но украинската държавна фирма \"Укринмаш\" жалби в Комисията за защита на конкуренцията и Върховния административен съд (ВАС). И двете жалби не бяха уважени и МО скоростно придвижи договорът с руснаците напред. \r\n\t \r\n\tВ началото на този месец военният министър очаквано РСК МиГ за изпълнител на споразумението. След подписването му ще започне и сключването на конкретни договори за поддръжката на МиГ-овете, като цените за конкретните дейности вече са договорени.\n\n\r\n\t \r\n\tОт  се вижда, че МО е успяло да договори отстъпки спрямо първоначалните оферти на руснаците. \r\n\t \r\n\tПървоначалната оферта за осигуряване на един летателен час, например, е била 7250 евро, но  е паднала на 6250 след преговорите.\r\n\t \r\n\tВоенното министерство иска да осигури поддръжката на всички налични 15 МиГ-ове за следващите четири години. Това е най-сериозната инвестиция в бойната авиация през последните години, но в същото време прави все по-съмнително изпълнението на проекта за покупката на нови съвместими с НАТО изтребители.\r\n\t \r\n\tОсвен поддръжката и ремонтите, военният министър допусна възможност самолетите да бъдат дори модернизирани, но досега няма официална информация по този казус.\r\n\t \r\n\tАвиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.\r\n\t \r\n\tМО се върна към услугите на руснаците, след като опитът те да бъдат заобиколени по време на военния министър в миналото правителство Николай Ненчев се оказа неуспешен. Тогава министерството поръча на Полша ремонта на шест двигатели за старите съветски машини, но както и се очакваше, поляците нямат достатъчен капацитет да поемат цялостната поддръжка на самолетите. \r\n\t \r\n\tТова наложи МО да купи нови и ремонтирани двигатели от Русия, но сделката мина през българска фирма посредник. Оборудването беше доставено в България, но заради проблеми с документите се забави приемането им.", "date": "2018.03.14", "title": "МО осигурява трайни траншове към Русия за поддръжката на МиГ-овете"}
{"url": "http://www.mediapool.bg/tarseneto-na-neft-i-gaz-v-han-asparuh-prodalzhava-oshte-dve-godini-s-nov-sondazh-news276699.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще две години ще продължи търсенето на нефт и газ в дълбоките води на Черно море край Варна в блока \"Хан Аспарух\". Това реши правителството в сряда, когато удължи договора за проучвателните дейности, извършвани от консорциум между френската \"Тотал\", австрийската ОМВ и испанската \"Респол\".\r\n\tТова е второто удължаване на контракта, който бе сключен през август 2012 г. и обединението плати на правителството 40 млн. евро бонус за получаването на петгодишното разрешително за търсене на енергийни ресурси. Първото бе през септември 2017 г. и само за четири месеца и половина.\r\n\t“Тотал Е&П България”, в която \"Тотал\" държи 40 процента, а ОМВ и \"Репсол\" – по 30%, се ангажира да вложи около 1 млрд. лв. в изследователските дейности и досега е извършила два сондажа в терена. След анализирането на резултатите от първия, през октомври 2016 г. \"Тотал\" обяви за открит нефт. Резултатите от втория сондаж, който трябва да даде по-добра представа за потенциалните залежи, все публично известни. Миналия декември обаче стана ясно, че се.\r\n\tВсе още процедурата по подготовката на сондажа върви и не е ясно дали той ще се случи през 2018 г. или догодина, както и колко ще продължи. Още се избира и теренът за новото изследване между три потенциални площадки според анализите на резултатите от приключилия втори сондаж..\r\n\tПо договор компанията има  право има право да поиска общо три удължавания на срока на разрешителното си си за търсене и проучване – два пъти с по две години и веднъж с една.\r\n\tОт правителствената информационна служба посочват, че през сегашното двегодишно удължаване на срока ще бъдат извършени допълнителни геолого-геофизични работи и сеизмични изследвания на обща стойност 3 млн. евро.\r\n\tТази сума обаче не включва инвестициите за третия сондаж, които са многократно по-големи, обясниха от компанията.\r\n\tВероятно след резултатите от това вземане на проби и проучване ще се получи  по-голяма яснота за състоянието на потенциалните запаси на нефт или на природен газ и дали е търговски изгоден добивът на енергийните ресурси, за да се подаде заявление за търговско откритие и да се кандидатства за разрешително за добив.", "date": "2018.03.14", "title": "Търсенето на нефт и газ в \"Хан Аспарух\" продължава още две години с нов сондаж"}
{"url": "http://www.mediapool.bg/razshiryava-se-zashtitata-na-nivi-ot-gradushki-news276694.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо 90 на сто от земеделските земи ще бъдат защитени от градушки. Това е заложено в Национална стратегия за развитие на градозащитата в страната, става ясно от съобщение на правителствената информационна служба.\r\n\tВ момента едва 25 на сто от земеделските земи са защитени от градушки, по данни на Изпълнителната агенция \"Борба с градушките\". Така на практика много полета с плодове и зеленчуци, сред които е и Кюстендил, наричан овощната градина, както и житницата ни - Добруджа, са без защита от градушки.\r\n\tВ същото време почти всяка година има унищожена земеделска продукция от градушки. За това земеделците от години настояват всички земеделски земи да бъдат защитени от градушки.\r\n\tСега стратегията предвижда разширяването на защитената територията да стане по два начина – с противоградни ракети и самолетен способ.\r\n\tКъм момента противоградовата защита се извършва само по ракетния способ. За целта са изградени 9 командни пункта с прилежащите им ракетни площадки. Те са в Грамада, Долно Церовене, Бърдарски геран, Долни Дъбник, Старо село, Поповица, Голям Чардак и Гелеменово.\r\n\tСега се предвижда в действие да бъдат въведени нови 62 ракетни площадки, а на една да бъде променено местоположението, е посочено в правителственото съобщение. Не се казва в какъв срок това трябва да се случи.\r\n\tВсяка площадка представлява опасна зона във въздушното пространство на България. И по тази причина Министерският съвет прие промени в постановлението, което определя зоните във въздушното пространство на България с ограничено въздухоплаване. Извършени са и необходимите действия по предоставяне на права на управление на новите ракетни площадки и са определени точните им географски координати.\r\n\tИзмененията ще бъдат отразени и в сборника \"Аеронавигационна информация и публикация\", редовно осъвременяван в съответствие с изискванията на Международната организация за гражданска авиация. Това е необходимо условие за осигуряване на безопасността на полетите след въвеждане в експлоатация на новите площадки за противоградова защита по време на активния летен сезон, посочват от правителствената информационна служба.\r\n\tСамолетният способ за защита от град се предвижда да бъде въведен през 2019 г., е посочено в съобщението на правителствената информационна служба.\r\n\tНяма информация колко ще струва разширяването на системата за противоградна защита и откъде ще дойдат средствата.\r\n\tПрез последните години служителите на Изпълнителната агенция \"Борба с градушките\" нееднократно са се оплаквали от недостиг на средства, което води и до недостиг на противоградни ракети. Работещите в агенцията се оплакваха и, че работят на минимална работна заплата.\r\n\tСистемата за противоградова защита у нас е създадена през 1968 г. към Министерството на земеделието. Агенцията за борба с градушките защитава територия от 17 000 кв. км в силно градобитни райони в областите Видин, Монтана, Враца, Плевен, Пазарджик, Пловдив , Стара Загора, Сливен. В тях са разположени 8 регионални дирекции към които има 9 командни пункта с прилежащите им ракетни площадки. Първият полигон с команден пункт е създаден в град Съединение през 1969 г.", "date": "2018.03.14", "title": "Разширява се защитата на ниви от градушки"}
{"url": "http://www.mediapool.bg/merkel-e-kantsler-na-germaniya-za-chetvarti-mandat-news276685.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБундестагът, долната камара на германския парламент, преизбра канцлера Ангела Меркел за четвърти мандат на поста, съобщиха световните агенции. 63-годишната Меркел получи 364 гласа \"за\" при 315 \"против\" и 9 \"въздържал се\".\r\n\t \r\n\t\"Приемам вота\", каза тя след гласуването.\r\n\t \r\n\tУправляващата коалиция, която включва Християндемократическия съюз (ХДС) на Меркел, традиционния му баварски партньор, Християнсоциалния съюз (ХСС), и Германската социалдемократическа партия (ГСДП) разполага с общо 399 места в 709-членния Бундестаг, отбелязва Асошиейтед прес.\n\n\r\n\t \r\n\tГласуването бе тайно и не е ясно колко депутати от управляващата коалиция не са подкрепили правителството. Това са най-малко 35 човека, посочва АП, но отбелязва, че ситуацията е била подобна в началото и на другите две \"големи коалиции\" на Меркел.\r\n\t \r\n\tТорстен Фаас, преподавател по политология в Берлинския свободен университет, прогнозира, че правителството ще изкара пълен четиригодишен мандат. Партиите от управляващата коалиция доказаха, че могат да работят заедно, подчерта той, цитиран от АП.\r\n\t \r\n\tАгенцията отбелязва, че това вероятно ще е най-крехката коалиция, оглавявана от Меркел. Очаква се това да е последният й мандат на поста. Германският канцлер ще бъде изправена пред предизвикателства като реформирането на Европейския съюз и избягване на потенциална търговска война ЕС-САЩ.\r\n\t \r\n\tПо-късно в сряда Ангела Меркел положи клетва за четвъртия си мандат на поста. Тя се закле \"с Божията помощ да посвети всичките си сили, за да работи за добруването на германския народ\" и \"да пази и брани основния закон и законите на федерацията\". Церемонията се ръководеше от председателя на парламента и бивш финансов министър Волфганг Шойбле.\r\n\t \r\n\tСлед канцлера положиха клетва и министрите в новото германско правителство. То включва шестима министри от Германската социалдемократическа партия, петима министри от Християндемократическия съюз и трима министри от Християнсоциалния съюз.\r\n\t \r\n\tТрите партии управляваха в голяма коалиция и през последните четири години, но този път формирането на правителство се оказа трудна задача. Бундестагът преизбра Меркел за канцлер 171 дни след парламентарните избори на 24 септември.\r\n\t \r\n\tТогава и трите партии загубиха позиции. Социалдемократите първоначално обявиха, че ще останат в опозиция, но след като Меркел не успя да формира управляваща коалиция с либералите и Зелените, преразгледаха решението си, за да бъдат избегнати нови избори, в момент, когато ЕС се нуждае от една силна и проевропейска Германия.\r\n\t \r\n\tЛевоцентристката формация се съгласи да остане в управлението след вътрешен референдум, предшестван от дебати и силна съпротива в своите редици. Председателят на ГСДП Мартин Шулц, който промени на 180 градуса позицията на партията, подаде оставка от поста.\r\n\t \r\n\tОчаква се в петък Меркел да разговаря в Париж с френския президент Еманюел Макрон, съобщи източник от Елисейския дворец, цитиран от ДПА. Двамата лидери, които имат много добри отношения, ще проведат работна среща.\r\n\t\r\n\tВизитата подчертава близките връзки между Франция и Германия, които са и основна движеща сила в Европейския съюз. Макрон посети Меркел в Берлин ден след встъпването си в длъжност през май миналата година. Френският президент се надява новото германско правителство да подкрепя амбициозната му програма за по-тясна интеграция в еврозоната.", "date": "2018.03.14", "title": "Меркел e канцлер на Германия за четвърти мандат"}
{"url": "http://www.mediapool.bg/vss-obrazuva-distsiplinarka-sreshtu-kritik-na-tsatsarov-news276701.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокурорската колегия на Висшия съдебен съвет (ВСС) образува в сряда дисциплинарно производство срещу следователя Бойко Атанасов, станал известен с критиките си срещу главния прокурор Сотир Цацаров, а в последно време и срещу шефа на спецпрокуратурата Иван Гешев.\r\n\tРешението бе взето единодушно от колегията, по предложение на градския прокурор на София Емилия Русинова. В дисциплинарния състав по случая влязоха Огнян Дамянов, Георги Кузманов и Калина Чапкънова.\r\n\tМотивите за производството срещу Атанасов така и не бяха обявени, но очевидно става въпрос за последните му изказвания срещу Иван Гешев, за когото следователят наскоро обяви, че е подавал и сигнал във Върховната касационна прокуратура (ВКП).\r\n\tВ началото на февруари Атанасов сам разкри пред телевизия \"BiT\", че е обект на натиск заради разкритията му, че Гешев е сключил  по делото за крупни данъчни измами, станало известно с името на МВР акцията \"Недосегаемите\".\r\n\tСледователят уточни, че действията срещу него започнали още след участието му през септември м.г. в предаването \"Честно казано\" на Люба Кулезич. Тогава той спомена за  и  между Гешев и обвиняеми по въпросното дело.\n\n\r\n\tСамият Атанасов бе работил по разследването, образувано още през 2010 г., като по думите му ставало въпрос за данъчни престъпления за милиарди и групата се признала за виновна. Впоследствие обаче Иван Гешев, който по онова време още бе в Софийската градска прокуратура, сключил  с част от членовете на бандата.\r\n\t, запита риторично в началото на февруари Бойко Атанасов пред журналиста Сашо Диков.\r\n\tОт участието му в предаването стана ясно, че той е изпратил сигнал по случая до ВКП през ноември м.г., след което били инициирани проверки срещу него, прераснали впоследствие и в предложение за образуване на дисциплинарно производство.\r\n\t, каза преди месец Атанасов, заричайки се, че няма нито да напусне столичното следствие, нито ще спре да говори публично.\r\n\tПоказателно в случая е обстоятелството, че срещу него не е образувано дело за набеждаване, каквато е трайната практика на прокуратурата при подаване на неверни сигнали до нея.\r\n\t, добави през февруари Атанасов.\r\n\tТогава следователят разкри още, че целият разследващ екип по топприоритетното за Цацаров дело за източването на КТБ е бил повишен, след като то бе внесено за разглеждане в спецсъда. Както е известно Иван Гешев бе трудоустроен като шеф на спецпрокуратурата, но и останалите му колеги също са получили тласък в кариерата.\r\n\t, разказа пред Сашо Диков следователят.\r\n\tПреди две години той влезе в директен конфликт със Сотир Цацаров, обявявайки публично, че главният прокурор ползва столичното следствие като . През февруари 2016 г. той разкри пред сайта \"Биволь\", че  се състои от 6-7 следователи, . По думите му тогава тези дела не се решават според вътрешните убеждения на следователите, а по волята на Цацаров.\r\n\tПоследва формална проверка на Етичната комисия към ВСС, предизвикана от самия главен прокурор, която очаквано заключи, че в изказванията на Атанасов няма данни за някакви нарушения от страна на ръководителя на държавното обвинение. Междувременно Цацаров свика среща в столичното следствие, на която колегите на Атанасов вкупом отрекоха твърденията му.\r\n\tВпоследствие той говори и за унищожаване на документи по делото за източването на КТБ, показвайки пред медиите голямо количество нарязани документи, изхвърлени в кофа до следствието, за които Цацаров скоропостижно обяви, че били  срещу него.\r\n\tТака, засега единственото последствие от изказванията на Атанасов е, че те попаднаха в доклада на Европейската комисия (ЕК) за напредъка на България, публикуван в края на 2016 г. По този повод европейските експерти посочиха, че нямат причина да критикуват направената проверка от Етичната комисия на ВСС, но и, че тя не дава гаранции срещу евентуална злоупотреба\r\n\t, отбеляза тогава ЕК в доклада си.", "date": "2018.03.14", "title": "ВСС образува дисциплинарка срещу критик на Цацаров"}
{"url": "http://www.mediapool.bg/london-goni-23-ruski-diplomati-zaradi-otravyaneto-na-skripal-news276675.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2018.03.14", "title": "Лондон гони 23 руски дипломати заради отравянето на Скрипал"}
{"url": "http://www.mediapool.bg/es-otpuska-vtora-pomosht-ot-3-miliarda-evro-za-bezhantsite-v-turtsiya-news276695.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия даде в сряда зелена светлина за втори финансов пакет от 3 милиарда евро за оказване на помощ на Турция за приема на сирийските бежанци на нейна територия, както бе обещано преди две години в спорното споразумение за мигрантите, сключено между ЕС и Анкара, предаде АФП.\r\n\t \r\n\tЕвропейският съюз вече изпълни ангажимента си да предостави три милиарда евро за 2016 и 2017 г., като преди края на миналата година, т.е. само за 21 месеца, бяха изготвени програми, бяха поети задължения и бяха сключени договори за цялата сума, се посочва в съобщението.\r\n\t \r\n\tСлед като 3-те милиарда евро от първия пакет бяха разпределени за няколко десетки проекти, Европейската комисия \"започва набиране на средства за втори транш\" със същия размер \"за създаване на благоприятни условия за бежанците в Турция\", се посочва в съобщение на ЕК.\r\n\t\r\n\tДосега 500 000 деца получиха достъп до образование, а 1,2 милиона бежанци в Турция получават месечни парични преводи от ЕС.\n\n\r\n\t \r\n\tСредствата от ЕС се влагат в проекти за посрещане на нуждите на бежанците и приемните общности, особено за хуманитарната помощ, образованието, здравеопазването, общинската инфраструктура и социално-икономическата подкрепа. Механизмът постига положителни резултати по отношение на бежанците в Турция.\r\n\t \r\n\tПървият превод от създадения през 2016 г. механизъм бе съставен от един милиард евро от бюджета на ЕС и два милиарда евро, предоставени чрез вноски на държавите в ЕС. Комисията предлага тази схема да се запази, се посочва в прессъобщение на ЕК.\r\n\t \r\n\tТурция приютява около 3,5 милиона сирийски бежанци и ЕК е решена да продължи да оказва подкрепа, тъй като необходимостта от помощ е все още значителна, отбелязва комисията.\r\n\t \r\n\tВ сряда българското правителство прие решение за отпускане на 200 000 евро като вноска в Регионалния доверителен фонд на Европейския съюз в отговор на сирийската криза, известен още като Фонд \"Мадад\", съобщи пресслужбата на кабинета.\r\n\t \r\n\tЧрез фонда се подпомагат бежанците от гражданската война в Сирия, най-вече тези, които са се устроили временно в съседните държави - Турция, Ливан, Йордания, Ирак.\r\n\t \r\n\tКъм края на 2017 г. във фонда са внесени 1,409 млрд. евро, като 106 млн. евро е доброволният принос от държавите членки на ЕС. Европейската комисия отчита, че фондът е финансирал програми на обща стойност 1,213 млрд. евро.\r\n\t \r\n\tОт тях 40 на сто са насочени към бежанците в Турция, 28 на сто - към Ливан, 17 на сто - към Йордания, 9 на сто - към Ирак.\r\n\t \r\n\tРазходите, свързани с изпълнението на решението, се осигуряват в рамките на одобрените със Закона за държавния бюджет средства за официална помощ за развитие и хуманитарна помощ по бюджета на Министерството на външните работи, се посочва в правителственото съобщение.", "date": "2018.03.14", "title": "ЕС отпуска втора помощ от 3 милиарда евро за бежанците в Турция"}
{"url": "http://www.mediapool.bg/bulgaria-e-priela-dosega-60-migranti-ot-kvotite-na-es-news276704.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е приела досега 10 мигранти от Италия и 50 от Гърция по квотите на ЕС, показват последни данни на Европейската комисия, цитирани от БТА. От Турция досега у нас не са били приети бежанци от Сирия, като нашата страна е поела ангажимент да подслони 160 души.\r\n\t\r\n\tВ останалите държави от ЕС общо досега са били разселени 33 846 мигранти, пристигнали в Италия и Гърция. Единствено Полша и Унгария не са подслонили нито един мигрант по тези квоти.\r\n\t \r\n\tОт сирийските бежанци в Турция досега в ЕС са били приети 29 314 души. Уточнява се, че европейските държави са обещали да приемат общо над 60 хиляди сирийци, пристигнали в Турция.\r\n\t \r\n\tОсвен нашата страна, от Турция сирийци не са приели също Кипър, Гърция, Унгария, Полша, Словения и Словакия.", "date": "2018.03.14", "title": "България е приела досега 60 мигранти от квотите на ЕС"}
{"url": "http://www.mediapool.bg/ep-preporachva-sporazumenie-za-asotsiirane-mezhdu-es-i-velikobritaniya-news276705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент прие резолюция, която разглежда рамката на бъдещите отношения между ЕС и Великобритания, съобщи пресслужбата на ЕП.\r\n\t \r\n\tПредвид \"червените линии\", очертани от британското правителство, споразумение за асоцииране може да предостави подходяща рамка за бъдещите отношения, се посочва в документа.\r\n\t \r\n\tЕП предлага бъдещите отношения да се основават на четири основни стълба: търговия и икономически отношения; вътрешна сигурност; сътрудничество във външната политика и отбраната; тематично сътрудничество, например в областта на научните изследвания.\r\n\t \r\n\tЕвродепутатите настояват, че е необходим механизъм за разрешаване на спорове. Отбелязва се, че дори асоциирани с ЕС държави, със сходно законодателство, не могат да се възползват от права, облаги и достъп до пазара в същата степен, както държавите в Общността.\r\n\t \r\n\tВсяка рамка за бъдещите отношения трябва да включва и зачитането на целостта на единния пазар, митническия съюз и четирите свободи, без да позволява различен подход за отделните области. Тя трябва да отчита ролята на Съда на Европейския съюз, отбелязва ЕП.\r\n\tРезолюцията приветства проекта на споразумение за оттеглянето на Великобритания и изразява подкрепа за предложените преходни мерки. Резолюцията отбелязва важността от осигуряването на еднакво и справедливо отношение към гражданите на ЕС, живеещи във Великобритания, и британските граждани, живеещи в ЕС.\r\n\t \n\n\r\n\tРезолюцията приветства проекта на протокол за Ирландия и Северна Ирландия, включително и възможността за конкретни предпазни мерки срещу засилване на граничния контрол. Евродепутатите подчертават важността на запазването правата на гражданите, залегнали в Белфасткото споразумение.", "date": "2018.03.14", "title": "ЕП препоръчва споразумение за асоцииране между ЕС и Великобритания"}
{"url": "http://www.mediapool.bg/defektite-na-remontiranoto-largo-v-sofiya-bili-v-reda-na-neshtata-news276698.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСчупените плочки, падналата облицовка и извадените павета на т. нар. Ларго в центъра на София се дължат на проблеми със \"сложната отводнителна система, която явно някъде дефектира\". Това обясни министърът на културата Боил Банов пред бТВ , което беше ремонтирано само преди 2 години.\r\n\tБанов добави, че министерството от месеци се занимава с проблема, но \"не е въпросът просто да подменим една или друга плочка\". Освен това нямало как да се поправят дефектите през зимата.\r\n\tМинистърът успокои, че обектът, за който бяха дадени над 17 млн. лева от еврофондовете, е в гаранция и проблемите ще бъдат отстранени за сметка на изпълнителя, а не за сметка на данъкоплатците.\r\n\tСпоред Банов става въпрос за технически проблеми, а не за некачествено свършена работа, тъй като при приемането на обекта всичко изглеждало добре. Това обаче били \"огромни ремонти на огромна площ и е възможно някъде да се пропука\".\r\n\t\"Случват се такива технически проблеми – и вкъщи, ако правите ремонт, е възможно да ви протече. Викате фирмата, когато сте в гаранция, когато сте си я наел законосъобразно, тя ви го оправя\", каза Банов.\r\n\tВъв вторник кметът на София Йорданка Фандъкова обяви, че е поискала от министъра на културата \"в най-кратки срокове да предприеме действия за възстановяването\" на настилките на Ларгото.\r\n\tНаскоро Министерският съвет взе решение да прехвърли комплекса \"Антична Сердика\", в който влиза и Ларгото, за управление на общината. Според Фандъкова до момента това фактически не се е случило. Тя пък ще го приеме \"само ако той е в добро състояние и са отстранени всички дефекти\".", "date": "2018.03.14", "title": "Дефектите на ремонтираното Ларго в София били в реда на нещата"}
{"url": "http://www.mediapool.bg/pochina-legendarniyat-fizik-stivan-hoking-news276673.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 76-годишна възраст почина световноизвестният физик Стивън Хокинг, съобщи семейството му, цитирано от ББС. Той става популярен в научните среди със своите проучвания на черните дупки, а сред широката публика с книгите си и най-вече с \"Кратка история на времето\".\r\n\tВ изявлението на неговите деца Люси, Робърт и Тим се казва:\r\n\t\"Той беше велик учен и изключителен човек, чиято работа и наследство ще живеят още много години\". Te възхваляват неговите кураж, упоритост, брилянтност и чувство за хумор, които са вдъхновявали хората по целия свят.\r\n\t\"Той каза веднъж: \"Тази вселена нямаше да е нещо особено, ако не бяха хората, които обичаш\". Ще ни липсва вечно\", пишат децата ми.\r\n\tСтивън Хокинг е роден в Оксфорд на 8 януари 1942 година, точно 300 години след смъртта на Галилео Галилей. През 1959 г. е приет в Оксфордския университет, където не е възможно да учи математика, както е искал, затова записва физика, въпреки желанието на баща му да учи медицина.\n\n\r\n\tПрез 1963, докато учи магистратура в Кеймбридж, Хокинг бива диагностициран с амиотрофична латерална склероза и остава прикован на инвалидна количка. Болестта е неличима и прогнозата е, че ще живее само още няколко години. Хокинг е сред най-дълго живелите със заболяването. През 1985 г. за него е конструиран специален апарат, за да може да комуникира. Компютърът, инсталиран в инвалидната му количка, позволява освен да говори, и да пише, като разчита жестовете, които лицето му може да извършва.\r\n\tПрез март 1966 г. той получава своята докторска степен по приложна математика и теоретична физика.\r\n\tХокинг е един от най-младите членове на Английското Кралско общество (1971), Командор на ордена на Британската империя(1982) и на други британски кралски отличия и награди за научноизследователска дейност. Въпреки че Хокинг е атеист, той е член на Папската академия на науките, която е под пряката защита на папата.\r\n\t\r\n\tГлавните интереси на Хокинг са свързани в космологията, квантовата механика и теорията на струните. През 1971 заедно със сър Роджър Пенроуз дават математическо доказателство, подкрепящо теорията на Големия взрив: те показват, че ако теорията на относителността е вярна, то тогава трябва да съществува една сингулярна точка във Вселенското пространство-време (точка с нулев обем и безкрайна плътност).\r\n\tХокинг също така предполага, че веднага след Големия взрив са се образували първични черни дупки, които са се изпарили почти моментално. По-късно той показва, че ако пренебрегнем ефектите на квантовата механика, то хоризонтът на събитията на черна дупка може само да се увеличава, но не и да намалява. Изчислява максималното количество енергия, което две черни дупки могат да отделят при сблъсъка си, както и че една черна дупка не може да се раздели на две по-малки.\r\n\tПрез 1974, той доказва, че черните дупки всъщност не са абсолютно черни, а излъчват енергия под формата на елементарни частици, докато изчерпят енергията си окончателно. Това явление е известно като лъчение на Хокинг, и е първото явление, за чието описание се комбинират законите на гравитацията (общата относителност), квантовата механика и термодинамиката. През 1981 той изказва предположението, че въпреки че Вселената няма граница, тя има краен размер в пространство-времето, а математическо доказателство, за тази теория е дадено през 1983 г.\r\n\t\r\n\tПроблемите, които до самия край вълнуваха Стивън Хокинг, като опасността от развитието на изкуствения интелект, бяха многократно коментирани от него. Ученият твърдеше, че заплахата от мислещите машини е неизбежна, при сегашния ръст на технологиите. Той съветваше човечеството да не търси контакти с извънземни раси и даваше за пример срещата между Колумб и местното население в Америка. Според него, в случай на междупланетен контакт, човечеството би имало нещастната участ на индианците.\r\n\tХокинг твърдеше, че неотложна задача пред науката и технологиите е човешкия вид да напусне земята. Заради опасностите от ядрената война, глобалното затопляне и създаването на генетични вируси, той предвиждаше, че човечеството разполага максимум с 600 години, ако остане на родната си планета.\r\n\tСред изказалите съболезнования по повод кончината на гениалния астрофизик е Тереза Мей, която определи Хокинг като \"брилянтен и необикновен ум\" и \"един от великите учени на своето поколение\". Лидерът на лейбъристите Джеймс Корбин припомни страстта, с която ученият е защитавал каузите на здравеопазването в Англия.\r\n\tАмериканската космическа агенция НАСА сподели в туитър, че теориите на Хокинг, който е прославен физик и посланик на мира, са открили вселена от възможности за изследване пред целия свят.\r\n\t \r\n\t \r\n\r\n\t\"Неговата кончина оставя интелектуален вакуум. Но това е вакуумна енергия, която се просмуква в тъкънта на пространство-времето, отвъд всякакви познати представи.\" споделя д-р Нийл Деграс Тайсън. Астрофизикът и телевизионен водещ, сочен за наследник на Карл Сейгън,  е популярен с новата версия на телевизонната поредица \"Вселената\". В предаванията си Тайсън обръща сериозно внимание върху теориите на Хокинг.\r\n\t \r\n\t \r\n\r\n\t\"Погледни нагоре към звездите, а не надолу към краката си\". С този цитат на Стивън Хокинг университетът в Кеймбридж изпраща бившия си студент.", "date": "2018.03.14", "title": "Почина легендарният физик Стивън Хокинг"}
{"url": "http://www.mediapool.bg/kabinetat-predlaga-oshte-prava-na-dans-da-polzva-danni-za-samoletni-poleti-news276702.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКабинетът одобри в сряда поредните промени в Закона за ДАНС, предвиждащи разширяване на правомощията на агенцията да ползва предварителна информация за пътниците на всички самолетни полети от и до България.\r\n\tАктуализацията на разпоредбите за получаване и обработване на резервационни данни е мотивирано с изискванията на Директива (ЕС) 2016/681 на Европейския парламент и на Съвета на ЕС, с която се цели предотвратяване, разкриване и преследване на терористични и тежки престъпления.\r\n\tПравителството обаче предлага агентите да ползват тази информация и при данни за престъпления срещу политическите права. Става дума обаче само за случите, когато се разработват лидери или членове на група, която се занимава с такива престъпления.\r\n\tДанните за самолетните резервации ще може да бъдат изисквани и при разследване на организирани групи за автокражби или при опит да бъде изнесен автомобил в чужбина, за компютърни измами, при разследване на каналджии и др.\r\n\tДАНС получи правомощия да ползва подобна предварителна информация още преди две години, когато беше обособено Национално звено в агенцията, което получава и обработва резервационните данни на пътници в самолетните полети, като превозвачите бяха задължени да предоставят информация за имената на пътниците, дати на резервации, на пътуване, адреси и телефони, пълен маршрут, честота на пътувания и т.н.", "date": "2018.03.14", "title": "Кабинетът предлага още права на ДАНС да ползва данни за самолетни полети"}
{"url": "http://www.mediapool.bg/sadiykata-s-golyamata-dzhipka-iska-da-stava-shef-news276669.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдия Росица Велкова е кандидат за председател на Районен съд – Горна Оряховица. Тя стана известна със \"спонтанното\" си включване в кампанията на предишния състав на Висшия съдебен съвет срещу съдиите от Софийския районен съд. \r\n\tНе е ясно с какво горнооряховските съдии са предизвикали загрижеността на Велкова, която преди малко повече от година атакува дръзко столичните съдии и стана изразител на позициите, прокарвани във ВСС от мнозинството, доминирано от главния прокурор.\r\n\tПрез декември 2016 г. Велкова се  заедно със София Икономова и двете разясниха пред аудиторията, че не ВСС е виновен за състоянието на прегрелия от огромното количество дела Софийски районен съд. Така съдия Велкова застана срещу колегите си - стотици протестиращи съдии и съдебни служители, които настояваха ВСС да поеме отговорност за проблемите в съдебната система.\r\n\tОт нейната изява зрителите на \"Шоуто\" разбраха, че протестиращите срещу ВСС магистрати са мързеливи и протестират, защото не желаят да работят.\r\n\t\n\n\r\n\tПрез декември , че съдия Велкова ходи на работа със SUV \"BMW\", чиято стойност многократно надвишава финансовите възможности на един районен съдия. Към края на 2016 г. тя не бе декларирала автомобила пред Сметната палата. Велкова не пожела да отговори и на въпросите на Mediapool дали колата е нейна или й е дадена за ползване от някого.\r\n\tАвтомобилът най-сетне се появи в декларацията на съдия Велкова през 2017 година. Той е предоставен за ползване от фирма \"Гоу карс\", която е собственост на нейния съпруг Асен Стойчев. Основанието за предоставянето на колата е: \"Във връзка с фактическо упражняване на родителски права\". Т.е. Съдия Велкова ползва BMW-то на мъжа си, защото е майка на детето му.\r\n\tВ същото време съдия Велкова изрично уточнява, че със съпруга си са във фактическа раздяла и не живеят заедно. Поради тази причина съдийката не смята за нужно да декларира имуществото на мъжа си, а само въпросния джип. Така с едно елементарно деклариране на \"фактическа раздяла\", което съдебният инспекторат не проверява, може да се спести на магистратите попълване на голяма част от имуществената им декларация.\r\n\t\r\n\tВ управленската си концепция , че има подкрепата на съдиите в съда в Горна Оряховица и е била поканена лично от тях да им стане началник. Това няма как да бъде потвърдено, защото все още не се е провело Общото събрание на съда, няма и официално писмо за подкрепа от съдии за нейната кандидатура.\r\n\tВ декларацията си съдия Велкова говори за личните си качества: \"Смея да твърдя, че в работата си като съдия съм показала коректно и принципно отношение, както към колегите магистрати, така и към съдебните служители\".\r\n\tВ \"Шоуто на Слави\" съдия Велкова каза, че протестът с искания за реформа пред ВСС е бил организиран от ръководството на Софийския районен съд покрай разпоредена проверка от ВСС. Заяви още, че на съдебните служители всъщност им било \"разпоредено\" да участват в протеста. \"Коректното\" отношение на съдия Велкова бе изразено с почти директното обвинение, че протестиращите съдии са мързеливи:\"Това е основният проблем (в Софийския районен съд – б.р.), че част от съдиите в съда работят, а друга част протестират, че са много натоварени и не могат да работят\".\r\n\tКъм онзи момент средната натовареност на съдия от Софийския районен съд бе 72 дела месечно, което бе с десетина дела повече на месец от втория най-натоварен съд в страната.\r\n\tТелевизионната изява на Велкова и Икономова катализира обща реакция на 365 съдии и съдебни служители от Софийския районния съд, които излязоха с отворено писмо до ВСС по повод обвиненията, че са мързеливи. Още тогава се разбра, че огромен брой магистрати не споделят самооценката на Велкова, че е коректна към колегите.\r\n\tВ \"Шоуто на Слави\" съдия Велкова обяснява защо е бил протестът на съдиите срещу ВСС, но пропуска да обясни собствената си позиция срещу ръководството на съда.\r\n\tПрез април 2016 г. тогавашният председател на СРС Методи Лалов сезира етичната комисия на Софийския градски съд. Причината е нездрав интерес на съдия Велкова по дело на друг съдия. Става дума за дело по Закона за защита от домашното насилие, разпределено на съдия Цветелина Кържева. Съдия Велкова е разпоредила на деловодителката да й даде чуждото дело, за да го прочете. После го е върнала в деловодството. Това действие е станало известно на една от страните по делото, което е създало конфузна ситуация. Няма информация дали съдия Велкова е била наказана.\r\n\t\r\n\tМакар да смята свръхнатоварените съдии в София за мързеливи, Велкова твърди, че тези в Горна Оряховица са доста стресирани. Средното постъпление на дела на съдия в Горна Оряховица е 32 на месец – над два пъти по-малко от това в София. Съдия Велкова обещава да лекува \"стреса\" при съдиите в Горна Оряховица със срещи и семинари.\r\n\t\"С оглед повишаване на психическата устойчивост на съдиите, които в последните години са непрекъснато атакувани политически и медийно, считам, че е време да се предвидят срещи и семинари за преодоляване ефекта на професионалното изчерпване\", пише Велкова. Кандидатът за началник на съда често ходи по семинари и дори има специален влог от 3184 евро, които са й дадени за участие в семинари и тя е успява да задели настрана.\r\n\tСъдия Велкова допълва в концепцията си, че стресът от \"политическия и медийния натиск\" у съдиите в Горна Оряховица \"трябва да бъде изследван и преодолян\". Тя не описва как точно ще изследва този стрес, но явно смята, че спестяването на пари от ходене по семинари има сериозно анти-стрес въздействие.\r\n\tКариерата на съдия Велкова започва именно в Районния съд в Горна Оряховица, където тя работи от 2008 до 2013 г. През 2013 г. тя си купува апартамент в София от 86 кв.м. за 95 000 лева, а на следващата година вече работи като съдия в Софийския районен съд.\r\n\tКонкурент за шефската позицията в съда в Горна Оряховица е съдия Златина Личева. Тя е дългогодишен съдия в този съд и също като съдия Велкова няма управленски опит. , че има подкрепата на своите колеги, нито възнамерява да им лекува стреса от \"политическия\" натиск. Тя смята, че едно от най-важните неща, което може да се направи за съда, е да смени дограмата му, която е монтирана през 1934 година.", "date": "2018.03.14", "title": "Съдийката с голямата джипка иска да става шеф"}
{"url": "http://www.mediapool.bg/sazdatelyat-na-novichok-samo-rusiya-mozhe-da-stoi-zad-otravyaneto-vav-velikobritaniya-news276703.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският химик Вил Мирзаянов, помогнал за създаването на съветското нервнопаралитично вещество, с което бе отровен бившият руски двоен агент Сергей Скрипал, заяви, че само руското правителство може да е извършило атаката с такова смъртоносно и усъвършенствано токсично вещество, предаде Ройтерс.\r\n\t\r\n\tМирзаянов, който е на 83 години, няма никакви съмнения, че отговорен е руският президент Владимир Путин с оглед на това, че по думите му Русия държи под строг контрол своите запаси от веществото Новичок и единствено държава може да го превърне в оръжие.\r\n\t \r\n\t\"Фактът, че Кремъл, подобно на всички престъпници, непрекъснато отрича, не означава нищо\", каза Мирзаянов от дома си в Принстън, щата Ню Джърси, където живее в изгнание повече от 20 години.\r\n\t \r\n\tСергей Скрипал, бивш руски разузнавач, издал на британското разузнаване десетки руски агенти, и дъщеря му се борят за живота си, след като на 4 март бяха открити припаднали на пейка, в резултат според британските власти на отравяне с Новичок.\r\n\t \r\n\tВ понеделник британският премиер Тереза Мей заяви, че е \"много вероятно\" Путин да стои зад атаката, обвинение, което Русия отхвърля.\r\n\t \n\n\r\n\tВчера Мей постави на Русия ултиматум до полунощ, за да обясни как веществото се е озовало в южния английски град Солсбъри.\r\n\t \r\n\tРуските власти окачествиха британските твърдения като \"цирково шоу\". Според Москва Великобритания не е представила никакви конкретни доказателства, че руската държава е замесена, отказала е да сподели с руски учени техническа информация за отравянето и има за цел да злепостави Русия преди домакинството на световното първенство по футбол.\r\n\t \r\n\tМирзаянов заяви, че години наред е изпробвал и подобрявал Новичок - название, което било дадено на група химически оръжия, създадени тайно в края на Студената война. Това оръжие е над десет пъти по-мощно от по-известния Ви Екс (VX|, друг нервнопаралитичен агент.\r\n\t \r\n\tВ резултат на програмата били произведени тонове от веществото, каза той, което Русия така и не била признала.\r\n\t \r\n\t\"Новичок беше създаден, изследван, изпробван и произвеждан в доста тонове единствено в Русия. Никой в света не знаеше за това\", каза Мирзаянов в интервю, дадено в предградието на около 50 км югозападно от Ню Йорк.\r\n\t \r\n\tВ началото на 90-те години, когато страните по света започнали да подписват Конвенцията за забрана на химическите оръжия, Мирзаянов се разгневил, че Русия крие съществуването на Новичок.\r\n\t \r\n\tТой бил уволнен и пратен в затвора, след като изложил подробна информация за новото поколение химически оръжия в статия за вестник, макар че впоследствие обвиненията срещу него били свалени под натиска на западни представители,\r\n\t \r\n\tПреместил се в САЩ, където публикувал книга за това, което знаел за тайната програма на Русия за химическо оръжие от времето на Студената война.\r\n\t \r\n\tВ нея участвали между 30 000 и 40 000 души, включително 1000, които работели конкретно по Новичок, но мнозина не знаели за истинската същност на програмата.\r\n\t \r\n\tВеществото може да бъде получено чрез смесване на безвредни съставки. Това улеснило Русия в производството на материалите за Новичок под прикритието на производство на химикали за земеделието, каза той.\r\n\t \r\n\tВеществото поразява нервната система, блокира дишането и предизвиква невъобразима болка, заяви Мирзаянов, който бил виждал безброй опитни животни, включително мишки, плъхове и кучета, подложени на отровата.\r\n\t \r\n\t\"Това е изтезание\", каза той. \"Напълно нелечимо е.\"\r\n\t \r\n\tМирзаянов заяви, че Путин вероятно е използвал предизвикващото болка отровно вещество, за да изплаши други дисиденти и те да мълчат.\r\n\t \r\n\t\"Бях шокиран\", каза той. \"И в най-лошите си сънища не съм си представял, че това химическо оръжие, разработено с мое участие, ще бъде използвано като терористично оръжие.\"", "date": "2018.03.14", "title": "Създателят на \"Новичок\": Само Русия може да стои зад отравянето във Великобритания"}
{"url": "http://www.mediapool.bg/voenniyat-tv-kanal-ne-znae-kolko-sa-zritelite-mu-no-veche-ima-dron-news276657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният телевизионен канал (ВТК) съществува вече 15 години, но все още няма информация колко зрители има. За сметка на това издръжката му се увеличава, а приходите са минимални.\r\n\tТелевизията продължава да няма реклами, въпреки че през последните години е добре технически осигурена, а вече може да се похвали и с дрон.\r\n\tОт телевизията отчитат и сериозна собствена продукция - само миналата година имат 89 собствени документални и военно-учебни филми, а тази година ще снимат шест документални филма, посветени на военните действия през Първата световна война и подвизите на българските войници.\r\n\tВъпреки това каналът остава една от най-спорните инвестиции на данъкоплатците в сектора на отбраната.\r\n\tОсвен него министерството финансира и вестник \"Българска армия\", който в момента е седмичник.\n\n\r\n\tПреди години по времето на военния министър Веселин Близнаков се появи и идея за създаване на ведомствено радио, но тя не бе осъществена и като че ли изпадна от дневния ред на ведомството.\r\n\t\r\n\tВъпреки хроничния недостиг на средства, военното министерство е единственото, което поддържа собствена телевизия.\r\n\tБюджетът й за тази година е 2 163 000 лв, при близо 1.8 млн. лева за миналата година. Според МО излъчването на програмата на ВТК чрез сателит е от особено значение за българските военнослужещи на мисия зад граница.\r\n\tПрез 2016 година ВТК има близо 18 хиляди лева собствени приходи - от застрахователни обезщетения, продажба на бракувани материални запаси и наеми, а през миналата година -\r\n\t3024 лв. от наеми.\r\n\tИ през двете години няма приходи от реклами, които са един от индикаторите за гледаемостта на дадена телевизия.\r\n\tБюджетът на вестник \"Българска армия\" за 2018 година е 366 000 лв. Вестникът миналата година има близо 3400 лева приходи от реклама, а по-миналата – малко над 2 хиляди лева.\r\n\tТиражът на вестника е 3650 броя, от които 2169 броя са абонамент, а останалите 1481 се разпространяват безплатно. Няма свободна продажба.\r\n\t\r\n\tВече 15 години няма отговор на този въпрос.\r\n\tОт МО отговориха на запитване на Меdiapool, черограмата на ВТК не е включена в таргет групата на фирмите, наблюдаващи гледаемостта на електронните медии в България.\r\n\t\"Косвена информация за интереса на зрителите към програмата на ВТК е фактът, че в момента имаме 45 сключени договора с кабелни оператори за разпространение на програмата в почти цялата страна\", посочват от МО.\r\n\tОсвен това проучване на Института за перспективни изследвания в отбраната през 2015 г. показало, че за 15 процента от гражданите ВТК и специализираният сайт www.armymedia.bg са основни източници на информация за случващото се в армията.\r\n\tВъв ВТК работят 30 души, а във вестника 13 души.\r\n\t\r\n\tОт министерството обясниха, че през 2016 г. са произведени 76 филма на военна тематика, а през 2017 г. са произведени 89 филма (документални и военно-учебни).\r\n\tФилмите се излъчват основно в рубриките \"Военните репортери\", \"Войнишки разкази\", \"Ветераните разказват\", \"Оръжията по българските земи\", \"Българските ордени и медали\", \"Бойни знамена и маршове\", \"Щрихи от миналото\".\r\n\tТази година ВТК започва производството на поредица от шест документални филма, посветени на военните действия през Първата световна война и подвизите на българските войници.\r\n\t\r\n\tОт няколко години  и продължава да инвестира в нова техника.\r\n\tМиналата година Информационният център на МО е закупил и \"Дрон с камера 4К\" за 3800 лв. /с включено ДДС/.\r\n\t\"В последните години този тип техника влезе в употреба във всички съвременни новинарски телевизии. Спецификата на военната тематика и събития изискват специално внимание към начина на заснемане и показване. С дрон се записват и отразяват военни учения, както и пораженията от производствени аварии, природни бедствия и други случаи, в които операторите не могат да достигнат до съответните обекти с традиционните технически средства и способи\", аргументират покупката от ВТК.\r\n\tЗаснетите с дрон филми като \"Сейбър гардиан\" (2017) се посрещат с голям интерес сред военните специалисти и зрителите, посочват от МО, без да става ясно от къде имат подобна информация.", "date": "2018.03.14", "title": "Военният тв канал не знае колко са зрителите му, но вече има дрон"}
{"url": "http://www.mediapool.bg/i-yaponskoto-pravitelstvo-obmislya-sreshta-s-kim-chen-un-news276674.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонското правителство обсъжда възможността за среща между премиера Шиндзо Абе и севернокорейския лидер Ким Чен-ун, съобщиха японски медии, цитирани от Франс прес.\r\n\t \r\n\tАко тази информация се потвърди, това би представлявало смяна на тона на Япония, която досега беше привърженик на твърди действия спрямо Пхенян, отбелязва агенцията.\r\n\t \r\n\tСевернокорейският въпрос претърпя миналата седмица зрелищен обрат, след като американският президент Доналд Тръмп прие поканата на Ким Чен-ун за среща на върха. Южнокорейският президент Мун Дже-ин също планира среща с Ким до края на следващия месец.\n\n\r\n\t \r\n\tЕвентуална среща между Абе и Ким би позволила на Токио да реши въпроса за отвличанията на японци от Северна Корея през 70-те и 80-те години с цел да обучава шпионите си на японски език и обичаи, предаде агенция Киодо, цитирайки правителствени източници.\r\n\t \r\n\tАгенция Джиджи прес също съобщи за подобни планове на Токио, подчертавайки, че Япония, чувстваща се силно застрашена от ядрените и ракетни програми на Пхенян, се опасява да не бъде маргинализирана, ако преговорите се водят без нея.\r\n\t \r\n\tПомолено от АФП за коментар, японското външно министерство не потвърди конкретен план за среща на върха, но и не изключи такава възможност. \"Ние ще обсъдим нашата стратегия от гледна точка на това, което е най-ефикасно \"за противопоставяне на ядрените амбиции на Северна Корея и за решаване на случая с \"отвлечените\" японци, заяви говорител на министерството.\r\n\t \r\n\tПоследната среща на върха между двете страни датира от 2004 година, когато тогавашният японски премиер Джуничиро Коидзуми се срещна с Ким Чен-ир, бащата на сегашния севернокорейски лидер.", "date": "2018.03.14", "title": "И японското правителство обмисля среща с Ким Чен-ун"}
{"url": "http://www.mediapool.bg/vse-po-golyam-glad-za-kvalifitsirani-rabotnitsi-v-germaniya-news276676.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка втора германска компания среща затруднения за попълване на позиции, изискващи квалифицирана работна сила. Това сочи проучване на Асоциацията на германските индустриално-търговски камари (DIHK), цитирано oт БТА.\r\n\t \r\n\tПочти половината от 24 000 компании, включените в проучването, заявяват, че недостигът на квалифицирани работници в Германия започва да се отразява на тяхната дейност, докато преди година само малко над една трета са дали такъв отговор.\r\n\t \r\n\tОсобено засегнати са секторите на строителството, логистиката, гастрономията и грижите за болни, се посочва в изследването, в което е отправено предупреждение, че това може да има обратен ефект върху инвестициите и икономическия растеж.\n\n\r\n\t \r\n\tАсоциацията допълва, че по нейни изчисления в момента има 1,6 милиона свободни места за квалифицирани работници и че тенденцията ще се засилва през идните години.\r\n\t \r\n\tНейният ръководител Ахим Деркс заяви, че една от причините за дефицита е може би демографският фактор в Германия, където раждаемостта е една от най-ниските в света. Той допълни, че имиграцията от други страни от Европейския съюз през последните години е помогнала да се подобри положението, както и че имиграцията от страни извън ЕС, включително пристигналите по време на бежанската криза, също може да помогне да се запълни празнината", "date": "2018.03.14", "title": "Все по-голям глад за квалифицирани работници в Германия"}
{"url": "http://www.mediapool.bg/tilarsan-nadminahme-ochakvaniyata-po-otnoshenie-na-severna-koreya-news276677.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният секретар на САЩ Рекс Тилърсън обяви, че ще напусне поста си в края на месеца, след като научи новината за уволнението си от профила на президента Доналд Тръмп в Туитър. \r\n\t \r\n\tДо 31 март функциите на американски първи дипломат ще изпълнява заместник-държавният секретар Джон Съливан, а след това - номинираният от Тръмп Майк Помпео, който досега оглавяваше ЦРУ. \r\n\t \r\n\tНа пресконференция във вторник вечерта Тилърсън отчете като голям успех съгласието на Северна Корея да преговаря за отказ от ядрената и ракетната си програма.\n\n\r\n\t \r\n\t\"В сътрудничество с нашите съюзници, с кампанията за максимален натиск върху КНДР ние надминахме всеобщите очаквания“, посочи той.\r\n\t \r\n\tПо думите му обаче \"още много работа“ трябва за изясняване на отношенията на САЩ с Китай и за справяне с \"проблемното“ поведение на Русия.\r\n\t \r\n\tТилърсън призна, че американските дипломати не са сторили достатъчно и за решаване на сирийската криза.", "date": "2018.03.14", "title": "Тилърсън: Надминахме очакванията по отношение на Северна Корея"}
{"url": "http://www.mediapool.bg/severna-i-yuzhna-koreya-se-gotvyat-za-sreshta-prez-april-news276679.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна и Южна Корея се готвят за двустранна среща, насрочена за края на месец април, това са съобщили от министерството на обединението в Сеул в сряда, съобщи ТАСС.\r\n\t \r\n\t\"Двете страни водят комуникации за подготвяне на междукорейска среща, но активната фаза на тези разговори ще започне следващата седмица, когато ще бъде формиран съответният комитет“, заяви Пак Те Хьон от ведомството.\r\n\t \r\n\tПредседател на комитета ще бъде високопоставен дипломат от Южна Корея.\n\n\r\n\t \r\n\tПо-рано стана ясно, че до края на месец май ще бъде проведена среща между севернокорейския лидер Ким Чен-ун и американския президент Доналд Тръмп.", "date": "2018.03.14", "title": "Северна и Южна Корея се готвят за среща през април"}
{"url": "http://www.mediapool.bg/moshtna-slancheva-burya-dostiga-do-zemyata-news276680.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМощна слънчева буря ще достигне до Земята в сряда и може да доведе до спиране на работата на спътниците и на тока, както и да предизвика ярко северно сияние.\r\n\t \r\n\tСлънчевата буря съвпада с формирането на \"пролуки\" в магнитното поле на Земята, които се образуват около пролетното равноденствие на 20 март и есенното на 23 септември всяка година. Те отслабват естествената защита на планетата ни срещу космически частици и могат да оставят пътническите самолети и GPS-системите изложени на опасното явление, съобщи вестник \"Дейли мейл\", цитиран от БТА.\r\n\t \r\n\tЩе бъдат засегнати части от Шотландия и Северна Англия, както и северните райони на САЩ, включително щатите Мичиган и Мейн. \n\n\r\n\t \r\n\t\"Геомагнитна буря се очаква на 14 и 15 март 2018 г. Северното сияние може да се наблюдава от високите географски ширини\", написа в свое изявление НАСА.\r\n\t \r\n\tНАСА е забелязала слънчево изригване, придружено с изхвърляне на слънчева плазма в междупланетното пространство, в началото на миналата седмица. Частиците, които е изхвърлило Слънцето по време на изригванията на 6 и 7 март, могат да причинят \"слаби колебания в електричеството\" и \"незначително въздействие върху работата на спътниците, добавя Националното управление за океански и атмосферни изследвания. \r\n\t \r\n\tСпоред НАСА първото от двете изригвания е било най-голямото за годината досега.", "date": "2018.03.14", "title": "Мощна слънчева буря достига до Земята"}
{"url": "http://www.mediapool.bg/savetnikat-na-tramp-po-natsionalnata-sigurnost-skoro-shte-napusne-posta-si-news276681.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветникът на американския президент Доналд Тръмп по въпросите на националната сигурност Хърбърт Р. Макмастър скоро ще напусне поста си, съобщи Си Ен Ен.\r\n\t \r\n\t\r\n\t\tСпоред източници на телевизията Тръмп планира да направи големи размествания в своята администрация след уволнението на Рекс Тилърсън от поста на държавен секретар на САЩ.\r\n\t\r\n\t\t \r\n\t\r\n\t\tЕдин от първите, които ще напуснат сегашните си длъжности, ще стане Макмастър, отбелязва Си Ен Ен.\r\n\t\r\n\t\t \r\n\t\r\n\t\t\r\n\t\t\tНа мястото на Макмастър президентът разглежда кандидатурите на бившия постоянен представител на САЩ в ООН Джон Болтън, на един от вицепрезидентите на компанията \"Форд\" Стивън Бигън, на генералния директор на корпорацията \"Оракъл\" (Oracle) Сафра Кац, както и на директора на Агенцията за национална сигурност на САЩ адмирал Майкъл Роджърс, който смята да излезе в оставка тази пролет.\r\n\t\t\r\n\t\t\t \r\n\t\t\r\n\t\t\tОсвен това, по данни на Си Ен Ен, началникът на канцеларията на Белия дом Джон Кели също може да напусне поста си, макар че оставката му не е толкова неизбежна, както тази на Макмастър, отбелязва телевизията.\r\n\t\t\r\n\t\t\t \r\n\t\t\r\n\t\t\tПо-рано вчера Си Ен Ен съобщи, че Тръмп обмисля също да уволни министъра по въпросите на ветераните Дейвид Шулкин. Според източници на телевизията президентът бил недоволен от Шулкин и иска да назначи на неговото място Рик Пери, който понастоящем е министър на енергетиката.", "date": "2018.03.14", "title": "Съветникът на Тръмп по националната сигурност скоро ще напусне поста си"}
{"url": "http://www.mediapool.bg/tramp-sasht-mogat-da-sazdadat-svoi-kosmicheski-voiski-news276683.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати трябва да създадат свои собствени космически войски, заяви президентът Доналд Тръмп.\r\n\t \r\n\tТой направи тази импровизирана забележка, говорейки пред войници във военновъздушната база на морската пехота \"Мирамар\" в югозападния щат Калифорния.\r\n\t \r\n\t\"В моята нова национална космическа стратегия космосът е признат за зона за военни действия, както земята, въздухът и морето. Ние дори може да се сдобием с космически сили\", каза Тръмп, цитиран от БТА.\n\n\r\n\t \r\n\tПрезидентът на САЩ призна, че първоначално не се е отнасял сериозно към тази идея, но впоследствие осъзнал, че това е \"отлична идея\", която може би трябва да бъде реализирана.\r\n\t \r\n\tСпоред експерти обаче е необходимо Съединените щати да отдадат приоритет на укрепването на разузнаването и киберсигурността. Създаването на космически войски освен това би изисквало сериозни преобразувания във въоръжените сили и огромни разходи.\r\n\t \r\n\tВ момента за космическата военна програма на САЩ отговарят предимно военновъздушните сили. През последните години те провеждат тестови полети на безпилотен космически самолет.\r\n\t \r\n\tПрофесорът от Масачузетския технологичен институт по астронавтика Дейна Нюман, бивш заместник-ръководител на НАСА, обаче заяви, че предпочита космосът да остане колкото се може по-мирно пространство. \"Космосът е за изследвания и за напредък на човечеството. Трябва да се поучим от нашите грешки на Земята и да запазим Космоса мирен\", призова тя.", "date": "2018.03.14", "title": "Тръмп: САЩ могат да създадат свои космически войски"}
{"url": "http://www.mediapool.bg/parlamentat-shte-razsledva-sdelkata-chez-news276682.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарна анкетна комисия ще разследва в продължение на месец обстоятелството около сделката на пазарджишката \"Инерком\" за активите на чешката ЧЕЗ в България, както и приватизацията на електроразпределителните дружества през 2004 г. Това решиха депутатите в сряда, макар при избухването на скандала с покупката с неясно какви средства да смятаха,че не е необходимо подобно проучване.\r\n\tКомисията бе създадена по предложение на БСП, която искаше да се проучи само сегашната смяна на собствеността в електроразпределителната мрежа на Западна България, но по искане на ГЕРБ бе прибавено и разследването на самата приватизация на тези активи.\r\n\tРаботата на новата комисия бе подкрепена от премиера Бойко Борисов, който поиска в парламента да се извади всичко за ЧЕЗ през годините, след като станало ясно, че той не харесва ЧЕЗ, визирайки изказванията на председателя на надзора на чешката компания Вацлав Пачеш, който каза, че чехите си тръгват, за да си спестят нови проблеми с новото правителство на Борисов.\r\n\t \"Не сме пречили на никого, а сме искали електроразпределителните дружества да си спазват договорите и ангажиментите, вследствие на което сме им пращали проверки на всички, и на трите енергоразпределителни дружества. Има наказания включително, ДКЕВР е взимала отношения тогава, прокуратурата“, каза още той. Посочи и че \"довчера опозицията ме обвиняваше, че ги обичам\", имайки предвид ЕРП-тата.\r\n\t\"Нека това да се занесе в парламента, да се покаже, така че тук не става въпрос за харесване и нехаресване, а за изпълняване на ангажименти. Аутсорсването на дейностите им през годините и за какви пари ставаше въпрос, не влагаха достатъчно в електропреностната и разпределителна системата, което им е ангажимент“, поясни Бойко Борисов.\r\n\t\"Нека в парламента всичко да стане ясно. От ръководството на ЧЕЗ вчера това, което разбрах, че единственият незаподозрян съм аз, защото не ги харесвам. Няма как тогава да имам общо с тази сделка. Оттук нататък - Дончев, Горанов и Петкова, направете с юристите на своите министерства много ясен план и стратегия. Хубаво е, че и тази комисия я има, да се отработи, за да може тази манипулация на обществото най-после да се премахне“, каза Бойко Борисов.\r\n\tПарламентарната анкетна комисия, която ще разследва ЧЕЗ, ще се състои от 15 членове про предложение на \"Обединените патриоти\", а не от десет, както искаше първоначално БСПV Така ще има по трима представители от всяка парламентарна група.\r\n\tПредседател ще бъде Жельо Бойчев, който е зам.-шеф на групата на социалистите. От левица в комисията ще влязат още Крум Зарков и Таско Ерменков. От ГЕРБ ще участват Делян Добрев, Валентин Николов и Димитър Лазаров. От \"Обединени патриоти“- Петър Петров, Николай Александров и Александър Сабанов. Представителите на ДПС ще са Рамадан Аталай, Сергей Кичиков и Елхан Кълков. От „Воля“ в комисията ще бъдат Полина Цанкова, Албена Найденова и Пламен Христов.\r\n\t \r\n\t \r\n\tНа този фон енергийният министър Теменужка Петкова отхвърли призива на президента Румен Радев правителството да даде отговор как точно новият собственик \"Инерком\" ще финансира сделката за ЧЕЗ.\r\n\tВсе още не е ясно как компанията ще плати сделката, за която вече изтече документ, че ще се подкрепи от офшорни компании, руски и словашки банки, както и три български институции,  сред които Българската банка за развитие, която обаче каза, че само била дала писмо за готовност да даде заем, което обаче било \"едно голямо правно нищо. От \"Инерком\" казват, че напредва структурирането на синдикирания заем по сделката, за която ЧЕЗ потвърди, че е от порядъка на 320 млн. евро. Сумата трябва да бъде платена до девет месеца след подписването на договора между ЧЕЗ и \"Инерком\" в края на февруари.\r\n\t \r\n\t\"Не съм съгласна с изказването му, че правителството трябва да даде отговор за финансирането на сделката. То няма как да даде такъв отговор, тъй като не е участвало в процедурата. Чешката държава продава едни свои активи, които се намират в България. Не е работа на държавата да дава отговори как е структурирано финансирането”, заяви  Петкова пред Нова телевизия.\r\n\t \r\n\t \r\n\tСпоред нея сделката с ЧЕЗ стартира като бизнес сделка, но темата изкуствено е ескалирала.\r\n\t \r\n\t”Сами видяхте как някои се опитаха да направят от тази чисто икономическа бизнес сделка политически въпрос. Смятам, че това развитие на събитията не беше благоприятно за никого\", заяви Петкова.\r\n\t \r\n\tТя съобщи, че три министерства анализират най-добрия изход от ситуацията и детайлите щели да бъдат уточнявани. Не било ясно и каква най-висока цена е склонна да плати държавата, ако чешката страна позволи България да участва в продажбата.\r\n\t \r\n\t”За нас е много важно българските граждани да бъдат спокойни. Разбираме какви са страховете на хората. Искаме да създадем такива условия, че те да бъдат минимализирани и хората да бъдат спокойни, че държавата ще има определено контролно участие в тази сделка”, обясни Теменужка Петкова.\r\n\t \r\n\t”Темата за цената на тока е последната, която ще бъде обект на дискусии. По-важното в момента е как, ако има такава правна възможност, България да участва в сделката\", допълни тя.\r\n\t \r\n\t\"Инерком\" няма нищо против държавата да участва. Всичко е въпрос на анализ, който да ни даде отделните варианти, които съществуват. Най-важното е да гарантираме енергийната сигурност на страната. Държавата няма как да помогне на г-жа Върбакова. Тя не може да поема такива ангажименти да финансира подобна сделка\", добави министър Петкова.\r\n\t \r\n\tTя обясни, че познава Гинка Върбакова още от преди 20 години. Тогава тя е работила в Министерството на финансите.\r\n\t \r\n\t\"Никога не съм предполагала, че животът ще ме постави в ситуацията да бъда министър на енергетиката. Г-жа Върбакова тогава също не се занимаваше с енергетика. Тя се чувства виновна за това, че подадох оставка, а аз смятам, че това беше мой морален дълг. Не желая по никакъв начин името ми да бъде замесвано в подобни инсинуации”, допълни Теменужка Петкова.", "date": "2018.03.14", "title": "Парламентът ще разследва сделката \"ЧЕЗ\""}
{"url": "http://www.mediapool.bg/sluzhiteli-na-zdravnite-inspektsii-izlizat-na-protest-news276684.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужители на здравните инспекции в страната ще протестират в четвъртък срещу ниските заплати в сектора въпреки обещанието на Министерството на здравеопазването да получат 17% увеличение на заплатите си, считано от януари тази година, с мартенските заплати. \r\n\tОт синдикалната организация в РЗИ - Благоевград обявиха, че запазват протестната си готовност. \"От етични съображения решихме малко да променим формата на протеста, като оставаме в протестна готовност\", заяви пред БНР Валентина Георгиева, председател на синдикалната организация към Федерацията на синдикатите в здравеопазването в КНСБ в Благоевград. На 15 март, когато е Денят на здравния инспектор, служителите от инспекцията в града ще работят с лентички \"Протест\". \r\n\t\"Възнагражденията ни не са увеличавани вече може би десетина години, с изключение на добавения клас \"прослужено време\", което ние не считаме за увеличение\", коментира Георгиева и посочи, че например в РЗИ Плевен специалист бакалавър получава 510 лева, а в Шумен, Смолян, Кърджали, Русе, Габрово и Варна инспектори и медицински лаборанти също получават минималната работна заплата. \r\n\tДалеч сме от мисълта, че тези 17% ще повишат нашето жизнено равнище, но ние приемаме подадената ръка. Това е някаква стъпка, някаква крачка по пътя.\r\n\tСлужителите на районните здравни инспекции напомнят, че тяхното възнаграждение е най-ниското в системата на здравеопазването, а заради ниските заплати проблемът с недостига на кадри в инспекциите се задълбочава.\n\n\r\n\tРайонната здравна инспекция в Пазарджик ще се включи в утрешните протести на здравните инспектори, които настояват за по-добри условия на труд и достойно заплащане. Протестът ще бъде през сградата на Здравната инспекция по време на обедната почивка, съобщи Вили Славова от РЗИ – Пазарджик.\r\n\t\"Ще бъдем пред сградата на РЗИ-Пазарджик, защото, извинявайте, ама 15-17 процента са нищо. Освен това защо сега? Защо не беше факт от 1-ви януари? Значи протестните действия са затова, че нашата професия се неглижира, че нашите заплати от 2008 година не са мръднали на сантиметър от това, което е било. И в същото време да чуваш, че сме \"търтеи\", цитирам думите на д-р Москов. Това е обидно\", посочи Славова.\r\n\tОрганизацията на мирния протест за утре, когато е и професионалният празник на здравните инспектори, вече е направена и няма да се промени, заяви председателят на Синдикалната организация на служителите към Медицинската федерация при КТ “Подкрепа” Дияна Йорданова.\r\n\t\"Направили сме си организацията. Ще излезем, ще си кажем недоволствата. В момента събирам фишове за доказателство, че наистина има хора на такива заплати\".\r\n\tНатоварването в сектора е все по-голямо, тъй като масово служителите напускат работа. В Добрич например 20 инспектори отговарят за обектите в цялата област, които непрекъснато се увеличават. Кадрите са квалифицирани, но демотивирани и това ще доведе до още проблеми в сектора, допълни Дияна Йорданова.", "date": "2018.03.14", "title": "Служители на здравните инспекции излизат на протест"}
{"url": "http://www.mediapool.bg/finlandiya-vodi-v-svetovniya-indeks-na-shtastieto-sledvat-ya-norvegiya-i-daniya-news276686.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинландия оглави тази година класация на ООН на държавите, където хората са най-щастливи, предаде Асошиейтед прес.\r\n\t \r\n\tНорвегия и Дания са на второ и на трето място в петия годишен Доклад на ООН за щастието по света.\r\n\t \r\n\tСкандинавските страни традиционно окупират челните позиции в класацията, изготвяна по случай Международния ден на щастието, 20 март. Миналата година първа бе Норвегия, а по-миналата - Дания.\r\n\t \r\n\tЧелната десетка за 2018 г. допълват Исландия, Швейцария, Холандия, Канада, Нова Зеландия, Швеция и Австралия.\r\n\t \r\n\tКласацията е основана на фактори като средната продължителност на живота, социалната подкрепа и корупцията. Тази година за първи път в уравнението са включени и мигрантите.\r\n\t \n\n\r\n\tЕдин от авторите на доклада, почетният професор по икономика в Университета на Британска Колумбия Джон Хелиуел, определи като най-поразителна констатация тази година \"забележителната съгласуваност между щастието на имигрантите и местните\" хора.\r\n\t \r\n\t\"Тези, които се преместват в по-щастливи страни печелят, а онези, които отиват в по-малко щастливи страни - губят\", обобщи той.\r\n\t \r\n\tМейк Викинг, главен изпълнителен директор на копенхагенския Институт за изследване на щастието, коментира, че разликите в щастието на мигрантите \"показват, че условията, в които живеем, са от важно значение за нашето качество на живот, че щастието не е само въпрос на избор\".\r\n\t \r\n\tЩастието в обществото изглежда е \"заразно\", отбеляза Хелиуел.\r\n\t \r\n\tВикинг обясни челните позиции на скандинавските страни с това, че те създават подходящи условия за добър живот. Техните жители се радват на достатъчно лична свобода и социална сигурност, които надделяват над факта, че те плащат едни от най-високите данъци в света, отбеляза той.\r\n\t \r\n\tВикинг обобщи, че скандинавските страни \"са добри в това да превръщат богатството в благосъстояние\".\r\n\t \r\n\tСъединените щати са отстъпили от 14-о на 18-о място. Авторите на доклада обясняват това с няколко фактора - влошаването на кризата в здравеопазването, епидемията от затлъстяване, големия брой наркозависими и страдащи от психически разстройства. Те отчитат и по-голямото неравенство в доходите в сравнение с други богати страни.", "date": "2018.03.14", "title": "Финландия води в световния индекс на щастието, следват я Норвегия и Дания"}
{"url": "http://www.mediapool.bg/edin-rabotnik-e-zaginal-a-drug-e-tezhko-ranen-pri-poreden-intsident-v-kazanlashkiya-arsenal-news276687.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин работник е загинал, а друг е обгорен след пореден инцидент на територията на военния завод \"Арсенал\" в Казанлък. \r\n\t \r\n\tОт дружеството съобщиха, че инцидентът е станал около 10.20 часа в сряда.\r\n\t \r\n\tЗагиналият е мъж e на 39-години с инициали Ц.В, пострадалият е К. Ж. Останалите работници са изведени от помещението.\n\n\r\n\t \r\n\tИма нанесени материални щети на цеха, в което е възникнала аварията.\r\n\t \r\n\t\r\n\t\tВътрешният министър Валентин Радев съобщи, че ситуацията е овладяна.  \r\n\t\r\n\t\t \r\n\t\r\n\t\t, обясни Радев, който е експерт по боеприпаси. \r\n\t\r\n\t\t \r\n\t\r\n\t\tПо думите му грешките стават основно поради неспазване на правилата, на технологията в случая.\r\n\t\r\n\t\t \r\n\r\n\tНа място са оперативни групи на фирмата, полицията и специализираните органи.\r\n\t \r\n\tПострадалият е настанен първоначално в Спешния център на МБАЛ Казанлък, за оказване на първа помощ, но вече е насочен към Университетската болница \"Проф. д-р Стоян Киркович\" в Стара Загора.\r\n\t \r\n\tСпоред информация на БНР в последната седмица в завода има масови съкращения на работниците.\r\n\t \r\n\tТова е поредният взрив във военен завод. В последните години загинаха общо 19 и бяха ранени 18 души при взривове в \"Арсенал” Казанлък, Горни Лом, Петолъчката, Костенец, Мъглиж, Иганово.", "date": "2018.03.14", "title": "Един работник е загинал, а друг е тежко ранен при пореден инцидент в казанлъшкия \"Арсенал\""}
{"url": "http://www.mediapool.bg/erdogan-obyavi-che-do-sryada-vecherta-turskata-armiya-shte-zavzeme-afrin-news276688.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган заяви, че се надява, че турската армия и нейните съюзници сред бунтовниците ще превземат напълно северния сирийски град Африн до сряда вечерта, един ден след като въоръжените сили заявиха, че са обкръжили града, съобщи Ройтерс.\r\n\t \r\n\tГоворейки пред местната администрация в Анкара, Ердоган заяви също, че цивилното население в град Африн се евакуира с коли през специален коридор.\r\n\t \r\n\tТурция не поставя пред себе си целта да завземе територия на Сирия, заяви министърът на външните работи на Турция Мевлют Чавушоглу след разговор с руския си колега Сергей Лавров, съобщи ТАСС. Целта на операцията в Африн \"Маслинова клонка\" е ликвидацията на терористи в този регион, каза Чавушоглу.\r\n\t \n\n\r\n\tНезависимо от това дали става дума за източна Сирия или западна, ние активно подкрепяме териториалната цялост на Сирия, заяви турският външен министър. В съвместни декларации с Русия и Иран ние подчертаваме това, добави дипломатът.\r\n\t \r\n\tНие нееднократно сме подчертавали това, за това говори лично президентът. Всички държави трябва да уважават териториалната цялост на други страни, което и правим, каза Чавушоглу.\r\n\t \r\n\tРойтерс предаде, позовавайки се на източник от кабинета на Ердоган, че изявлението на турския президент за превземане на сирийския град Африн означава приключване на обкръжаването на града до сряда вечерта, а не падането му.\r\n\t \r\n\tСъщевременно сирийските Сили за защита на народа определиха като \"нереалистични\" твърденията на Анкара, че турските сили ще завземат град Африн до сряда вечерта.\r\n\t \r\n\tТази вечер той ще превземе целия Африн? Ердоган лъже народа. Не знам как това ще се случи, заяви говорителят на Силите за защита на народа Нури Махмуд. Той каза също, че изявленията на Анкара, че цивилните се евакуират от Африн не отговарят на истината.\r\n\t \r\n\tТурските сили напреднаха значително срещу кюрдските бойци в тяхната продължила почти два месеца офанзива.\r\n\t \r\n\tПри три турски въздушни удара е бил ударен контролен пункт на проправителствени шиитски сили на път към Африн, при което са убити петима бойци, предаде агенция Ройтерс, като се позова на проправителствен командир.\r\n\t \r\n\tШиитските милиции, които контролират близките села Нобул и Захра, наскоро поеха контрол върху позицията в споразумение с кюрдските Сили за защита на народа. При въздушните удари са били ранени двама кюрдски бойци.\r\n\t \r\n\tСирийски проправителствени сили са обстрелвали днес с артилерия турски позиции в Северна Сирия в отговор на турски въздушни удари, при които са били убити петима техни бойци, предаде Ройтерс, като се позовава на командир от проправителствените сили.\r\n\t \r\n\tБойците от шиитските милиции използваха артилерия, за да обстрелват турски позиции в град Мареа, северно от Алепо, каза командирът за Ройтерс.\r\n\t \r\n\tСпоред неправителствената организация Сирийски център за наблюдение на правата на човека при турските въздушни удари днес са убити десет бойци от проправителствените сили, информира Франс прес.\r\n\t \r\n\tАгенция ТАСС съобщава, че кюрдски селища в околностите на Африн са били подложени днес на обстрел от турска артилерия. Според сирийската агенция Сана има девет загинали мирни жители в село Баадин.\r\n\t \r\n\tСпоред Сана от 20 януари, деня на началото на турската операция \"Маслинова клонка\" против кюрдските Сили за защита на народа, в резултат на въздушни удари и обстрел в Африн са загинали 222 души, а над 700 са били ранени.\r\n\t \r\n\tПрез последните дни значително се е увеличил потокът бежанци от Африн в посока селищата Нобул и Захра, които са под защитата на сирийската армия. Там са пристигнали над 20 хиляди души. Спасявайки се от обстрел и бомбардировки, мирните жители се отправят също към град Тел Рифат, западно от Алепо, и селищата Зияр и Ел Укейба.\r\n\t \r\n\tТурските войски и части на Сирийската свободна армия почти напълно са блокирали административния център Африн. Обкръжените войници на Силите за защита на народа отказаха да капитулират и продължават да се отбраняват, нанасяйки щети на противника.\r\n\t \r\n\tСпоред кюрдската агенция Фърат по време на въоръжените сблъсъци във вторник бойците от Силите за защита на народа са убили 25 турски войници и 46 бойци на Сирийската свободна армия.\r\n\t \r\n\tВодоснабдяването на Африн е спряно от една седмица, съобщава офисът на ООН за координация на хуманитарните въпроси, цитиран от Ройтерс. Това е станало заради смяна в контрола над ключов язовир.", "date": "2018.03.14", "title": "Ердоган обяви, че до сряда вечерта турската армия ще завземе Африн"}
{"url": "http://www.mediapool.bg/republikanetsat-dzhon-makkein-izrazi-bezpokoistvo-ot-izbora-na-tramp-za-shef-na-tsru-news276689.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на сенатската комисия за въоръжените сили Джон Маккейн изрази безпокойство от избора на президента на САЩ Доналд Тръмп за шеф на Централното разузнавателно управление /ЦРУ/, съобщи Асошиейтед прес.\r\n\t \r\n\tПо-рано вчера Тръмп обяви в Туитър, че уволнява държавния секретар Рекс Тилърсън и го заменя с досегашния директор на ЦРУ Майк Помпейо. На мястото на Помпейо Тръмп предложи досегашния заместник-директор на ЦРУ Джина Хаспъл.\r\n\t \r\n\tВлиятелният републиканец заяви, че Сенатът на САЩ ще поиска от Джина Хаспъл, при утвърждаването на кандидатурата й, да обясни \"същността и мащаба\" на участието си в програмата за разпити на управлението.\r\n\t \r\n\tИзтезанията на задържани, намиращи се в американски затвори, беше \"една от най-печалните глави в американската история\" през последното десетилетия, заяви Маккейн. Той изрази увереност, че Сенатът ще изпълни своя дълг и внимателно ще проучи действията и изявленията на Хаспъл относно изтезанията при разпити на заподозрени.\r\n\t \r\n\tКато заместник-директор на ЦРУ 61-годишната Хаспъл, която е в управлението от 1985 г., не е преминавала през процедура на утвърждаване от Сената, отбелязва АП.\r\n\t \n\n\r\n\tПо-рано вчера кандидатурата на Хаспъл беше подкрепена от трима бивши директори на ЦРУ и други висши фигури, включително бившия директор на националното разузнаване Джеймс Клапър, предаде Франс прес. Двама сенатори демократи обаче изразиха в писмо до Тръмп резервите си. Според тях заради предишните си дейности Хаспъл не е подходяща за поста.\r\n\t \r\n\tПрез 2013 г. Хаспъл е назначена да оглави Националната тайна служба на ЦРУ, но само няколко седмици по-късно е сменена, явно поради съмнения около отговорността й за създаването след 11 септември 2001 г. на тайни затвори в чужбина, където при разпити на задържани била прилагана симулация на давене, припомня АФП.\r\n\t \r\n\tПо онова време в. \"Вашингтон пост\" писа, че Хаспъл е ръководила таен затвор в Тайланд, където затворниците били подлагани на симулирано давене и други форми на малтретиране.\r\n\t \r\n\tСпоред вестника Джина Хаспъл била замесена и в унищожаването през 2005 г. на компрометиращи видеозаписи за техниките за разпит, прилагани върху много затворници в Тайланд. Адвокати на задържаните предполагаеми членове на Ал Каида искали да получат тези записи, за да ги представят в съда.", "date": "2018.03.14", "title": "Републиканецът Джон Маккейн изрази безпокойство от избора на Тръмп за шеф на ЦРУ"}
{"url": "http://www.mediapool.bg/demokratite-v-kongresa-iskat-da-prodalzhat-razsledvaneto-za-rusiya-news276690.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДемократите в Комисията по разузнаването към Камарата на представителите в Конгреса на САЩ заявиха, че ще продължат разследване на подозренията за руска намеса в изборите в САЩ през 2016 г., въпреки заключението на републиканските им колеги, че не са намерили доказателства за сговор между кампанията на Тръмп и Москва, съобщи Ройтерс.\r\n\t \r\n\t\"Ние ще положим всички усилия да продължим нашата работа. Има лица, които искат да сътрудничат с нашата комисия и да споделят информация, и ние ще продължим да правим това“, заяви пред журналисти Адам Шиф, най-високопоставения демократ в комисията.\r\n\t \r\n\tВ понеделник републиканските членове на комисията представиха проект на доклада за проведеното разследване, в който се посочва, че конгресмените не са намерили никакво доказателство за координация на действията или заговор между кампанията на Тръмп и Москва.\r\n\t \r\n\tРъководещият разследването републиканец Майкъл Конуей обаче отбеляза, че законодателите са стигнали до извода, че Русия е предприемала активни мерки за намеса в изборите от 2016 г., но не заради подкрепа за Тръмп.\r\n\t \n\n\r\n\tАдам Шиф заяви, че \"с увереност\" може да каже, че е имало значителни доказателства за сговор между кампанията на Тръмп и Русия.\r\n\t \r\n\tДемократите в комисията представиха също свой междинен доклад, в който се посочва на кои въпроси все още искат да получат отговори и с кои свидетели комисията трябва да разговаря.", "date": "2018.03.14", "title": "Демократите в Конгреса искат да продължат разследването за Русия"}
{"url": "http://www.mediapool.bg/krainodesniyat-avstriyski-vitsekantsler-shte-se-izvini-i-shte-plati-obezshtetenie-na-zhurnalist-news276691.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрайнодесният лидер и вицеканцлер на австрийското правителство Хайнц-Кристиан Щрахе се съгласи да се извини и да плати обезщетение на телевизионния водещ Армин Волф, след като обвини него и държавната радиотелевизионна компания в лъжа. Това предаде Ройтерс, като се позова на изявление на Волф.\r\n\t \r\n\tМиналия месец Щрахе публикува снимка на Волф във Фейсбук с надписа: \"Има място, където лъжите стават новини. Това място е Австрийското радио и телевизия (ОРФ).\"\r\n\t \r\n\tВ реч на следващия ден Щрахе, който отдавна обвинява ОРФ в леви пристрастия, каза, че публикацията е била шега. Лидерът на Австрийската партия на свободата, която е по-малък коалиционен партньор, освен това заяви, че иска да бъде премахната таксата, с която се финансира ОРФ, и да накара компанията да отразява събитията \"обективно\" като част от правителствен план за реформирането й.\r\n\t \r\n\tВолф заведе дело за клевета срещу Щрахе, след което ОРФ предприе изключителната стъпка да подаде от свое име съдебен иск срещу вицеканцлера.\r\n\t \r\n\t\"Целта ми беше не да влача политик пред съдилищата, а да дам ясно да се разбере, че . . . критиката срещу работата на журналистите и медиите има граници - именно моментът, от който тя се превръща в лично оклеветяване\", каза водещият в блогова публикация, в която обяви, че е постигнал споразумение с Щрахе.\r\n\t \n\n\r\n\t\"Сега г-н Щрахе прие тези граници и също така ще обяви това пред широка обществена публика\", заяви Волф, като показа текст, който вицеканцлерът се е съгласил да сложи на видно място на страницата си във Фейсбук и да бъде публикуван на трета страница на най-продавания вестник в Австрия.\r\n\t \r\n\tГоворител на Щрахе потвърди, че е постигнато споразумение, но отказа подробности.\r\n\t \r\n\tОРФ приветства споразумението, но заяви, че преговорите й с Щрахе за уреждане на нейния съдебен иск продължават.\r\n\t \r\n\tВ текста, представен от Волф, се казва, че Щрахе оттегля своето твърдение.\r\n\t \r\n\t\"Това твърдение беше неправилно и се извинявам на Армин Волф и работодателя ОРФ за това безпочвено заявление\", се казва в текста, който Щрахе се е съгласил да публикува.\r\n\t \r\n\tЩрахе също така се е съгласил да плати съдебните разходи на Волф плюс 10 000 евро, които водещият смята да дари на Документалния архив на австрийската съпротива, изследващ Холокоста и други престъпления от епохата на нацизма.", "date": "2018.03.14", "title": "Крайнодесният австрийски вицеканцлер ще се извини и ще плати обезщетение на журналист"}
{"url": "http://www.mediapool.bg/planovete-na-makron-za-evrozonata-sreshtat-saprotivata-na-germaniya-news276692.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчакванията не могат да бъдат по-големи. След избирането на Еманюел Макрон за президент на Франция имаше надежда, че еврозоната най-накрая е възможно да продължи напред с \"основен ремонт\" на икономическото си управление, за да стане то по-устойчиво при криза.\r\n\tОчертанията на планираната сделка бяха много ясни: фискално консервативните страни като Германия ще се съгласят с по-голямо \"споделяне на риска\", например, създаване на съвместен механизъм за гарантиране на депозитите или фонд \"за черни дни\" за подпомагане на държави в криза. Междувременно уязвимите страни като Италия или Португалия ще се съгласят на намаляване на рисковете в балансите на банките и на държавните финанси.\r\n\t \r\n\tЛипсващото парче в пъзела бе правителство в Германия. На Християндемократическия съюз (ХДС) на канцлера Ангела Меркел и на нейната сестринска партия в Бавария, Християнсоциалния съюз (ХСС), бяха необходими близо шест месеца, за да формират голяма коалиция с Германската социалдемократическа партия (ГСДП). Вътрешен вот в ГСДП преди седмица разчисти последното препятствие. \"Френско-германският двигател\", както често е наричан, изглеждаше готов да поведе Европа за пореден път.\r\n\t \r\n\tИ, за пореден път, става все по-очевидно, че Германия и Франция са на едно мнение по много по-малко неща, отколкото се смяташе. В събота списание \"Шпигел\" съобщи, че Меркел и Макрон са отложили плановете си да предложат реформи в еврозоната на срещата на върха на ЕС този месец.\r\n\t \r\n\tРазличията са ясни от седмици. Германия би желала банките да намалят количеството държавни облигации в своите баланси, за да бъде предотвратено превръщането на суверенна криза в банкова. Берлин също така желае силно да бъде създаден механизъм, улесняващ преструктурирането на суверенен дълг, когато съответната страна поиска помощ от Европейския стабилизационен механизъм (ЕСМ), спасителния фонд на еврозоната.\r\n\t \n\n\r\n\tДосега Брюно Льо Мер, френският министър на финансите, отхвърля на висок глас и двете идеи.\r\n\t \r\n\tНеясно е също колко ентусиазирани наистина са други страни членки за такива реформи. Миналата седмица осем северни държави, включително Финландия, Ирландия и Холандия, заявиха, че една по-строга фискална дисциплина и по-голям напредък по структурните реформи трябва да дойдат преди каквото и да било широкообхватно предложение за реформи. Те остават ангажирани с довършването на изграждането на \"банковия съюз\", но не и склонни за започване на по-амбициозни проекти.\r\n\t \r\n\t\"Едно по-силно представяне по националните структурни и фискални политики в унисон с общите правила, наред с тези европейски инициативи, по-специално банковият съюз, трябва да има приоритет над широкообхватните предложения\", написаха осемте страни в общ документ.\r\n\t \r\n\tНай-сетне имаме Италия - гигантския очевиден проблем, за който никой не говори. На парламентарните избори на 4 март антисистемни партии като Лигата и Движение \"Пет звезди\" (ДПЗ) спечелиха 50 процента от гласовете, с програми, съдържащи щедри обещания, включително плосък данък от страна на Лигата и \"граждански доход\" - от ДПЗ, които недвусмислено са в противоречие с фискалните правила на еврозоната.\r\n\t \r\n\tНито една от двете партии не успя да спечели мнозинство и, поне засега, няма признаци те да желаят да формират \"популистки съюз\". Техният успех обаче е ясен знак, че италианските избиратели не желаят да бъдат подложени на по-строга фискална дисциплина.\r\n\t \r\n\tИзборите в Италия служат като напомняне за страни като Германия, че те не могат да разчитат на фискално благоразумни правителства в цялата еврозона. След като те се съгласят на по-голямо споделяне на риска, с такива механизми ще може да се злоупотребява, освен ако не бъде въведена съответна система за проверки и баланси. Това ще направи Берлин по-скептичен за реформата в еврозоната.\r\n\t\r\n\tЕвропейските лидери ще се срещнат след две седмици, за да обсъдят редица теми, свързани с бъдещето на еврозоната, но реалният тест ще е през юни, когато се очаква те да предприемат по-конкретни стъпки.\r\n\t \r\n\tПо-специално две области ще покажат дали еврозоната иска да постигне реален напредък: първата е дали ръководителите ще се споразумеят да укрепят \"единния гаранционен фонд\" - обща \"каса с пари\", които са използвани за преструктуриране на банки, изпаднали в затруднено положение, като им се дава възможност да получат кредитна линия от ЕСМ. Това ще осигури на фонда достатъчно средства, за да се справи с големи банкови кризи.\r\n\t \r\n\tВтората област е постигането на напредък по обща схема за застраховане на депозитите.\r\n\t \r\n\tРазбира се, би било нереалистично да се вярва, че страните ще могат да синхронизират незабавно своите предпазни мрежи.\r\n\t \r\n\tНеобходимо е обаче да бъдат предприети някои първоначални стъпки, които да гарантират, например, че националните схеми ще се подсигурят взаимно, в случай че някоя от тях не може да се справи с даден шок. Единственият начин това да бъде политически приемливо е да продължи намаляването на рисковете в банковите баланси, по-конкретно като бъде ускорено понижаването на дела на необслужваните кредити.\r\n\t \r\n\tТези ходове сега изглеждат по-трудни отпреди. Те обаче си остават от жизненоважно значение за преуспяването на еврозоната. При всичките разлики помежду им и скептицизма на техните партньори, Германия и Франция не бива да се отказват от своята амбиция.", "date": "2018.03.14", "title": "Плановете на Макрон за еврозоната срещат съпротивата на Германия"}
{"url": "http://www.mediapool.bg/apelativnata-spetsprokuratura-ostana-bez-titulyaren-shef-news276706.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефката на Апелативната спецпрокуратура Даниела Попова изненадващо подаде оставка. Тя бе приета от Прокурорската колегия на Висшия съдебен съвет (ВСС) в сряда.\r\n\tМотивите за решението на Попова обаче не бяха коментирани по време на заседанието на съдебните кадровици и така и не станаха ясни.\r\n\tПо неофициална информация на специализирания сайт \"Лекс\" пред колегите си тя е изтъкнала лични причини за оставката си, което е изненадало подчинените ѝ обвинители.\r\n\tДаниела Попова бе избрана за административен ръководител на Апелативната спецпрокуратура в началото на октомври 2013 г. и до края на мандата ѝ оставаха едва седем месеца. Докато бъде избран титуляр на поста, ВСС назначи за изпълняващ длъжността ръководител досегашния заместник на Попова – Николай Найденов.", "date": "2018.03.14", "title": "Апелативната спецпрокуратура остана без титулярен шеф"}
{"url": "http://www.mediapool.bg/pretopyavat-pametnik-za-spasyavaneto-na-balgarskite-evrei-i-go-otlivat-nanovo-news276711.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаново ще бъде отлят паметник за спасяването на българските евреи., след като отлетият преди пет години вече е повреден и най-вероятно ще отиде за претопяване. За целта правителството отпусна нови 36 000 лв. Това става ясно от съобщение на правителствената пресслужба, в което не е посочено колко пари са били платени за предишния паметник.\r\n\tМонументът – символ на спасяването на евреите от Холокоста, е бил първоначално изработен по договор, сключен между Държавния културен институт и \"Aрт студио – Момчил Цветков\" ЕООД. Той е бил приет за изпълнен с приемо-предавателен протокол през декември 2013 г.\r\n\tПаметникът е трябвало да бъде монтиран в Израел, но в продължение на 5 години транспортирането му не е осъществено. От съобщението не става ясно по какви причини.\r\n\tВместо това монументът е \"престоявал без отговорно пазене в леярната, в която е бил изработен, поради което е в състояние, непозволяващо да бъде използван\", се казва в съобщението на правителството.\r\n\tПо случая е изпратен сигнал до прокуратурата и са предприети действия за търсене на наказателна и дисциплинарна отговорност от директора на, който е на подчинение на Министерството на външните работи.\r\n\tВ допълнение към това, Комисията по паметниците на община Тел Авив е предложила да бъде направена известна промяна в дизайна на паметника, което налага повторното му изливане от метална сплав, се казва в правителственото съобщение.\r\n\tПо тази причина по бюджета на Министерството на външните работи се отпускат допълнителни 36 000 лв. за промяна в дизайна и за отливка на паметник-символ за отбелязване на българския принос в спасяването на българските евреи от Холокоста.", "date": "2018.03.14", "title": "Претопяват паметник за спасяването на българските евреи и го отливат наново"}
{"url": "http://www.mediapool.bg/merkel-es-shte-dade-edinen-otgovor-na-otravyaneto-v-angliya-no-shte-zapazi-kontaktite-s-rusiya-news276712.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел заяви, че ЕС ще излезе с единна позиция по нападението с нервнопаралитично вещество срещу бивш руски агент в Англия, за което британският премиер Тереза Мей държи отговорна Москва, предаде Ройтерс.\r\n\t \r\n\t\"Приемаме много сериозно заключенията на британското правителство. Ще представим обща европейска позиция\" на срещата на лидерите на ЕС следващата седмица, каза Меркел за германската телевизия А Ер Де.\r\n\t \r\n\t\"При все това смятам, че сега не бива да прекъсваме всички контакти. Трябва да продължим да разговаряме с руснаците въпреки всички разногласия\", добави Меркел.\r\n\t \r\n\tФренски правителствен говорител заяви, че е твърде рано Париж да решава как да реагира на отравянето във Великобритания на бившия руски двоен агент Сергей Скрипал. Лондон обвини Русия, че стои зад атаката, предаде Ройтерс.\r\n\t \n\n\r\n\tГоворителят окачестви нападението като \"много сериозен акт\" и заяви, че Париж очаква доказателства, преди да реши дали да предприема контрамерки от солидарност със \"стратегически си съюзник\" Лондон.\r\n\t \r\n\tТой каза това на редовна пресконференция малко след като британският премиер Тереза Мей обяви, че от Великобритания ще бъдат експулсирани руски дипломати и ще бъдат замразени двустранните контакти с Москва.", "date": "2018.03.14", "title": "Меркел: ЕС ще даде единен отговор на отравянето в Англия, но ще запази контактите с Русия"}
{"url": "http://www.mediapool.bg/haos-v-kabineta---ekipat-na-tramp-e-zatanal-v-skandali-i-nekompetentnost-news276708.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от членовете на кабинета беше разпитван на изслушване от Конгреса за злоупотреби със средства на данъкоплатеца за частни полети. Друг се сблъска с необичаен бунт на служителите в министерството си заради етичен скандал. Трети е следен под лупа, защото в интервю в националния ефир не можа да отговори на елементарни въпроси за работата си. И нито един от тях не беше този, когото Тръмп уволни, пише в сряда агенция Асошиейтед прес.\r\n\t \r\n\tПрез последните седмици кабинетът му затъна в скандали, които пречат на правителството да изпълнява програмата си и пораждат гнева на президента, който все повече е склонен да не разчита на приближените си и да се справя сам. Уволняването от Тръмп на държавния секретар Рекс Тилърсън може да е само първият залп от разместванията в кабинета, който, с малки изключения, се очерта като екип от хора, надпреварващи се кой да влезе по по-лош начин в новините, и който до голяма степен беше маргинализиран от Белия дом.\r\n\t \r\n\t\"Доналд Тръмп е президент единак, който не иска да управлява заедно с който и да било и не иска никой друг да обира лаврите\", каза историкът и изследовател на американските президенти от Университета \"Райс\" Дъглас Бринкли. \"В своя кабинет той доведе странна група от външни хора и хора с дясна идеология. Много от тях са известни консерватори или богати хора от деловите среди, но това не е гаранция, че разбират от добро управление.\"\r\n\t \r\n\tПоредицата случаи, в които съветници на Тръмп влизаха в новините по неудобен за Белия дом начин, както и все по-голямата дистанцираност на президента от тях, са в ярко противоречие с начина, по който той представи този екип преди година.\r\n\t \r\n\t\"Някои казват, че това е един от най-добрите екипи, събирани някога като кабинет\", каза Тръмп тогава.\r\n\t \n\n\r\n\tВчера, след като уволни Тилърсън, президентът даде да се разбере, че може да последват още промени, заявявайки, че в момента е в процес на съставяне на съвършения кабинет.\r\n\t \r\n\t\"През последната година опознах доста добре много хора\", каза Тръмп пред репортери в Белия дом. \"И наистина съм много близо до това да постигнем тъкмо онзи кабинет и онези неща, които искам.\"\r\n\t \r\n\tМакар че през последната година Тръмп свикваше пред камерите театрални заседания на кабинета, отношенията му с много от членовете на кабинета започнаха да се рушат.\r\n\t \r\n\tПрез лятото той започна публично да атакува главния прокурор Джеф Сешънс, бивш негов близък съветник, който стана и първият сенатор, подкрепил кампанията му за президент. Ядосан, че главният прокурор си направи самоотвод от разследването за намеса на Русия в президентските избори, което тегне като сянка над Белия дом, Тръмп в лични разговори беше споменавал, че обмислял дали да го уволни и го подлагаше на остри атаки в Туитър.\r\n\t \r\n\tПрезидентът използва думи като \"неспособен\" и \"безчестен\" за Сешънс, който едва неотдавна се осмели да защити своето решение за самоотвод. Тилърсън също имаше чести сблъсъци с Тръмп, който така и не прости на държавния секретар, че както се твърди, го е нарекъл \"дебил\" миналото лято, след като се бил оплакал, че президентът не разбирал нищо от външна политика.\r\n\t \r\n\tМежду двамата не се установиха добри отношения.\r\n\t \r\n\tПрез ноември в Китай, в ден, изпълнен със срещи в Пекин, на Тръмп и висшите представители на екипа му била сервирана в сградата на парламента салата \"Цезар\", която обаче изглеждала увяхнала и никой от американците не искал да я опита. Според високопоставен правителствен представител обаче Тръмп казал на Тилърсън да я пробва.\r\n\t\"Рекс\", обърнал се към него президентът, \"яж салатата\".\r\n\t \r\n\tТилърсън отказал въпреки призивите на Тръмп.\r\n\t \r\n\tСлед като нееднократно подкопаваше позициите на Тилърсън и му противоречеше, най-накрая Тръмп уволни държавния секретар със съобщение в Туитър. През последните дни президентът споделил пред свои доверени хора, че се чувствал по-смел. Бил горд с едностранните си действия да въведе мита върху вноса на метали и да се срещне със севернокорейския диктатор Ким Чен-ун и вече не бил толкова склонен да се примирява с прояви на нелоялност в обкръжението си, заяви човек, разговарял с президента през последните дни, но пожелал да остане анонимен.\r\n\t \r\n\tПрез изминалите месеци кабинетът постепенно губел авторитет в очите на Тръмп, казаха източници от Белия дом и външни съветници. Той казал на свои приближени, че е в процес на извършване на промени, целящи да се подобри екипът, и според друг източник, разговарял с него, бил споменал \"за изхвърляне на баласта\" - което може да е сигнал за редица министри в кабинета, изпитващи проблеми.\r\n\t \r\n\tМинистърът на вътрешните работи Райън Зинки (в САЩ министерството на вътрешните работи не изпълнява същите функции като в другите страни) беше извикан на изслушване в Сената от демократите, които го обвиниха, че е похарчил десетки хиляди долари за ремонти и частни полети, а в същото време е предложил сериозни съкращения в средствата за програми за опазване на околната среда. Зинки се защити, заявявайки, че \"никога не е пътувал никъде с частен самолет\", защото по думите му и трите пъти, когато летял с частни полети, откакто станал министър, били с витлови самолети, а не с реактивни двигатели.\r\n\t \r\n\tСпоред високопоставени правителствени представители дните на министъра на ветераните Дейвид Шулкин може да са преброени заради остър вътрешен доклад, в който се констатирали нарушения във връзка с негово пътуване през лятото до Европа със съпругата му. Той също така беше изправен пред възможността от бунт на служителите си: политически съветник, който бил внедрен от Тръмп в министерството на ветераните, открито споделял мисли пред други служители от ведомството за възможно отстраняване на Шулкин, който бе и в правителството на Обама.\r\n\t \r\n\tТръмп споделил, че е възможно да премести министъра на енергетиката Рик Пери начело на министерството на ветераните, тъй като смятал, че Шулкин се е превърнал в проблем, казаха хора, добре осведомени за това какво се говори в Белия дом. Те пожелаха анонимност.\r\n\t \r\n\tСледени под лупа са и други министри. Причините за това според АП са следните:\r\n\t \r\n\t- в Белия дом са определили като катастрофа скорошното участие на министъра на образованието Бетси Девос в предаването \"60 минути\" заради начина, по който не е успяла да защити плана на правителството за осигуряване на безопасност в училищата и да отговори на елементарни въпроси, свързани с образователната система.\r\n\t \r\n\t- миналия месец министърът на жилищното строителство и благоустройството Бен Карсън беше подложен на атаки, след като се появиха съобщения, че ведомството му е похарчило 31 000 долара за нова трапезария, покупка, която според служители на министерството била направена без знанието на Карсън.\r\n\t \r\n\t- на ръководителя на Агенцията за опазване на околната среда Скот Пруит бяха задавани въпроси за сума от около 25 000 долара за шумова изолация на специална \"будка\" в офиса му, от която да води телефонните си разговори така, че да не го подслушват, както и 9000 долара за биометрични ключалки.\r\n\t \r\n\t- първият член на кабинета, който напусна поста си, министърът на здравеопазването и хуманитарните въпроси Том Прайс, подаде оставка през есента след съобщения, че похарчил най-малко 400 000 долара от парите на данъкоплатеца за частни самолети за себе си и сътрудниците си.\r\n\t \r\n\tДруги членове на кабинета - като министърът на труда Алекс Акоста и на земеделието Сони Пърдю - не се набиват на очи и за тях не се чува почти нещо.\r\n\t \r\n\tСъветникът по въпросите на националната сигурност Хърбърт Макмастър, който беше подложен на много атаки от десни медии, никога не се е разбирал добре с Тръмп и това доведе до спекулации, че и той може скоро да си тръгне.\r\n\t \r\n\t\"Това е най-неудачният кабинет от времената на Картър\", каза Бринкли, споменавайки бившия президент Джими Картър, друг външен за Вашингтон човек, който при управлението си също срещна трудности да утвърди своя авторитет.\r\n\t \r\n\tС благоволението на Тръмп вече се ползват малцина от членовете на кабинета.\r\n\t \r\n\tМинистърът на отбраната Джеймс Матис е смятан от мнозина за най-влиятелната фигура в него, опитът му на военен предизвиква респекта на Тръмп и му дава свобода на действие, дори и когато понякога не е съгласен с върховния главнокомандващ, без обаче да си навлича гнева му. Директорът по въпросите на бюджета Мик Мълвейни е смятан в Западното крило за фаворит на Тръмп, а директорът на ЦРУ Майк Помпейо беше избран за заместник на Тилърсън в Държавния департамент.", "date": "2018.03.14", "title": "Хаос в кабинета - екипът на Тръмп е затънал в скандали и некомпетентност"}
{"url": "http://www.mediapool.bg/ivan-ivanov-nyama-druga-stoka-v-bulgaria-osven-toka-koyato-da-poskapva-tolkova-malko-news276709.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма друга стока в България, освен електроенергията, която да е задържала толкова нисък ръста на цената си през годините, коментира председателят на Комисията за енергийно и водно регулиране Иван Иванов в сряда. Думите му пред журналисти са по повод очакваните предложения за цените в електроенергийния сектор от 1 юли 2018 г. които трябва да бъдат внесени до края на март да разглеждане в регулатора.\r\n\tТой не се ангажира с прогнози относно промените в цените на тока, но припомни,че комисията в сегашния си състав разглежда много внимателно исканията на енергийните компании и на електроразпределителните и електроснабдителните дружества на ЧЕЗ, ЕВН и \"Енерго-Про\" и преценява какви разходи да им признае в тарифите.\r\n\tВ последните три години проблемите с тези компании значително са намалели, посочи Иванов по повод водените от ЧЕЗ, ЕВН и \"Енерго-Про\" арбитражни дела във Вашингтон заради незащитени инвестиции от страна на българското правителство. По думите му в момента, при настоящите им цени, трите компании са с добро финансово състояние и няма опасност за доставките на ток за бизнеса и гражданите.\r\n\tИванов посочи още, че предстои КЕВР да се произнесе по искането на \"Булгаргаз\" за повишаване на цената на тока с 4.8 на сто от април. Това е под 5 процента, каквото е нормативното изискване за да се предприеме промяна и на цената на топлинната и електрическата енергия, произвеждана от топлофикации и по високо ефективен начин.\r\n\t\"Цената на природния газ няма да се промени спрямо тази от преди година дори и с натрупванията от 1 януари и 1 април\", посочи Иванов.\n\n\r\n\tНа протестиращите граждани пред сградата на комисията срещу продажбата на активите на ЧЕЗ на пазарджишката компания \"Инерком\" регулаторнитя шеф обърна внимание, че \"е добре да знаят кой има правомощия да спира подобни сделки. \"Това не е КЕВР. Смяната на собствеността върху акциите в енергийните компании нас не ни интересува, а това дружествата да работят така че да гарантират доставките на електроенергия\", каза още Иван Иванов.", "date": "2018.03.14", "title": "Иван Иванов: Няма друга стока в България, освен тока, която да поскъпва толкова малко"}
{"url": "http://www.mediapool.bg/madzho-dps-vis-i-valyo-zlatev-vzeha-plazhove-pred-hotelite-si-na-cherno-more-news276710.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tФирми, зад които стоят Младен Михалев - Маджо, ДПС, ВИС и Валентин Златев, получиха на концесия плажовете пред хотелите им на Южното Черноморие за срок от 15 години. Министерският съвет определи в сряда победителите след проведени конкурси.\r\n\tИмената на спечелилите бяха обявени още в края на миналата година от вицепремиера по икономическата политика и демографски въпроси Валери Симеонов в  озаглавен \"Пак ни извъртяха\". Поводът бе вратичка в Закона за концесиите, гласувана в преходните и заключителни разпоредби на друг закон, който няма нищо общо с него. Поправката е в интерес на ВИС, Маргините, Маджо, ДПС, които държат плажни концесии, написа вицепремиерът и пусна списък.\r\n\tСега правителството определи със свое решение концесионерите на плажовете \"Слънчев бряг-север\", \"Несебър-юг\", \"Свети Влас – болницата\" и \"Росенец север\". Те се печелят от фирми, които имат индиректни връзки с посочените от Валери Симеонов лица и групи.\r\n\tОт правителственото съобщение не става ясно дали е имало и други кандидати. На сайта на Министерството на туризма също  за хода на конкурсната процедура.\r\n\tКонцесионерите печелят процедурите с цени близки до минималните, определени от Министерството на туризма. За плажа \"Св. Влас - болницата\", фирмата \"Тера Тур Сервиз\", свързвана с Валентин Златев, дори ще плаща по-малко спрямо цената, която беше постигната на конкурс за отдаване на плажа под наем през миналия сезон. Процедурата се проведе по времето на служебния кабинет на Огнян Герджиков и излъчи победител, но след това министърът на туризма Николина Ангелкова я спря.\r\n\tКонцесионерите обещават да има свободен достъп до плажната ивица, въпреки че до част от плажа на \"Росенец\", известен още като \"Отманли\", може да се стигне единствено по море, но не и по суша, заради строго охранявания летен сарай на Ахмед Доган, както показаха няколко разследвания по случая.\n\n\r\n\tе новият концесионер на плажа \"Слънчев бряг - север\" за срок от 15 години. Компанията ще стопанисва плажна ивица с обща площ от 147 860 кв. м. Голяма част от нея беше залята от морето в края на февруари, .\r\n\tКомпанията ще плаща годишно концесионно възнаграждение на държавата от 1 664 784.18 лв. с ДДС. Това е с около половин милион лева повече от плащаната досега концесионна такса. Ако се съди от финансовия отчет на дружеството, това би трябвало да е сериозно предизвикателство за него. За 2016 г. \"Голдън сендс бийч\" отчита приходи от 327 хил. лв., които са с около 50 хил. лв. по-малко спрямо година по-рано.\r\n\tДоговорът с предишният концесионер \"Сънинвест\", чиито собственици също имат хотели на първа линия в Слънчев бряг, беше прекратен предсрочно през 2016 г. заради системни нарушения – по-малка плажна зона за свободен достъп на туристите, търговски обекти над разрешеното. За нарушенията \"Сънинвест\" бяха глобявани почти всяка година от регионалното министерство със суми между 80 хил. и 360 хил. лева, които си плащаха.\r\n\tСлед прекратяването на договора с тях, за летния сезон през 2017 г. плажът беше отдаден под наем на компанията \"Булимпекс\", която е собственик на хотела \"Хелена ризорт\" в Слънчев бряг. Бизнесменът от бившата силова групировка СИК Младен Михалев, известен с прякора Маджо, държи в него 30%.\r\n\tСега е избрано дружеството \"Голден сендс бийч\" ООД, което е собственост на Вйеколсав Смрекар, който пред 90-те години на миналия век е участвал в съдружие с босове на СИК.\r\n\tКомпанията е обещала да има зона за свободно плажуване без чадъри и шезлонги, каквито са законовите изисквания. В платената зона цената на чадър и на шезлонг ще бъде по 9 лв.\r\n\t\"Голдън сендс бийч\" обещава да инвестира внушителната сума от над 12.5 млн. лв. \"за подобряване на облика на морския плаж\", се казва в правителственото съобщение.\r\n\t\r\n\t е избрана за наемател на плажа \"Несебър - юг\" за срок от 15 години. Компанията ще стопанисва ивица с площ от 307 902 кв.м, която беше отнесена от морето в края на февруари и водите влязоха в приземните етажи на хотелите.\r\n\tКомпанията обеща бързо да отстрани последиците и плажът да бъде готов за предстоящия летен сезон. От \"Ауто Фактор\" са поели ангажимент да инвестират близо 5 млн. лв. в \"мерки за опазване на околната среда и защитените територии на плажа\".\r\n\t\r\n\tТуристите ще плащат по 8 лв. за чадър и шезлог на плажа. Годишното концесионно възнаграждение е 320 756.11 лв. с ДДС.\r\n\t\"Ауто Фактор\" в момента е еднолична собственост на Кирил Георгиев Спасов. При основаването си дружеството е било собственост на \"Финанс фактор\", която се управлява от Радостин Бързанов, известен още като Радо Слънцето. Той е бивш бодигард на покойния бос от бившата силова групировка ВИС Васил Илиев, а след това и на брат му Георги.\r\n\tПредметът на дейност на \"Ауто Фактор\" е транспорт и търговия с автомобили. Капиталът на компанията е 5000 лв., а оборотът е бил 85 хил. лв. за 2016 г.\r\n\tДо миналото лято плажът \"Несебър-юг\" се стопанисваше от фирма \"Сироко\", свързана с ямболския бизнесмен Боян Бонев. Договорът с нея беше прекратен заради системни нарушения. Проблемите с концесионера бяха от години. Периодично хотелиери и туристи протестираха срещу високите наеми, които им иска Боян Бонев. При първия кабинет на Бойко Борисов беше съборен и незаконно построен ресторант на плажната ивица.\r\n\t\r\n\tСвързваната с почетния лидер на ДПС Ахмед Доган  печели концесията на морски плаж \"Росенец - север\" за срок от 15 години.\r\n\tПлажната ивица е с дължина 370 метра и коцесионерът се задължава да предлага в зоната за платени принадлежности чадър и шезлонг на цени от по 10 лв., е посочено в правителственото съобщение.\r\n\tГодишното концесионно възнаграждение, което \"Хермес Солар\" ще плаща на държавата, е 12 092.40 лв. с ДДС. Организацията на целогодишно санитарно хигиенно поддържане на плажа ще струва на \"Хермес слар\" 20 000 лв. без ДДС, е посочено още в правителственото съобщение.\r\n\t\r\n\tКонцесионната цена на този плаж падна около пет пъти спрямо първоначално исканите от държавата 58 хил. лв. с ДДС.\r\n\tКомпанията \"Хермес Солар\" построи луксозно имение в Бургаския залив, което се ползва от активисти на ДПС. Достъпът до плажа пред него е невъзможен по суша, .\r\n\t\r\n\t, на бизнесмена Валентин Златев ще плаща концесионна такса от 64 807.45 лв. с ДДС за плажа \"Св. Влас - болницата\" през следващите 15 години, реши правителството.\r\n\tЗад плажа се намира хотелският комплекс - RIU Helios Paradise на Златев. В съседство с него в момента строи нов - RUI Palace Sunny Beach, в който по предварителна информация ще бъдат инвестирани около 50 млн. лв.\r\n\t\"Тера тур сервиз\" от години стопанисва тясната плажна ивица зад хотела. През март миналата година обаче служебният министър на туризма Стела Балтова обяви конкурс за избор на наемател. Изненадващо той беше спечелен от компанията \"Юробилд БГ\" от Дряново. Фирмата със собственик и управител Анита Ганчева победи \"Тера тур сервиз\" с по-добра наемна цена – 102 120 лв. с ДДС.\r\n\tПрез април Балтова нареди предварително изпълнение на заповедта за избор на участник в конкурса, защото туристическият сезон започваше и е необходимо осигуряването на спасители и медицинско обслужване на плажа.\r\n\t\r\n\tТова разпореждане обаче беше спряно от настоящия министър на туризма Николина Ангелкова с мотив, че при провеждането на конкурса за наем не е взет под внимание фактът, че плажът \"Св. Влас - болницата\" има валиден договор за концесия до 4 юли. Според националния концесионен регистър въпросният договор е сключен с компанията \"Тера тур сървиз\" на 4 юли 2001 г.\r\n\tПлаж \"Св. Влас-болницата\" се разпростира върху 16 762 кв.м земя. Бреговата му линия е дълга 895 метра. Активната плажна площ е в западната и източната част на крайбрежната ивица, а в останалата част плажът е зает от чакълести наслагвания. Негова характерна особеност са изградените осем брегозащитни буни.", "date": "2018.03.14", "title": "Маджо, ДПС, ВИС и Вальо Златев взеха плажове пред хотелите си на Черно море"}
{"url": "http://www.mediapool.bg/ek-predlaga-merki-za-barzo-namalyavane-na-neobsluzhvanite-bankovi-krediti-news276714.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи в сряда мерки за справяне с необслужваните банкови кредити.\r\n\t \r\n\tЦелта на предложенията е гражданите да могат разчитат на стабилни банки, изпълняващи незаменимата си роля за подкрепа на икономиката и икономическия растеж. Комисията представя и втория си доклад за напредъка за намаляването на необслужваните кредити в ЕС, според който делът на тези кредити продължава да намалява.\r\n\t \r\n\tПредложенията на комисията целят банките да заделят средства за покриване на опасните по кредити, които ще отпускат и чието обслужване може да спре; да се насърчи развитието на вторични пазари, на които банките могат да продават необслужваните кредити на дружества и инвеститори; да се улесни събирането на вземания при несъстоятелност и преструктуриране на стопанска дейност; да се осигури съдействие за преструктуриране на банките за държавите, поискали такава подкрепа, чрез незадължителни насоки за създаване на дружества за управление на имущество или чрез други мерки, свързани с необслужваните кредити.\r\n\tПредлага се обезпечаване на достатъчно покритие от банките за загубите по бъдещи необслужвани кредити. Въвежда се общо минимално покритие за отпуснати необслужвани нови кредити. Ако дадена банка не осигури приложимото минимално покритие, сумите ще се приспадат от собствените й средства. С тази мярка се противодейства на опасността банките да не разполагат с достатъчно средства за покриване на загубите по бъдещи необслужвани кредити и се предотвратява натрупването на такива кредити.\r\n\tДруго предложение е възможността за ускорено извънсъдебно изпълнение за събиране на вземания по обезпечени кредити. Съгласно предложенията банките и кредитополучателите могат предварително да се споразумеят за ускорено събиране на вземанията по обезпечени кредити. Ако кредитополучателят спре да изпълнява кредитните си задължения, банката или друг обезпечен кредитор може да събере вземанията си от обезпечението по кредита бързо, без да се стига до съд. Извънсъдебното изпълнение за събиране на вземания по обезпечения е строго ограничено за кредити, отпуснати на дружества при определени условия. Процедурата не се прилага за потребителски кредити.\r\n\tПредвижда се по-нататъшно развитие на вторичните пазари за необслужвани кредити. Предложението цели да се насърчи развитието на вторични пазари за необслужвани кредити, като се уеднаквят изискванията и се създаде единен пазар за обслужване и прехвърляне на банкови кредити в ЕС. Определят се дейностите на обслужващите дружества, посочват се общи стандарти за лицензиране и надзор, и се установяват правила за осъществяване на тази дейност в ЕС.\r\n\t \r\n\tТова означава, че тези, които спазват установените правила, може да извършват дейност навсякъде в ЕС, без да е необходимо да са лицензирани на национално равнище.\r\n\t \n\n\r\n\tПри всяко придобиване на кредит купувачите на банкови кредити са длъжни да уведомяват съответните власти. Купувачите на потребителски кредити, установени в държави извън ЕС, трябва да използват лицензирани обслужващи европейски дружества. Защитата на потребителите се осигурява чрез закони и правила за прозрачност, така че прехврълянето на кредита да не засяга законните права и интереси на кредитополучателя.\r\n\tПредлага се подробен план за създаване на национални дружества за управление на имущество. Планът не е задължителен и дава насоки на държавите в ЕС как могат да учредят национални дружества за управление на имущество, ако според тях това е полезна стъпка, при пълно спазване на правилата на ЕС за банковото дело и държавната помощ.\r\n\t \r\n\tВъпреки че създаването на такива дружества с елемент на държавна помощ се приема за възможност при изключителни обстоятелства, в плана се изяснява допустимата структура на дружества за управление на имущество, които получават бюджетна подкрепа. В плана се посочват и други мерки за обезценено имущество.\r\n\t \r\n\tПредлагат се общи принципи за учредяването, управлението и дейността на дружествата за управление на имущество.\r\n\tПрез последните години заплахите за банките в ЕС значително намаляха. От 2014 г. банките под надзора на Европейската централна банка са успели да привлекат допълнителен капитал на стойност 234 млрд. евро и имат далеч по-добро обезпечение.\r\n\t \r\n\tВъпреки постигнатия сериозен напредък необслужваните кредити остават сред основните опасности за банковата система в ЕС.\r\n\t \r\n\tРешаването на проблема с големия дял на необслужваните кредити и предотвратяването на възможното им натрупване занапред са задължителна предпоставка за завършването на банковия съюз. При необслужваните кредити кредитополучателят не е в състояние да погасява договорените вноски по лихвите или главницата. При просрочия над 90 дни, или ако според оценката на банката кредитополучателят вероятно няма да погаси кредита, кредитът се обявява за необслужван.\r\n\t \r\n\tВследствие на финансовата криза и последвалите я рецесии много повече кредитополучатели не могат да погасят заемите си, тъй като повече граждани и дружества изпитват трайни финансови затруднения, а някои фалират. Това се усеща особено остро в държавите, в които се отчита дълга или дълбока рецесия, и където банките са натрупали много необслужвани кредити.", "date": "2018.03.14", "title": "ЕК предлага мерки за бързо намаляване на необслужваните банкови кредити"}
{"url": "http://www.mediapool.bg/hibridnite-zaplahi-vlizat-v-strategiyata-za-natsionalna-sigurnost-no-ne-i-aets-belene-news276707.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tМиграционният натиск, корупцията, кибер сигурността са сред основните акценти в актуализараната Стратегия за национална сигурност, одобрена от парламента.\r\n\t\r\n\t\t \r\n\t\r\n\t\tДокументът бе подкрепен от всички парламентарни групи с изключение на депутатите от БСП, които гласуваха \"въздържал се\".\r\n\t\r\n\t\t \r\n\t\r\n\t\tДокументът е с времеви хоризонт до 2025 г. и е предложен от Министерския съвет.\n\n\r\n\t\r\n\t\t \r\n\t\r\n\t\tВ нея е предвидено поетапно увеличаване на бюджета за отбрана до 2 на сто от БВП на страната. Заложено е и придобиване на нови основни бойни платформи, цялостна модернизация на въоръжените сили. Акцентира се върху значението от създаване на система за прозрачен, ясен подбор и кариерно развитие на военнослужещите и цивилните, както и тяхното мотивиране.\r\n\t\r\n\t\t \r\n\t\r\n\t\tВ стратегията е констатирано, че пълномащабен военен конфликт срещу България е малко вероятен, но расте заплахата от хибридни действия и кибератаки. Посочва се, че радикализацията и тероризмът ще продължат да генерират заплахи за глобалната и националната сигурност. \r\n\t\r\n\t\t \r\n\t\r\n\t\tМиграцията се превръща в дългосрочен задълбочаващ се проблем с риск, ако не се управлява, да се превърне в стратегическа заплаха за демократичните общества и икономиките в транзитните и приемащите държави, е записано в актуализираната стратегия. \r\n\t\r\n\t\t \r\n\t\r\n\t\tКорупцията, в частност корупцията по високите етажи на властта, остава един от основните проблеми на съвременното българско общество. Нейното разпространяване е следствие от непрозрачната промяна на собствеността, неадекватното регулиране на обществените и икономическите отношения, неефективния контрол и пропуските в правораздаването, се констатира в текста. \r\n\t\r\n\t\t \r\n\t\r\n\t\tЕдин от начините за борба с явлението, записан в стратегията, е ефективното функциониране на единния антикорупционен орган. \r\n\t\r\n\t\t \r\n\t\r\n\t\tВ Стратегията приоритет остава диверсификацията на доставчиците и на пътищата за доставка на природен газ. Заложено е и развитието на ядрената енергетика.\r\n\t\r\n\t\t\r\n\t\t\t \r\n\t\t\r\n\t\t\t\"Развитието на ядрената енергетика има стратегическо значение за националната ни сигурност. Особено място заемат удължаването на живота на 5-и и 6-и блок на АЕЦ \"Козлодуй\" и изграждането на нови мощности като перспективен ресурс за производство на беземисионна електрическа енергия\", се посочва в стратегията.\r\n\t\t\r\n\t\t\t \r\n\t\t\r\n\t\t\tОт БСП искаха вместо \"нови мощности\" да се впише \"АЕЦ \"Белене\" или \"втората атомна\", но предложението не бе прието. \r\n\t\r\n\t\r\n\t\t \r\n\t\r\n\t\tОт БСП коментираха промените като хаотично избрани, видяха и липса на капацитет на изпълнителната власт да изготви качествен документ.\r\n\t\r\n\t\t \r\n\t\r\n\t\tМинистърът на вътрешните работи Валентин Радев посочи, че стратегията е внесена след КСНС и по нея е постигнато съгласие. \r\n\t\r\n\t\t \r\n\t\r\n\t\t\"Не приемам забележките за липса на капацитет. Ако някой няма капацитет, това не е ГЕРБ“, заяви той.", "date": "2018.03.14", "title": "Хибридните заплахи влизат в Стратегията за национална сигурност, но не и АЕЦ \"Белене\""}
{"url": "http://www.mediapool.bg/prezidentat-na-etsb-za-spirane-na-stimulite-e-neobhodima-po-visoka-inflatsiya-news276713.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Европейската централна банка (ЕЦБ) Марио Драги заяви в сряда, че въпреки силния растеж икономиката на еврозоната все още е изправена пред \"рискове и несигурност\" - включително разрастващия се търговски спор със Съединените щати. Той предупреди, че инфлацията трябва да нарасне повече, преди да бъдат прекратени паричните стимули, предаде Асошиейтед прес.\r\n\t \r\n\tДраги отбеляза, че по-високата инфлация, а не растежът, е \"съвсем ясното условие\" за централната банка да спре програмата си за изкупуване на облигации, а рисковете за по-нататъшните перспективи остават.\r\n\t \r\n\tГодишната инфлация от 1,2 на сто в еврозоната е под целта на ЕЦБ за малко под 2 процента - равнище, което е най-добро за икономиката.\r\n\t \r\n\tИнфлацията може да остане ниска, ако застоят в икономиката и пазара на труда продължи по-дълго. А един продължителен търговски конфликт може да навреди на растежа.\r\n\t \r\n\tПо думите на Драги първоначалните ефекти от вдигането на митата изглежда ще бъдат малки, имайки предвид обявените от президента на САЩ Доналд Тръмп нови вносни мита от 25 процента за стоманата и 10 процента за алуминия.\r\n\t \n\n\r\n\tРъководителят на ЕЦБ обаче предупреди че след това \"вторият кръг от ефекти може да има много по-сериозни последици\", ако Европейският съюз приеме ответни мерки и заради търговския спор търговските ограничения се разпрострат и към други категории продукти. По думите му това би навредило на бизнес доверието и инвестициите.", "date": "2018.03.14", "title": "Президентът на ЕЦБ: За спиране на стимулите е необходима по-висока инфлация"}
{"url": "http://www.mediapool.bg/london-prizovava-kam-bditelnost-britantsite-v-rusiya-news276720.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското министерство на външните работи предупреди британците, които искат да посетят Русия, че има риск от враждебни реакции след покачване на напрежението между двете страни в резултат на отравянето на бившия шпионин Сергей Скрипал в Англия, предаде Франс прес.\r\n\t \r\n\t\"Заради нарасналото политическо напрежение между Великобритания и Русия, вие трябва да си давате сметка за възможността от антибритански настроения и от тормоз в този момент.\r\n\tСъветваме ви да останете бдителни, да избягвате всякакви демонстрации и да избягвате да коментирате публично последните политически събития\", предупреждава ведомството, което в сряда следобед промени на  си съветите и препоръките си към британците, които искат да посетят Русия.", "date": "2018.03.14", "title": "Лондон призовава към бдителност британците в Русия"}
{"url": "http://www.mediapool.bg/upravlyavashtite-prevrashtat-prokuraturata-v-orazhie-sreshtu-chastniya-biznes-news276721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата е на път да се превърне в оръжие за саморазправа с частния бизнес, след като правната комисия в Народното събрание прие на първо четене поправки в Наказателния кодекс, които на практика ще криминализират голяма част от гражданския оборот.\r\n\tЕфектът се постига с приравняване на длъжностните лица в публичния и частния сектор. Ако поправките бъдат приети окончателно в този им вид, всяко забавено плащане по търговска сделка става повод за държавното обвинение да образува дело, дори без да е необходимо доказване на щета.\r\n\tСкандалният закопроект мина през правната комисия с гласовете на ГЕРБ и \"Обединените патриоти\", които събраха общо 10 гласа.\"Против\" бяха седем депутати от БСП и \"Воля\".\r\n\tТака управляващите не се събразиха с единодушните критики на всички работодателски организации, адвокатурата и представители на академичната общност, въпреки че бяха съгласни с тях.\r\n\tПоказателна в случая бе позицията на председателя на правната комисия Данаил Кирилов. Той обяви, че е съгласен с повечето критики към проекта, но настоя, че промените ще бъдат гласувани. Кирилов увери бизнеса и адвокатурата, че законопроектът ще бъде основно редактиран преди окончателното му приемане след сериозен дебат.\n\n\r\n\tМалко преди гласуването председателят на правната комисия въздъхна и каза при изключени микрофони: \"С нищо не можем да подобрим положението\". Веднага след това гласува \"за\".\r\n\t\r\n\tОгромният проблем с промените в Наказателния кодекс идва от идеята на Министерството на правосъдието за пълно изравняване на правния статут за лицата в публичния и частния сектор. Оправданието на министерството е, че тази промяна в закона е поискана от Брюксел.\r\n\tС това оправдание е изработен проект, който превръща частниците в длъжностни лица по смисъла на Наказателния кодекс и е предвидено те да лежат в затвора при извършени буквално всякакви нарушения по служба. Стига се до абсурдни постановки, които допускат при забавено плащане по търговска сделка да се търси наказателна отговорност, въпреки че по договор може да се дължат лихви или други обезщетения.\r\n\tЗаконопроектът не прави никаква разлика между тотално различните обществени роли на шеф на частна компания и министър-председател.\r\n\t\r\n\tОт името на адвокатурата адв. Валя Гигова напомни на депутатите, че от 30 години България се опитва да се превърне в що годе нормално функционираща пазарна икономика. \"Сега държавата се намесва по хипер регулативен начин в свободния пазар, без да има никаква ясна нужда\", коментира тя и предупреди, че законът ще доведе до много сериозен отлив на инвестиции, защото никой чужденец не би поел да работи в подобна правна рамка. Тя разкритикува и дефиницията за длъжностните лица, които са хора с публична функция и развиват дейност с обществено значение.\r\n\t\"При тази дефиниция всяка майка се оказва длъжностно лице, защото отглежда деца, които са граждани на Република България и това има обществено значение. Всеки лекар, журналист, архитект и адвокат се превръща в длъжностно лице\", каза адв. Гигова.\r\n\tДанаил Кирилов отговори, че подкрепя голяма част от критиките към законопроекта. В същото време той обяви, че ще подкрепи усилията на правителството, което е поело ангажимент да разшири усилията за борба с корупцията и да я направи по-ефективна.\r\n\t\"Ако колегите от министерството са преминали предела на разумното, това е било заради този стремеж\", каза Кирилов. После самият председател на правната комисия се насочи към предела на разумното с примерите за престъпления в частния сектор, които изреди. Той попита участници в дебата дали са съгласни в частно дружество да се получават заплати от по 50 000 лева плюс бонусите, както и дали частни фирми трябва да дават \"обществени поръчки\" на едни и същи фирми. Не се разбра какво незаконно има във високите заплати и за какви обществени поръчки в частния сектор говори председателят на правната комисия.\r\n\t\r\n\tЖивеем в държава, която я няма там, където трябва да я има, и я има там, където трябва да я няма, коментира политологът Кънчо Стойчев, който присъства в правна комисия като представител на Асоциация на индустриалния капитал. Той обясни на депутатите, че правилата в държавното управление са неприложими към частния сектор.\r\n\t\"Всяка реклама по телевизията е търговия с влияние. Всяка една облага за мен е във вреда за конкурента ми\", каза Стойчев.\r\n\tВасил Тодоров (БТПП) допълни, че основаната разлика между бизнесмените и хората в публичния сектор е, че първите не упражняват държавна власт.\r\n\t\"След като преди два месеца предвидихме борба с корупцията с инструментите на гражданството право (Антикорупционния закон – б.р.), сега вкарваме наказателното право в гражданския сектор. Не знам как ще обясним това на света\", каза депутатът от БСП Крум Зарков.\r\n\t\r\n\tЗасега управляващите нямат никаква идея как точно ще редактират законопроекта. Данаил Кирилов обяви, че със сигурност ще бъде ангажирана цялата научна общност, включително Съвета по законодателство. Той сподели своето виждане, че промените в закона трябва да важат само за частни фирми, които експлоатират публичен ресурс и даде за пример концесиите.\r\n\tДанаил Кирилов обясни на депутатите опита си в Столичната община със \"Софийска вода\" преди години. Той каза, че навремето изпълнителният директор на дружеството е получавал огромна заплата, а софиянци са му плащали през сметките образованието на децата му и храната на кучетата му. Кирилов призна все пак, че за времето, за което говори, не е имало енергиен регулатор, който сега се занимава с тези въпроси.", "date": "2018.03.14", "title": "Управляващите превръщат прокуратурата в оръжие срещу частния бизнес"}
{"url": "http://www.mediapool.bg/trima-obvineni-za-ubiystvoto-prez-1992-g-na-bivshiya-polski-premier-pyotar-yaroshevich-news276715.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа трима мъже в Полша са предявени обвинения в убийство във връзка със смъртта на бившия премиер Пьотър Ярошевич и неговата съпруга през 1992 г. Това съобщи в сряда полският министър на правосъдието Збигнев Жобро, цитиран от Асошиейтед прес.\r\n\t \r\n\tЖестокото убийство на 82-годишния Ярошевич, премиер на комунистическа Полша от 1970 до 1980 г., и 66-годишната Алиция Ярошевич, извършено в първите години на полската демокрация, породи навремето предположения за политически мотиви.\r\n\t \r\n\tЖобро каза, че тримата са обвинени в убийство и грабеж, двама от тях са се признали за виновни пред следователите. Министърът окачестви развитието като \"пробив\", постигнат в хода на друго криминално разследване.\r\n\t \r\n\tТримата заподозрени твърдят, че целта им е била грабеж в дома на Ярошевич, но следствието работи и по други възможни мотиви за престъплението, каза Жобро.\r\n\t \r\n\tВаршавският вестник \"Газета виборча\" припомни, че предишният процес по делото за убийството на семейство Ярошевич е приключил през 2000 г. с оправдаване на четиримата обвиняеми. Миналата година, по време на работата си върху документален филм за бруталното убийство, журналистът Томаш Шекелски открива пръстови отпечатъци на местопрестъплението, след което прокуратурата възобновява разследването, пише вестникът.\r\n\tПолската преса съобщава, че тримата заподозрени са принадлежали на деветчленната банда \"Каратистите\" - престъпна група, действала през 90-те години.", "date": "2018.03.14", "title": "Трима обвинени за убийството през 1992 г. на бившия полски премиер Пьотър Ярошевич"}
{"url": "http://www.mediapool.bg/kzk-e-na-hod-za-pokupkata-na-chez-ot-inerkom-news276716.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКупувачът на българските активи на чешката ЧЕЗ – пазарджишката \"Инерком\", е внесъл в Комисията за защита на конкуренцията уведомление за осъществяване на концентрация, съобщиха от компанията на Гинка Върбакова в сряда.\r\n\tИскането за одобрение идва дни след последния кръг от преговори между \"ЧЕЗ а.с.\" и \"Инерком България\" в Прага по приключването на сделката в настоящия й вид, на които Върбакова е представила и питането на българската държава дали може да се включи постфактум в транзакцията и да придобие контрола върху електроразпределението в Западна България.\r\n\tХодът на Върбакова е знак, че за момента финализирането на сделката се подготвя в сегашния вид, без участието на държавата. Още повече преди ден председателят на надзора на \"ЧЕЗ а.с.\" Вацлав Пачеш каза, че Чехия не е заинтересована от влизането на държавата преди приключването на арбитражното дело, водено срещу нея заради накърнени инвестиции за стотици милиони евро, надхвърлящи цената на сделката от около 320 млн. евро.\r\n\tОт \"Инерком\" уточняват, че планираната концентрация ще бъде осъществена въз основа на договор за покупка на акции, сключен на 23 февруари 2018 г. между \"ЧЕЗ а.с.\" и \"ЧЕЗ Бългериън Инвестмънтс Би Ви\" като продавач и купувача \"Инерком България\" ЕАД.\r\n\t\"Инерком България\" бе създадена през септември специално за придобиването на активите на ЧЕЗ и е част от \"Инерком Груп\" на Върбакова, в която влизат няколко дружества, сред които и три соларни централи.\n\n\r\n\tДоколкото \"Инерком\" е малък играч на българския пазар не се очаква от страна на антимонополната комисия да възпрепятства концентрацията.\r\n\tВсе още обаче не е ясен развоят около финансирането на сделката, което предизвика грандиозният политически скандал заради присъствието на офшорки, руски банки и обещание за подкрепа от страна на държавната Българска банка за развитие, което породи съмнения, че зад транзакцията стои правителството на ГЕРБ. Борисов обаче нееднократно отрече това и като аргумент посочи твърденията на ЧЕЗ, че си тръгват от България, защото премиерът не ги желае.\r\n\tВ сряда в парламента бе създадена е анкетна комисия, която в рамките на месец трябва да разследва както сделката на Върбакова с ЧЕЗ, така и приватизацията на електроразпределителните дружества в Западна България през 2004 г. Не е ясно как това ще се отрази върху хода на приключването на покупката в КЗК, както и с какви пари в крайна сметка ще плати Върбакова стойността на сделката. Това трябва да стане до края на ноември 2018 г., когато изтича договореният с ЧЕЗ деветмесечен срок за превода.\r\n\tМакар след политическия скандал банките да не желаят да поемат подобни рискове, \"Инерком\" твърди, че преговорите за осигуряването на синдикиран заем от международни финансови институции напредват.\r\n\tОт ЧЕЗ обаче са си оставили вратичка, ако сделката с Върбакова се провали дали заради неплащане на сумата, или по други причини, да преговарят с индийската \"Индия Пауър\" за покупката на активите. Фирмата е класирана на второ място след предпочетения купувач и депозитът й от 5 млн. евро за участие в процедурата по продажба на активите все още не е върната. Индийците играеха с българската \"Фючър Енерджи\", която скоростно бе отстранена от пазара и в момента е в несъстоятелност с назначен синдик. Между ЧЕЗ и \"Индия пауър\" обаче има разменена кореспонденция, в която кандидат-купувачът посочва, че запазва интереса си дори и без участието на \"Фючър Енерджи\" и може да осигури по-голямата част от парите по предложената от тях цена от собствени средства, твърдят запознати.\r\n\tЧе интересът на индийците се запазва потвърди и Пачеш, според когото в играта остава и чешката \"Енерго-Про\", която у нас притежава електроразпределителната мрежа в Североизточна България. При това положение тя може да купи ЧЕЗ, само ако се съгласи да продаде другите си активи, от които се твърди, че \"Енерго-Про\" искала да се отърве, защото не били рентабилни и са обвързани с кредити.", "date": "2018.03.14", "title": "КЗК е на ход за покупката на ЧЕЗ от \"Инерком\""}
{"url": "http://www.mediapool.bg/darzhavata-pokrila-28-mln-leva-loshi-studentski-krediti-news276717.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 2.8 млн. лева лоши студентски кредити се е наложило да бъдат покрити от държавата. Това са около 3 на сто от всички заеми, отпуснати на бъдещи висшисти от 2010 г., когато започна да работи програмата, досега.\r\n\tГоляма част от платените от държавния бюджет суми са върнати от Националната агенция за приходите. Проблем обаче има с чуждестранни студенти, които трудно могат да бъдат открити, за да покрият задълженията си. Става въпрос основно за студенти по медицина, които теглят и по-големи заеми, тъй като таксите за обучението им са по-високи.\r\n\tТова обясни министърът на образованието Красимир Вълчев на заседание на парламентарната комисия по образование.\r\n\tНа него бяха обсъдени предложения за промени в закона за студентското кредитиране, предложени от БСП. Те включват изискването на гаранция за кредити над 50 000 лева, даването на заеми и за студенти в дистанционна и задочна форма на обучение и намаляване на максималния фиксиран лихвен процент по кредитите от 7% на 3.5%. Идеите на левицата не бяха приети от депутатите и бяха критикувани, както от министерствата на образованието и финансите, така и от Асоциацията на банките в България.\r\n\tМотивите са, че по-ниската лихва ще откаже банките от програмата, а идеята за отпускане на кредити само на редовните студенти е да се компенсира фактът, че те по-трудно могат да работят, докато учат, в сравнение с колегите си от задочната и дистанционната форма на обучение.\r\n\tОт 2010 г. студентски кредити се отпускат само на студенти в редовна форма на обучение. Лихвата по тях е фиксирана и не може да е повече от 7 на сто. Парите са дават за плащане на такси и за покриване на разходи по издръжка по време на обучението. Има гратисен период, който е равен на срока на обучение плюс една година след завършването - в масовия случай е 5 или 6 години. Срокът на погасяване е 10 години след изтичане на гратисния период. Кредитите се отпускат от пет банки, а според министъра на образованието имало заявление от още една финансова институция да се включи в програмата.\r\n\tВъпреки че управляващите отхвърлиха идеите на БСП за промяна в модела на кредитиране, и министърът, и председателят на образователната комисия Милена Дамянова (ГЕРБ) анонсираха промени. Те обаче не дадоха повече подробности. Вълчев само обясни, че измененията няма да са генерални, а по-скоро ще се прецизират текстове, но не пожела да каже повече.", "date": "2018.03.14", "title": "Държавата покрила 2.8 млн. лева лоши студентски кредити"}
{"url": "http://www.mediapool.bg/zhivotat-shteshe-da-e-tragichen-ako-ne-beshe-zabaven-tsitati-na-stivan-hoking-news276718.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tТежката болест не попречи на британския физик и космолог Стивън Хокинг да стане популяризатор на науката и да даде своя безценен принос за разбирането на Вселената. Той почина на 76- годишна възраст, оставяйки на човечеството своите научни трудове, но и множество ярки цитати на най-различни теми.\r\n\tПочти всички те бяха произнесени с помощта на знаменития речеви синтезатор.\r\n\t \"Ако намерим отговор на този въпрос, това ще е окончателен триумф на човешкия разум – защото тогава бихме узнали замисъла на Бог.\" - \r\n\t Айнщайн не е бил прав, когато е казал: \"Бог не играе със зарове\". Проучването на черните дупки показва, че Бог не само играе на зарове, но и понякога ни обърква, хвърляйки ги там, където не можем да ги видим.\" - \n\n\r\n\t: \"Ние сме просто напреднала порода маймуни на малка планета на една много обикновена звезда. Но ние можем да разберем Вселената. Това ни прави нещо много специално.\" \r\n\t: \"Първо, гледайте нагоре към звездите, а не долу в краката си. Второ, никога не се отказвайте да работите. Работата ви дава смисъл и цел, а животът е празен без тях. Трето, ако имате достатъчно късмет да намерите любов, помнете, че тя е тук и не я захвърляйте\". \r\n\t: \"Животът би бил трагичен, ако не беше забавен.\" \r\n\t: \"Моите очаквания бяха сведени до нула, когато бях на 21 г. Всичко оттогава досега е бонус.\"\r\n\t:\r\n\t\"Аз съм продал повече книги по физика, отколкото Мадона за секса.\"\r\n\t\"Искам книгите ми да се продават на книжните щандове по летищата.\" \r\n\t\r\n\t: \"Едно от основните правила на Вселената е, че няма нищо съвършено. Съвършенство просто не съществува. Без несъвършенство, не бихме съществували нито вие, нито аз.\" \r\n\t: \"Мисля, че животът на Земята е под постоянна заплаха от унищожение, например в резултат на ядрена война, генетичен вирус или други трагедии. Аз мисля, че за човечеството няма бъдеще, ако то не се отправи към космоса. Ето защо искам да повиша обществения интерес към космоса.\r\n\t(от интервю пред комика Джон Оливър)\r\n\t- Вие казахте, че съществува безкрайно число паралелни вселени, което означава, че теоретично има вселена, в която аз съм по-умен от вас?\r\n\t- Да, а освен това има вселена, в която вие сте по-смешен.\r\n\t: \"Развитието на изцяло изкуствен интелект може да означава край на човешката раса. Той ще се развива сомопроизволно, ще се самореконструира на все по-висока степен....Хората, които са ограничени от бавната биологична еволюция, не биха могли да се конкурират и ще бъдат заменени.\" \r\n\t\"Ако извънземните някога ни посетят, мисля, че резултатът би бил като пристигането на Колумб в Америка, което не е свършило добре за местното население\".\r\n\t: За моите колеги аз съм просто още един физик, но за широката публика, вероятно аз станах най-известния учен в света. Отчасти заради това, че учените, с изключение на Айнщайн, не приличат на рок звезди, а отчасти затова, че аз се вписах в стереотипа на инвалида – гений. Аз не мога да се крия зад перука или тъмни очила – моето кресло ме издава.\"\r\n\t\r\n\t: \"Забелязах, че дори тези хора, които казват, че всичко е предопределено и нищо не бива да се променя, се оглеждат преди да пресекат улицата\".\r\n\t: \"Интелигентността е способност да се адаптираш към промените.\r\n\t: \"Моят съвет към хората с увреждания е да се концентрират върху неща, на които вашите увреждания не пречат да вършите добре и да не съжалявате за нещата, на които пречи. Не си увреждайте духа заради физическото увреждане.\" \r\n\t\"Жертвата би трябвало да има право да сложи край на живота си, ако иска. Но аз мисля, че това би било голяма грешка. Колкото и лош да изглежда животът, винаги има нещо, което можеш да направиш и в което да успееш. Докато има живот, има и надежда\". \r\n\t \"За мен мозъкът е просто компютър, който спира да работи, когато частите му се повредят. Няма рай или отвъден живот за повредените компютри – това е приказка за хора, които се страхуват от тъмното.\"\r\n\t: \"Живях под угрозата от ранна смърт през последните 49 години от живота си. Аз не се страхувам от смъртта, но и не бързам да умра. Има толкова неща, които трябва да свърша преди това!\"", "date": "2018.03.14", "title": "\"Животът щеше да е трагичен, ако не беше забавен\": Цитати на Стивън Хокинг"}
{"url": "http://www.mediapool.bg/bulgaria-e-s-nai-visoka-smartnost-v-es-news276719.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария оглави европейската статистика за най-висока смъртност. Страната ни заема първо място със смъртност 1660 на 100 000 души население при средна смъртност за ЕС 1036 на 100 000 души, сочат данни на Евростат за 2015 година, публикувани в сряда.\r\n\tСлед нас се нареждат Румъния (1530), Унгария (1500) и Литва (1490), Латвия (1489), Хърватия (1430) и Словакия (1390).\r\n\tВ другия край на класацията сред държавите с ниска смъртност е Франция с 859 на 100 000 души население, следвана от Испания (873), Италия (901), Швеция (927) и Люксембург (930).\r\n\tПрез 2015 г. в ЕС има общо 5 217 376 смъртни случая – с 272 000 повече от предходната година. 2 млн. от тях, или 38%, са на хора между 70 и 85-годишна възраст, докато близо една четвърт (24%) от случаите са на хора под 70 години.\r\n\t\n\n\r\n\tОсновните причини за смъртност са сърдечносъдовите и онкологичните заболявания, на които се дължат 37% и 26% от смъртните случаи в ЕС.\r\n\tНад 1.9 млн. души са починали от заболявания на кръвоносната система (основно инфаркти и инсулти), а 1.3 млн. души – от онкологично заболяване.\r\n\tЗаболяванията на кръвоносната система са основна причина за смъртността във всички държави в ЕС с изключение на Дания, Франция, Холандия и Великобритания, където основна причина за смъртността са онкологичните заболявания.\r\n\tТретата основна причина за смъртността в ЕС са респираторните заболявания. От тях са починали 442 100 души (8%) в ЕС през 2015 г.\r\n\tЗначителен дял в смъртността имат също така инцидентите и други външни причини (230 000 смъртни случая), заболяванията на храносмилателната система (близо 219 000 смъртни случая), психичните и поведенчески разстройства като деменция (214 500 смъртни случая) и заболяванията на нервната система, включително Алцхаймер (213 000 смъртни случая), сочат още данните на Евростат.", "date": "2018.03.14", "title": "България е с най-висока смъртност в ЕС"}
