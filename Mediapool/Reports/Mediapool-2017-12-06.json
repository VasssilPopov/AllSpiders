{"url": "http://www.mediapool.bg/nov-opit-za-prodazhba-na-gara-pioner-news272776.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩе се направи пореден опит за продажба на терен, който е част от столичната нефункционираща жп гара \"Пионер\", реши правителството на заседанието си в сряда. На Националната компания \"Железопътна инфраструктура“ бе позволено да проведе таен търг за терен от 20 дка, който е разположен в столичния район \"Изгрев“ и се намира в близост до Борисовата градина. Каква ще е цената и кога ще се проведе търгът с явно наддаване не е ясно.\r\n\tЗа бившата гара \"Пионер\" новият устройствен план на Борисовата градина предвиждаше да се , което обаче не бе посрещнато с въодушевление от столичани, които предпочитат районът да се оформи като зелена площ за отдих.\r\n\tКаква ще е съдбата на парцела предстои да се види, след като през декември 2014 г. бе  за неговата продажба и още един терен от 16 дка, също част от закритата жп гара почти в центъра на София. Двата търга тогава бяха прекратени заради заявен инвеститорски интерес да вземе двата терена на концесия. Тогава двата имота общо бяха оценени на 13.5 млн. лв., като обявеният за продан сега парцел от 20 дка се продаваше за 8.3 млн. лв. без ДДС начална цена и за него имаше подадени няколко оферти.", "date": "2017.12.06", "title": "Нов опит за продажба на гара \"Пионер\""}
{"url": "http://www.mediapool.bg/gripna-epidemiya-se-ochakva-v-kraya-na-yanuari-i-nachaloto-na-fevruari-news272755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрипна епидемия се очаква в края на януари или началото на февруари. Вече има първи случай на грип в страната, съобщи в Русе главният държавен здравен инспектор Ангел Кунчев.\r\n\tВирусът е от група Б, аналог на ваксиналния щам \"Ямагата\".\r\n\tД-р Ангел Кунчев отбеляза, че вече е късно за имунизации, но като профилактика препоръча балансирано хранене и прием на витамини.", "date": "2017.12.06", "title": "Грипна епидемия се очаква в края на януари и началото на февруари"}
{"url": "http://www.mediapool.bg/britanskite-sluzhbi-predotvratili-pokushenie-sreshtu-tereza-mei-news272728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританските специални служби са предотвратили терористичен атентат на радикални ислямисти срещу премиера Тереза Мей. Ръководителят на британското контраразузнаване МИ5 Андрю Паркър е информирал правителството за готвеното покушение вчера, а днес двамата се явиха пред съда.\r\n\t \r\n\tСтава дума за двама млади мъже – 20-годишния Наимур Закария Рахман и 21-годишния Мохамед Акиб Имран. Те били задържани миналата седмица при операции на полицейските части за борба с тероризма в Лондон и Бирмингам във връзка с подготвяното покушение.\r\n\t \r\n\tЗаговорът е предвиждал взривяване на самоделна бомба пред резиденцията на Мей на \"Даунинг стрийт“. В последвалата суматоха атентаторите е трябвало да нападнат премиера с ножове, пише в. \"Индипендънт“, цитиран от БТА.\n\n\r\n\t \r\n\tРахман, обвинен в заговор за убийство на премиера, се яви в сряда за кратко в лондонски районен съд и бе оставен под стража, съобщи Ройтерс.\r\n\t\r\n\tПрокурорът каза, че Рахман, който е от Северен Лондон, е планирал да взриви бомба на вратата на премиерската канцелария на \"Даунинг стрийт\" 10, а след това в паниката да проникне в сградата и да убие Мей. Той възнамерявал да бъде с джихадистка жилетка и да носи лютив спрей и нож.\r\n\t\r\n\tМиналата седмица, когато е бил задържан, Рахман носел две инертни взривни устройства.\r\n\t \r\n\tЗаедно с него пред съдията се яви и вторият обвиняем по случая, 21-годишният Мохамед Акиб Имран от Бирмингам. Той също е обвинен в подготовка на терористичен акт и опит за присъединяване към групировката \"Ислямска държава\". Имран също остава под стража.\r\n\t \r\n\tДвамата мъже не са заявили дали ще се признаят за виновни или не, но от тяхно име бе казано, че се смятат за невинни. Те не са поискали да бъдат освободени под гаранция.\r\n\t \r\n\t \r\n\tДвамата ще застанат на 20 декември пред централен наказателен съд, който ще продължи да гледа делото им.\r\n\t \r\n\tТази година във Великобритания бяха извършени пет терористични атентата в Лондон и Манчестър. В тях бяха убити общо 36 души. Паркър заяви, че специалните служби са осуетили девет заговора за атентати през изминалата година.", "date": "2017.12.06", "title": "Британските служби предотвратили покушение срещу Тереза Мей"}
{"url": "http://www.mediapool.bg/liniyata-na-bednost-se-povishava-sas-7-leva-do-321-leva-news272756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛинията на бедност в България през 2018 г. ще бъде 321 лева, съобщи пресслужбата на кабинета. Сумата е със 7 лева по-висока в сравнение с размера й през настоящата година.\r\n\tСумата е определена съгласно методика, утвърдена от Министерския съвет. Показателят се изчислява на базата на данни от изследването \"Наблюдение на домакинските бюджети в Република България\", което се провежда всяка година от Националния статистически институт.\r\n\tЛинията на бедност се използва като параметър при формирането на социалната политика в областта на доходите и жизненото равнище.", "date": "2017.12.06", "title": "Линията на бедност се повишава със 7 лева до 321 лева"}
{"url": "http://www.mediapool.bg/zamestnikat-na-tsatsarov-specheli-sastezanieto-s-edin-kon-za-shef-na-sledstvieto-news272741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаместникът на главния прокурор Сотир Цацаров – Борислав Сарафов, чието име бе замесено в скандали с натиск върху подчинени и обиди към следователи, очаквано бе избран за ръководител на Националната следствена служба (НслС). Всичките 11 членове на Прокурорско-следователската колегия на Висшия съдебен съвет (ВСС) одобриха единодушно кандидатурата му в сряда. Той заема мястото на Евгени Диков, който стана член на новия ВСС.\r\n\tИменно Диков ръководеше първоначално заседанието на колегията в отсъствието на Цацаров, който бе поканен на изслушване в парламента, но успя да се върне на гласуването в съдебния съвет.\r\n\t\"Надпреварата\" за поста бе състезание с един кон, след като съдебните кадровици така и не номинираха друг кандидат. Сарафов бе предложен за шеф на НСлС от Цацаров, Диков, Пламен Цветанов, Пламен Найденов и Даниела Машева.\r\n\tПреди да оглави следствието той за кратко бе и кандидат за член на ВСС, но оттегли кандидатурата си заради \"интересите на прокуратурата\". Решението му съвпадна с избухването на скандала \"ЦУМ-гейт\" покрай срещата на Цацаров с издателя на в. \"Сега\" Сашо Дончев в офиса на функционера на БСП Георги Гергов.\r\n\tПреди 5 години Сарафов участва и в конкурса за главен прокурор, като кандидатурата му бе издигната в конкуренция на тази на Цацаров и на тогавашния заместник главен прокурор Галина Тонева. Впоследствие лично Цацаров определи за свой заместник Сарафов, който оттогава насам неизменно демонстрира единомислие със своя началник.\r\n\tНаправи го и по време на изслушването му пред прокурорската колегия, когато му бяха зададени въпроси от неправителствени организации, свързани с възможностите за контрол и отчетност на главния прокурор.\r\n\tПопитан дали като евентуален шеф на НСлС смята, че трябва самостоятелно да може да инициира разследване срещу ръководителя на държавното обвинение при наличие на уличаващи го в престъпление данни, Сарафов лаконично заяви, че ще се придържа към закона, какъвто е гласуван от законодателите.\n\n\r\n\tКолкото до формите на контрол, които трябва да бъдат упражнявани над главния прокурор, заместникът му отклони въпроса, припомняйки решението на Конституционния съд, според което депутатите не могат да изискват обяснения от ръководството на прокуратурата по конкретни дела.\r\n\t\r\n\tОсновна тема при изслушването на Сарафов очаквано бе натовареността на националното следствие и възможността работещите там магистрати да бъдат допълнително ангажирани със сериозни дела. В тази връзка той се обяви за нова законова промяна, която да им позволи да водят разследвания за тероризъм, например., обобщи кратко визията си Сарафов, изразявайки надежда .\r\n\tОбиждащият следователи смята, че това поведение понижава мотивацията \r\n\tПопитан за обидните квалификации, с които други магистрати и граждани наричат следователите, като \"скъпоплатени безработни\", намиращи се \"в будна кома\", Сарафов коментира, че \"когато той (следователят) бъде обругаван, наричан \"скъпоплатена машинописка\" и \"в будна кома\", неговата професионална мотивация спада\".\r\n\tЗаключението му е странно, като се има предвид, че именно той бе обвинен от негов подчинен следовател за подобни обидни реплики. Става въпрос за Страхил Каменички, разследващ трагичната влакова катастрофа в Хитрино, който претендираше обезщетение от Сарафов в размер на 26 000 лева за това, че той го бе обиждал и заплашвал по време на оперативка. В иска си следователят посочваше, че заместникът на Цацаров е заявил на разследващия екип по случая, че цяла България знаела, че са безделници и мислели \"само за ишиас и лумбаго\". Каменички твърдеше още, че Сарафов му казал, че има заешко сърце, защото не повдигнал веднага обвинения на \"двама убийци\", имайки предвид машинистите на влака.\r\n\tВ крайна сметка три съдебни инстанции отказаха да допуснат за разглеждане иска на следователя, позовавайки се на функционалния имунитет на зам.- главния прокурор.\"Професионалният диалог\" бил причина за скандалите му със следователи\r\n\t, заяви Сарафов, запитан за този случай.\r\n\tПо думите му той бил , добави Сарафов, след което сам се впусна в допълнителни разяснения., продължи той, визирайки поведението на Каменички, като допълни, че не можело следователите  по този начин.\r\n\tВ крайна сметка Борислав Сарафов затвори темата със заключението, че .\r\n\t\r\n\tПри изложението на концепцията си той призна за своя грешка единствено това, че като заместник на Цацаров е имал правомощието да възлага дела на НСлС, но не го е правил в достатъчно степен: .\r\n\tСпоред него в бъдеще службата може да бъде натоварена с разследването на финансови и данъчни престъпления, както и с казуси, свързано с киберпрестъпността. Един от първите му приоритети ще бъде да оптимизира работата на отделите в следствието, но едва след като чуе мнението на подчинените си., обясни Сарафов, обещавайки да проведе Общо събрание по въпроса.\r\n\tТой не пропусна да похвали предишния ръководител Евгени Диков, посочвайки като особено негово постижение създадените методики за разследване на различните престъпления – . Друг успех на предшественика му били мобилните лаборатории за разследване, които според Сарафов трябва да се увеличат.\r\n\tНовият шеф на НСлС се ангажира още да въведе основни принципи на работа – специализация, така че  екипност, в рамките на която различни следователи работят по едно и също дело, за да се обхване цялата престъпна дейност, както и взаимодействие –, след това и на международно ниво.\r\n\tПо отношение на медиите, които в мандата на Цацаров осезаемо бяха ограничени в достъпа си до редови прокурори и следователи, Сарафов коментира, че медийната му политика , но имало нужда от.\r\n\t посочи основния си принцип в това отношение заместникът на Цацаров, ангажирайки се с изработването на нов сайт на НСлС, тъй като настоящият.\r\n\tСарафов не пропусна и темата за поощренията и наказанията на следователите, посочвайки, че подчинените му не трябвало да бъдат отличавани само при навършване на някакъв юбилей, а всеки път, когато са си свършили успешно работата. Същото заяви и за наказанията, отбелязвайки, че по тази тема разчита на ВСС. Обяви се и за повишаване на квалификацията на следователите.\r\n\tПреди изслушването на Сарафов бе докладвано, че в досието му \"липсват данни, поставящи под съмнения притежаваните професионални качества\", както и че той \"притежава необходимите нравствени качества\".\r\n\tВСС обаче изобщо не се занима с информацията, че предишният състав на Прокурорско-следователската колегия тайно е отказал образуването на дисциплинарно производство срещу Сарафов по предложение на Инспектората от началото на май, цитирано преди ден от \"Капитал\". \r\n\tВъпросното предложение е било класифицирано с гриф \"за служебно ползване\" и престоява месец и половина във ВСС, като името на Сарафов не се посочва никъде. В крайна сметка съветът се произнася по случая чак в началото на септември, като отказва да образува дисциплинарно производство без да посочи мотиви. Вероятно предложението на Инспектората е свързано с обвиненията на следователя Каменички, но официална информация по този въпрос липсва.\r\n\tПрез миналата година Сарафов се забърка и в друг подобен скандал с негови разследващи колеги. Дознателката от ГДБОП Любомила Ценова заведе две дела срещу заместника на Цацаров заради упражнен от него натиск по висящото разследване срещу собственика на строителната фирма \"Агромах\". Тя претендираше за нанесени й обиди и заплахи, но в крайна сметка оттегли исковете си, след като Сарафов бе принуден да й се извини, за да сложи точка на скандала.", "date": "2017.12.06", "title": "Заместникът на Цацаров спечели състезанието с един кон за шеф на следствието"}
{"url": "http://www.mediapool.bg/sluchayat-saakashvili---nachaloto-na-kraya-za-poroshenko-news272752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбискът в жилището му, показното залавяне от специални сили и обвиненията от страна на украинската прокуратура срещу Михаил Саакашвили породиха повече въпроси, отколкото отговори. От една страна, бившият президент на Грузия е обвинен, че е съдействал на организирани престъпни групировки в Украйна с пари на избягалия в Русия олигарх Сергий Курченко. От друга, вината му тепърва предстои да бъде доказана. Мъчейки се да неутрализират Саакашвили още сега, президентът Порошенко и екипът му влошават най-вече собственото си положение.\r\n\t \r\n\tЗащо му е на олигарха Курченко революция в Украйна?\r\n\t \r\n\tГенералната прокуратура на Украйна (ГПУ) твърди, че протестните акции на Саакашвили са били финансирани от Сергий Курченко, един от най-близките съратници на Виктор Янукович. \"Младоолигархът\", както го наричат в страната му, в момента се намира в Русия.\n\n\r\n\t \r\n\tТой бил изпратил на бившия грузински лидер чрез най-доверения му приближен към 500 000 щатски долара. ГПУ подкрепя обвиненията със записи от телефонни разговори, чиято автентичност впрочем следствието трябва да аргументира в съда.\r\n\t \r\n\tВъзможно ли е Михаил Саакашвили да вземе пари от Сергий Курченко? Естествено няма как да го изключим. Михо не е олигарх и от година и половина официално е без работа. А за организиране на протести трябват средства. Не бива да изключваме също, че в стремеж да запази бизнес влиянието си в Украйна Курченко може би е дал на Саакашвили пари за революция.\r\n\t \r\n\tНямаше ли обаче да е по-лесно за \"младоолигарха\" да си \"реши\" всички проблеми чрез сегашната власт? Така постъпиха навремето бившите съратници на Янукович, останали в Украйна - Ринат Ахметов, Борис Колесников, Сергий Льовочкин, Юрий Бойко.\r\n\t \r\n\tИ ето главния въпрос в цялата тая история: защо му е притрябвало на Курченко да залага на Саакашвили? Последният, дори да стане революция, не би могъл да получи нито място в Радата, нито креслото на украинския президент. Какви гаранции би дал политикът на олигарха беглец? Никакви.\r\n\t \r\n\tЕдинственото читаво обяснение гласи, че Русия е искала чрез Серхий Курченко да организира протести в Украйна. Ако е така, очертава се една възможна логика в действията му. Но пак повтарям: тази версия ще е стабилна, само ако в съда се докаже, че аудиозаписите, огласени от Генералната прокуратура, са автентични.\r\n\t \r\n\tСаакашвили за Порошенко е като Тимошенко за Янукович\r\n\t \r\n\tПрез 2010 г., веднага след победата на Янукович в президентските избори, един от най-близките хора на предишния държавен лидер Юшченко го посъветва да не закача победената си съперничка Юлия Тимошенко. Защото щял да си изпати много зле. Новоизбраният кимна с глава - и подреди всичко, както си знае: Юля се озова в следствения изолатор, после и в лагер.\r\n\t \r\n\tПорошенко май си е наумил да повтори същата грешка. Той покани Саакашвили в Украйна, но по-късно се скара с него. През лятото отне и украинското гражданство на Михо, с което вече престъпи чертата. Всяка следваща стъпка на украинския президент само тласка нещата в задънена улица.\r\n\t \r\n\tБорбата на украинската власт с Михаил Саакашвили едва ли ще приключи със затвор или депортиране за бившия грузински президент. Благодарение на днешните управляващи в Украйна Михо се оформи като опозиционен политик и се превърна от условен \"ядрен реактор\" в условно \"ядрено оръжие\". Обкръжението на Порошенко се надяваше Саакашвили да стане \"витрина на реформите\", осъществени от Петро Олексийович. Витрината обаче показа друго - и лъсна една късогледа, корумпирана и алчна власт.\r\n\t \r\n\tСаакашвили може да стане \"гробар\" за президентското управление на Порошенко. Бившият грузински лидер знае като никой друг как работи държавната машина на Украйна. Нещо повече, обвиненията на ГПУ го карат да мине към активни действия. Не само протести, но и борба срещу Порошенко на международната арена. На първо място в САЩ, които следят с недоумение сегашните събития в Украйна около Националното антикорупционно бюро (публичен скандал заради конфликт между силовите структури, б. пр.). С една дума, \"ядреното оръжие\" е активирано. Не се знае обаче какви може да са последиците.\r\n\t \r\n\tЩе има ли трети Майдан в Украйна?\r\n\t \r\n\tСлед като Службата за сигурност на Украйна (ССУ) задържа Саакашвили и негови симпатизанти го освободиха със сила, Михаил Николозович прикани генералния прокурор Юрий Луценко и шефа на ССУ Васил Грицак да подадат оставка, като заплаши властите с нов Майдан.\r\n\t \r\n\tУкраинците обаче едва ли ще наизлязат масово из улиците в подкрепа на Саакашвили. Майданът в Украйна не се събира, за да защити едни или други политици. Той се събира, щом хората усетят свободата си ограничена и изгубят доверие към властта - корумпирана, дребнава, затънала в делба на държавни пари под масата.\r\n\t \r\n\tПовела борба срещу Саакашвили, днес украинската власт си играе с огъня. След като заяви, че политикът е бил финансиран от Сергий Курченко, Генералната прокуратура ще трябва да докаже вината на Михо. От това дали ще сполучи, зависят не само политическите перспективи на грузинския експрезидент, но и политическото бъдеще на Петро Порошенко.\r\n\t \r\n\t* * *", "date": "2017.12.06", "title": "\"Случаят Саакашвили\" - началото на края за Порошенко"}
{"url": "http://www.mediapool.bg/sled-kato-pilotira-frenski-iztrebitel-prezidentat-popita-za-tsenata-news272725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\t\r\n\t\r\n\t\r\n\t\n\n\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t \r\n\t\r\n\t\t \r\n\t\r\n\t\tРадев излетя заедно с френски пилоти от военновъздушната база в Сен-Дизие. \r\n\t\r\n\t\t \r\n\r\n\t\r\n\t \r\n\t\r\n\t\t, разказа Румен Радев. \r\n\t\r\n\t\t \r\n\t\r\n\t\tПо думите му изтребителят \"Рафал\" е невероятен самолет, който може да изпълни в един полет широк спектър от мисии, и се отличава с много мощ, невероятна маневреност, изключително добро електронно оборудване, невероятно сливане интеграция на всички сензори.\r\n\t\r\n\t\t \r\n\t\r\n\t\t, допълни държавният глава. \r\n\t\r\n\t\t \r\n\t\r\n\t\tНа въпрос имало ли е напрегнат момент по време на полета, Радев разказа: \r\n\t\r\n\t\t \r\n\t\r\n\t\tТой каза, че се е разбирал лесно с френския си колега. \r\n\t\r\n\t\t \r\n\t\r\n\t\tПо-рано Радев обясни, че полетът е личен подарък за него от френския президент Емануел Макрон. \r\n\t\r\n\t\t \r\n\t\r\n\t\t, обясни президентът Румен Радев.\r\n\t\r\n\t\t \r\n\t\r\n\t\tСлед полета той коментира, че България има много възможности, с които можем да върнем този подарък на президента Еманюел Макрон.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tВ момента проекта за закупуването на нов тип боен самолет, който трябва да излезе около 1.5.млрд. лева, се преработва от военното министерство. Политическото ръководство на министерството обаче дава много противоречиви сигнали за бъдещето му. \r\n\t\r\n\t\t \r\n\t\r\n\t\tВоенният министър Красимир Каракачанов обяви преди две седмици поредния завой в плановете на правителството. Той съобщи, че Министерството на отбраната има намерение да изпрати искане за оферти до страни и фирми, които досега не бяха сред основните играчи в проекта.\r\n\t\r\n\t\t \r\n\t\r\n\t\tДосега бяха събрани оферти само за нови изтребители \"Грипен\" и за втора ръка Ф 16 и \"Юрофайтър\". Миналия месец Каракачанов съобщи, че правителството ще поиска оферти и за нови  изтребители Ф-16 и \"Юрофайтър\", като така кандидатите в конкурса оставаха същите. \r\n\t\r\n\t\t \r\n\t\r\n\t\tКаракачанов обаче обяви, че смята да поиска оферта и за Ф 18 и обясни без да конкретизира, че \"има и други възможности, други страни, отговарящи на изискването да са страни от НАТО и ЕС\".\r\n\t\r\n\t\t \r\n\t\r\n\t\tЗаместникът му Атанас Запрянов само няколко дни по-късно каза, че изискванията за придобиване на нов тип боен самолет за ВВС ще бъдат променени и в тях ще бъде включена и опция с бонуси за нови самолети. Той обаче не каза, че ще се искат още оферти.\r\n\t\r\n\t\t \r\n\t\r\n\t\t\"В проекта за инвестиционен разход ще бъде отворена възможност не само за \"втора ръка\" Ф-16, но и за нови самолети Ф-16. Той ще бъде разширен, но няма да бъде променян от гледна точка на модификациите самолети, които могат да бъдат разглеждани като варианти за доставка”, каза Запрянов, цитиран от БНР.\r\n\t\r\n\t\t \r\n\t\r\n\t\tТой обясни, че проектът трябва да бъде одобрен от парламента и \"ние някъде до януари ще трябва да коригираме така наречените \"изисквания за предложение\".\r\n\t\r\n\t\t \r\n\t\r\n\t\t\"Това искане за предложение ще бъде отново изпратено на държавите и състезанието продължава”, каза Запрянов.", "date": "2017.12.06", "title": "След като пилотира френски изтребител, президентът попита за цената"}
{"url": "http://www.mediapool.bg/andrei-babish-be-naznachen-za-premier-na-chehiya-news272753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият президент Милош Земан назначи за премиер Андрей Бабиш, водач на спечелилото изборите през октомври центристкото движение АНО, предадоха световните агенции. Бабиш положи клетва на тържествена церемония в сряда в Пражкия замък.\r\n\t \r\n\tЧешкият президент назначи за премиер бизнесмена милиардер, въпреки че до момента той не си е осигурил парламентарна подкрепа за еднопартийния си кабинет на малцинството и в средата на следващия месец му предстои вот на доверие с несигурен изход.\r\n\t \r\n\tПравителството ще бъде назначено в пълния си състав и ще встъпи в длъжност на 13 декември, което ще даде възможност на Бабиш да участва в срещата на върха на Европейския съюз на 14 и 15 декември. Очаква се кабинетът да се състои от 14 министри.\r\n\t \r\n\tНа парламентарните избори в Чехия през октомври популисткото движение АНО (Акция на недоволните граждани) на 63-годишния Бабиш спечели близо 30 процента от гласовете и си осигури 78 от общо 200-та места в Камарата на депутатите, припомня ДПА.\r\n\t \r\n\tТрадиционните партии досега отказват да влязат в коалиция с АНО, тъй като срещу неговия лидер се води следствие за измама с евросубсидии. Чешката полиция поиска от парламента да отнеме депутатския му имунитет.\r\n\t \n\n\r\n\tБабиш притежава бизнес империя, която обхваща над 250 фирми, в това число вестници и най-слушаното в страната радио, поради което често го сравняват с италианския медиен магнат и бивш премиер Силвио Берлускони.", "date": "2017.12.06", "title": "Андрей Бабиш бе назначен за премиер на Чехия"}
{"url": "http://www.mediapool.bg/i-sas-sarbiya-shte-podpishem-memorandum-za-poevtinyavane-na-rouminga-news272758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодобен на подписания с Македония миналия месец меморандум за поевтиняване на мобилните разговори и интернета в роуминг, но със Сърбия, одобри правителството на редовното си заседание в сряда.\r\n\tЦелта е да насърчат мобилните оператори в двете държави да постигнат конкретни споразумения помежду си за намаляване на цените за вход в чуждата мрежа и така за поевтинеят роуминг услугите в полза на близо 14 млн. граждани на двете държави.\r\n\tОтпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел, припомниха от Министерския съвет. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.06", "title": "И със Сърбия ще подпишем меморандум за поевтиняване на роуминга"}
{"url": "http://www.mediapool.bg/targovtsi-na-riba-globeni-s-5400-lv-zaradi-neizryadni-vezni-news272759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради неизрядни везни са глобени с 5400 лв. търговци на риба, съобщиха от Държавната агенция по метрологичен и технически надзор (ДАМТН) на Никулден.\r\n\tТематичната проверка на продавачи на риба и рибни продукти преди християнския празник обхванала 211 търговски обекта - борси и пазари, специализирани магазини, щандове за продажба в супермаркети или изнесени пред магазините, както и временно разкрити обекти за продажба на риба в цялата страна.\r\n\t \r\n\tБила е тествана техническата изправност на 256 везни и е установено, че 28 уреда не са съответствали на изискванията на Закона за измерванията. 25 от тях са били без валидни знаци от извършена проверка на средствата за измерване в употреба, което не гарантира, че те измерват в границите на нормираната максимално допустима грешка. При другите три е установено, че не са разрешени за търговска дейност. Използването на везните е прекратено с протоколи за задължителни предписания за отстраняване на нередностите, посочиха от ДАМТН.", "date": "2017.12.06", "title": "Търговци на риба глобени с 5400 лв. заради неизрядни везни"}
{"url": "http://www.mediapool.bg/golemi-smetki-zaplashvat-klientite-na-otstraneniya-targovets-na-tok-fyuchar-enerdzhi-news272754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко до 15 декември не изберат нов доставчик, над 5 хиляди клиенти на  електроенергия търговец \"Фючър Енерджи\" са застрашени от двойно по-високи сметки за ток за месеца, след като фирмата бе отстранена от пазара на ток. Проблемът със сметките може да възникне, ако клиентите по незнание останат към аварийно осигуряващия им електроенергия доставчик от последна инстанция, какъвто обикновено е електроснабдителното предприятие по регион. За това предупредиха Славчо Нейков, председател на управителния съвет на Института за енергиен мениджмънт, и Иванка Диловска, член на управата на организацията, пред журналисти в сряда.\r\n\tМиналия петък \"Електроенергийният системен оператор\" (ЕСО) свали от пазара на ток, считано от 00:00 часа на 2 декември, \"Фючър Енерджи\", която заедно с индийската \"Индия Пауър Копрорейшън\" доскоро беше считана за бъдещия купувач на българските активи на ЧЕЗ. Преустановяването на търговията е станало по искане на самата компания заради финансови проблеми, пречещи й да обезпечи договорените доставки на ток за клиентите й, сред които има както предприятия и малки фирми, така и болници и детски градини.\r\n\tПри такова положение правилата за търговия с електроенергия предвиждат снабдяването автоматично да се поеме от доставчика, обслужващ съответната територия – ЧЕЗ, ЕВН или \"Енерго-Про\", или \"Националната електрическа компания\" (НЕК).  Техните цени на тока за такъв тип \"неочаквани\" клиенти обаче са около 50% по-високи от тези на свободния пазар. Потърпевшите принципно имат срок до 10 число на текущия месец за изберат нов търговец на ток или ако са малки фирми на ниско напрежение или битови клиенти, да се върнат на регулирания пазар. Ако не го направят, ще продължат да плащат високите цени, а пострадалите потребители разбират със закъснение за проблемите им с доставчика – обикновено като получат голямата сметка, коментираха Нейков и Диловска.\r\n\tПроблемът е, че от  по абсолютно нищо не личи, че компанията е спряла до обслужва клиентите си. Няма предупреждение те да си намерят нов доставчик и не е ясно дали въобще тези над 5 хиляди потребители са информирани какво трябва да предприемат.\r\n\tВсе пак от ЕСО в сряда съобщиха, че тъй като ситуацията с отстраняването на \"Фючър Енерджи“ ООД от пазара на ток е извънредна, срокът за избор на нов доставчик се удължава до 15 декември.\r\n\tКазусът се проучва и от Комисията за енергийно и водно регулиране (КЕВР), както и от Министерството на енергетиката и до дни се очаква да има становище по случая, коментира пред Mediapool председателят на енергийния регулатор Иван Иванов. Той увери, че към момента не се разглежда въпросът с отнемането на лиценза на \"Фючър Енерджи\", тъй като свалянето й от пазара е станало по нейно искане. Събира се информация за състоянието й и възможността да изпълнява задълженията си по лиценз, допълни Иванов.\r\n\tОт данни в Търговския регистър става ясно, че дружеството приключва 2016 г. на загуба от 258 хил. лв. и дългове за около 16 млн. лв. към банки и доставчици. По неофициална информация обаче борчовете са нараснали многократно през настоящата година. На 4 декември на общо събрание на акционерите на дружеството – Валентин Христов и притежаваната от него \"Аксис 7\", е решено да бъде отстранен управителят Иван Стоянчев и ръководството да се поеме от Христов.\r\n\tОт чешката компания ЧЕЗ, за която неофициално се твърдеше, че е избрала индийско-българския консорциум с 30 процентно участие на \"Фючър Енерджи\" за купувач на бизнеса й в България, пък вече са уведомили кандидата, че прекратяват разговорите. Такива вече се водели с \"Енерго-Про\", чиято оферта била следваща в класацията на претендентите, твърдят запознати с действията на ръководството на ЧЕЗ.\r\n\tСлучващото се с \"Фючър Енерджи\" не е прецедент за българския пазар на ток, но досега толкова голям участник не е бил отстраняван и именно това вади наяве пропуски в сегашните правила и дава шанс за подобряване на нормативната база, коментираха Диловска и Нейков.\r\n\tТе посочиха, че дори в сегашните правила не е предвидена процедура по себеотстраняване, какъвто е случаят с \"Фючър Енерджи\". Тъй като искането е свързано с огромни задължения за небаланси (когато се налага спешно купуване или продаване на недостигаща или излишна електроенергия), но не става ясно дали това са дългове на самия търговец или на негови доставчици, трябва да се предвиди възможност и други търговци да искат отстраняване на друг участник на пазара, ако имат финансови проблеми с него, смятат двамата експерти. Също така трябва да се разпише ясно какви са действията при фалит на участник на пазара за ток.\r\n\tПредставителите на Института за енергиен мениджмънт смятат, че сегашният казус е добър повод за прецизиране на правилата за търговия с електроенергия, а също така и за увеличаването на контролните функции на КЕВР, която заедно с комисиите за защита на конкуренцията и за финансовия надзор да следи по-качествено и по-изкъсо търговците на ток да не манипулират пазара.\r\n\tИван Иванов припомни, че на 7 декември КЕВР предстои да приеме промени в правилата за търговия се електроенергия и по думите му те няма да се отнасят само за стартирането на борсовата търговия с ток в рамките на деня. Той не се ангажира с позиция дали КЕВР ще се занимае с произтеклите от сегашната ситуация с \"Фючър Енерджи\" пропуски в нормативната база.\r\n\tПравилата за търговия с ток може да изглеждат скучна бумащина, но обхватът им върху максимални възможни ситуации и хипотетични проблеми е от изключително значение за предстоящата пълна либерализация на електроенергийния пазар у нас. След дълго отлагане, се очаква най-сетне тя да започне през 2018 г. като намеренията са постепенно да бъде вадена на борсата цялата произвеждана електроенергия. В момента на борсата за ток се търгуват едва 400 МВ държавен ток, като догодина количествата ще нараснат на 500 МВ заради изискване на ЕК. Догодина ще започнат и сделките за обеми, които да се доставят в рамките на същия ден, но като цяло борсата обхваща едва около 10 на сто от целия енергиен пазар.\r\n\tДиловска и Нейков посочиха като голям проблем липсата на прозрачност за сключените двустранни договори за покупко-продажба на ток.\r\n\tЧаст от тези сделки се случват на борсата в отделен пазарен сегмент, но повечето са директно между производителите на ток и търговците при неясни условия, скрити цени и тайни срокове.\r\n\tСпоред Института за енергиен мениджмънт е необходимо на борсата за ток да се регистрират всички двустранни сделки – за количества, срокове, начин на плащане, за да са възможни както пазарни анализи, така и проследяване дали не се извършват злоупотреби и манипулации. Нейков смята, че сделките на всички производители на енергия с мощности над 5 МВ трябва да регистрират сделките си.\r\n\tДвамата експерти призоваха правителството най-сетне да излезе с пътна карта за либерализацията на електроенергийния пазар – не само със срокове, но и с необходимите аргументирани мерки за освобождаването на търговията с ток. Те също така препоръчаха на \"Българската независима енергийна борса\" да разнообрази профила си и предлаганите продукти, за да са те ориентирани по-потребителски. За целта обаче е необходимо масово да се инсталират умни електромери, които да могат да измерват почасово потреблението, а не както сега – дневна и нощна тарифа. Така клиентите ще могат чрез цени за различните часове да участват по-активно в управлението на доставките въобще на пазара.\r\n\t\"На клиентите дори може да бъдат предложени по-ниски цени на тока в замяна на ангажимент от тяхна страна при нужда да ограничават собственото си потребление\", даде пример Нейков.  \r\n\tС позиция за изсветляване на електроенергийния пазар излезе по-късно в сряда и Асоциацията на организациите на работодателите в България (АОРБ). В момента на борсата за ток липсва прозрачност, има преференции за играчи и това трябва да се промени като се задължат всички производители да търгуват тока си на борсата, твърди асоциацията.\r\n\tАОРБ призова Народното събрание да въведе строги санкции при пазарни манипулации, за да не се допускат сделки \"под масата“ на непазарни цени. Организацията припомни как през август тази година само за 17 секунди бяха продадени стотици мегавати за милиони левове.\r\n\tОт Института за енергиен мениджмънт отбелязаха, че е имало сделка, сключена за 3 секунди, което е явен белег за нередност, тъй като ако купувачът не е запознат с офертата предварително, времето не е достатъчно дори само за прочитането й, камо ли за анализ и вземане на решение. \"Това е един клик време\", посочи Диловска.\r\n\tРаботодателите смятат, че само прозрачността на електроенергийния пазар ще възстанови доверието на икономическите субекти в него и най-вече ще защити интересите на битовите потребители, които предстои да излязат на свободния пазар.", "date": "2017.12.06", "title": "Големи сметки заплашват клиентите на отстранения търговец на ток \"Фючър Енерджи\""}
{"url": "http://www.mediapool.bg/boiko-rashkov-informira-parlamenta-za-hilyadi-narusheniya-sas-srs-ta-news272751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИма хиляди нарушения в процедурите за прилагане на специалните разузнавателни средства (СРС), разкри в сряда шефът на Бюрото за контрол на СРС Бойко Рашков. Той бе изслушан от депутатите на открито заседание по повод доклада на институцията за 2016 г. Рашков припомни, че бюрото е открило стотици нарушения при разрешаването на СРС-та от Софийския градски съд по времето на Владимира Янева, но прокуратурата и досега не е реагирала.\r\n\t\"Бюрото вече не може да гарантира100% на гражданите дали правата им се нарушават чрез СРС-та. Причината е, че службите дават невярна информация, а в осем случаи не са дадени отговори (на запитвания от Бюрото за контрол на СРС – б.а.). Един от тези случаи е за подслушван политик. Другият - на следен магистрат, като целта била да се установи дали той има връзка с политик\", разказа Рашков.\r\n\tШефът на бюрото директно обвини в двоен стандарт прокуратурата. Той напомни, че Владимира Янева вече е осъдена за незаконно дълго подслушване по аферата \"Червей\", а един от нейните заместници е действал незаконно 110 пъти, но дело срещу него няма.\r\n\tШефът на бюрото разкри, че има осем хиляди разрешения за прилагане на СРС, които не са изпълнени от Държавна агенция \"Технически операции\" (ДАТО). Според Рашков агенцията е била длъжна да уведоми съда и заявителя на СРС-то за отказите, но това не е направено.\r\n\tБойко Рашков напомни, че едно от трите наказателни дела срещу бившия вътрешен министър Цветан Цветанов бе за отказ да се приложат СРС-та срещу шефа на антимафиотите във Велико Търново. Тогава в публичното пространство бе зададен въпросът дали има чадър на Цветанов върху този служител на МВР.\r\n\t\"Той (Цветанов) поне имаше кураж да откаже, докато сега не се знае защо хиляди СРС-та не са приложени\", каза Рашков. По думите му най-голям брой \"порочни\" искания за прилагане на СРС-та идват от ДАНС. Спецагенцията е отказала достъп на бюрото до материали по няколко искания за СРС.\r\n\tЕдновременно с това ДАНС отказва да вземе отношение по друг сериозен въпрос - унищожаването на секретни материали, каза Рашков. Според него секретни материали масово са унищожавани, но никой не е взел отношение, въпреки че ДАНС е била сезирана.\r\n\tПрез лятото Бойко Рашков обяви, че има нерегламентирано подслушване на журналисти, магистрати и журналисти с цел сплашване. Той обаче не спомена имена. Не го направи и в сряда пред парламента.Цацаров: Няма масово подслушване на политици и магистрати\r\n\tГлавният прокурор Сотир Цацаров взе думата и обвини Рашков, че е политизирал въпроса с подслушването. \"Аз не чух отговор на два съществени въпроса (поставени от Бойко Рашков – б.а.) и затова аз ще си позволя да отговаря на тях. Подслушване на журналисти? Не! Масово подслушване на политици и магистрати? Не!\", каза главният прокурор.\r\n\tПо думите му ДАНС и ДАТО работят при спазване на закона, а всички обвинения към тях са получили отговор от прокуратурата. Цацаров обясни и осемте хиляди неприложени СРС-та от ДАТО. По думите му в част от случаите обяснението е, че съдът е разрешил подслушването на множество телефони на заподозряни, но после се е оказало, че половината не се ползват. В други случаи проследяваните са разкрили, че са следени.\r\n\t\"Това, което се чу в залата имаше политическа окраска. Пред вас бе нарисувана апокалиптична картина на масови нарушения, която за съжаление не отговаря на истината. Казвам за съжаление на тези, които се опитват да внушават това\", допълни Цацаров.\r\n\tЗа незаконните разрешения на Софийския градски съд Цацаров каза, че прокуратурата ги е разследвала, но съдът не предоставял цялата информация.\r\n\tШефът на ДАНС Димитър Георгиев допълни в духа на Цацаров, че няма нито едно подслушване на журналисти. Тогава Бойко Рашков пак взе думата и отново без да посочва имена обясни, че един от отказите на ДАНС да приложи СРС засяга един много известен човек.\r\n\t\"Не е в залата, но един друг е в залата. Няма съмнение, че отказът е свързан точно с този човек и няма правни аргументи за тази забрана. По стотици сигнали (за нарушения – б.а.) отговор от прокуратурата не сме получили, искахме той да знае какво се случва в прокуратурата. За осемте хиляди отказа да се приложат СРС-та ДАТО е длъжна да уведоми. Такива уведомителни писма няма, не сме ги открили в ДАТО\", каза Рашков.\r\n\tЗа двойния аршин в Софийския градски съд той отговори с напомняне, че Владимира Янева бе осъдена за незаконно подслушване от 300 дни при разрешени от закона 180.\r\n\t\"Имаме (разрешени) СРС-та и по 480 дни, по 400, по 330 дни, ДАНС наблюдава 5-6 месеца, след това прокуратурата още толкова\", каза Рашков.\r\n\tВ крайна сметка докладът на Бюрото за контрол на СРС бе приет със 182 гласа \"за\". Председателят на правната комисия Данаил Кирилов (ГЕРБ) взе думата и каза, че гласува \"против\" демонстративно. Той обвини Бойко Рашков, че използва един доклад с обективни данни \"по груб политически начин, за да се манипулира общественото мнение\".\r\n\t\"Това беше брилянтен случай на политическа злоупотреба по отношение на контролната функция на парламента. Живот и здраве, да доживеем следваща процедура по избор (на председател на Бюрото), знам и какво ще питам\", каза Кирилов.\r\n\tЛидерът на БСП Корнелия Нинова разтълкува думите на Данаил Кирилов като \"заплаха към легитимно избрания председател на Бюрото за контрол на СРС\".\r\n\t\"Този човек е в качеството на директор, а заради изказано мнение го заплашвате с политическо уволнение. Очаквах да го изгоните от трибуната след моето изгонване, това е политически натиск за това, че говори истината\", каза Нинова.", "date": "2017.12.06", "title": "Бойко Рашков информира парламента за \"хиляди нарушения\" със СРС-та"}
{"url": "http://www.mediapool.bg/strategiyata-za-natsionalna-sigurnost-kiber-zashtita-i-modernizatsiya-na-armiyata-news272760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството одобри проекта за актуализиране на Стратегията за национална сигурност на България и предложи на Народното събрание да го приеме.\r\n\t \r\n\tСтратегията все още не е публикувана.\r\n\t \r\n\tОт Министерския съвет съобщиха, че стратегията посочва националните интереси, необходимите условия и предпоставки за тяхното реализиране чрез неутрализиране на рисковете и заплахите за страната и нейните граждани.\n\n\r\n\t \r\n\tТя очертава по-широко разбиране за националната сигурност, като извежда на предно място сигурността на гражданина, обществените и икономическите аспекти, без да подценява измеренията, свързани с отбраната, външната политика, разузнаването, охраната на обществения ред и защитата на законността.\r\n\t \r\n\tПредлага се включването на нови политики като кибер сигурността, транспортната сигурност, управлението при кризи, младежта и спорта и защита на националните архиви като част от културно-историческото наследство, посочват от МС.\r\n\t \r\n\tОт стратегическо значение е определянето като основен приоритет и изпълнението на приетите от България цели за способностите на НАТО за колективна отбрана и изграждане на отбранителни способности на Европейския съюз. Изцяло нов момент в е поетапното увеличаване на бюджета за отбрана до 2 на сто от БВП на страната. \r\n\t \r\n\tОтчетена е необходимостта от реализиране на инвестиционните проекти за придобиване на нови основни бойни платформи и цялостна модернизация на въоръжените сили, както и от създаване на система за прозрачен, ясен подбор и кариерно развитие на военнослужещите и цивилните служители, която да включва и ефективен пакет от мерки за мотивация, допълват от правителството.", "date": "2017.12.06", "title": "Стратегията за национална сигурност: Кибер защита и модернизация на армията"}
{"url": "http://www.mediapool.bg/sakskoburggotski-ako-tsarskite-imoti-sa-bili-darzhavni-zashto-prez-1946-g-sa-odarzhaveni-news272762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТемата за царските имоти е \"стара дъвка\", която много хора използват, каза Симеон Сакскобургготски в сряда в първи коментар на , свързани с царската реституция. Той попита дали, ако тези имоти са били държавни през 1946 г., когато са конфискувани от държавата, е било е необходимо тя да ги одържавява.\r\n\t\"Нека ми отговори на този въпрос, който иска\", заяви Сакскобургготски пред журналисти в Пловдив, цитиран от агенция \"Фокус\".\r\n\tВсъщност Върховният касационен съд (ВКС) отдавна отговори на този въпрос, приемайки в окончателното си решение по делото за резиденция \"Кричим\", че Интендантството на Цивилната листа на Н.В. Царя има уникален публично-правен институт и представлява държавно учреждение, а служителите му са държавни. Това означава, че интендантството е управлявало държавни имоти, а не частната собственост на царете. По този начин ВКС аргументира тезата си, че Симеон Сакскобургготски и сестра му няма как да получат имоти, които никога не са били техни.\r\n\tСакскобургготски присъства в сряда на литургията в най-новия храм в Пловдив \"Св. Николай Мирликийски Чудотворец\" и уточни, че е дошъл специално, за да поздрави пловдивския митрополит Николай за имения му ден. Бившият премиер дори чете молитва на български език без да ползва очила, отбелязва сайтът \"Под тепето\".\r\n\tМитрополит Николай се обърна към него с думите: \"Малко са ония достойни човеци, които са записали имената си в историята на христовата църква. Вие, Ваше Величество, сте един от тях. Вие сте със съзнанието и на един достоен български държавник и Вашето име е записано не само в историята на нашата църква, а и в книгата на живота\".", "date": "2017.12.06", "title": "Сакскобургготски: Ако царските имоти са били държавни, защо през 1946 г. са одържавени?"}
{"url": "http://www.mediapool.bg/desetki-raneni-pri-zhp-katastrofa-v-germaniya-news272727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tTоварен и пътнически влак се сблъскаха снощи в град Меербуш, близо до Дюселдорф в германската провинция Северен Рейн - Вестфалия.\r\n\t \r\n\tСпоред последните данни са ранени 50 души, но за щастие няма жертви.\r\n\t \r\n\tОт българското външно министерство съобщиха, че при катастрофата няма пострадали българи.\n\n\r\n\t \r\n\tЖелезопътната компания \"Нешънъл експрес\" каза, че пътническият влак се е движел от Кьолн към Крефелд, когато около 20 ч. местно време се е сблъскал с товарния влак, пътуващ за Ротердам.\r\n\t \r\n\tСпоред сайта на пожарната служба в Меербуш във влака са пътували около 170 пасажери. Седем от тях са с по-тежки травми, а 1 е с опасност за живота.\r\n\t\r\n\tСледователи заявиха днес, че пътническият влак не е трябвало да бъде допускан на линията, където е станала катастрофата, предаде ДПА.\r\n\tСпоред разследващите органи обаче остава да се изясни дали произшествието е било причинено от повреда в сигнализацията или поради недоглеждане на машиниста.\r\n\t \r\n\tСледователите са анализирали информацията, съдържаща се в тахографите на двата влака, но разследването продължава.", "date": "2017.12.06", "title": "Десетки ранени при жп катастрофа в Германия"}
{"url": "http://www.mediapool.bg/martenitsata-veche-e-chast-ot-nematerialnoto-kulturno-nasledstvo-na-yunesko-news272761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМартеницата беше вписана като нематериално културно наследство на ЮНЕСКО, съобщават от министерството на културата.\r\n\tТова се е случило по време на заседанието на Междуправителствения комитет за опазването му, което се провежда в Република Корея.\r\n\tНоминацията е мултинационална на България, Румъния, Молдова и Македония и е вписана в представителния списък на елементите на нематериалното културно наследство на човечеството.", "date": "2017.12.06", "title": "Мартеницата вече е част от нематериалното културно наследство на ЮНЕСКО"}
{"url": "http://www.mediapool.bg/2017-g---antiutopiya-na-balgarskata-ikonomicheska-propaganda-news272705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяма утопия на този свят, без митове. И най-синтезираният икономически резултат от действията на властта – Брутният вътрешен продукт - расте, расте, всяка година напоследък, все расте …. При това е истина, расте си, няма мит, има факт в случая. Дори спря да расте на първо място, поради ръста на износа, при който 0.3% от предприятията (или около 700 броя притежавани от не повече от 100 души) формират 75 -80% от него, а през 2011 г., почти същите предприятия или хора са смогвали да допринасят за цели 99%. Нашата икономика, т.е., стоте човека, не станаха по-конкурентоспособни във времето и темпът в растежа на вътрешното потребление изпревари ръста на износа при създаването на БВП, като междувременно стана и водещ фактор за нарастването му. В това няма драма, нито има някакъв друг мит.\r\n\tПросто е налице още един факт за сто или колкото са там човека (да им вика олигарси някой, ако така повече му харесва), които са парцелирали най-рентабилните дейности в икономиката на България, макар те да не увеличават сумарно своята конкурентоспособност на глобалните пазари (ИТ индустрията е изключение и в нея няма олигарси).\r\n\tНо истината за растежа на БВП не е заключена само в олигарсите. Тя е още в това, че \r\n\tНяма как да е иначе, ако доходите съставляват под 13% от БВП, а българският БВП на глава от населението е около 22% от средния показател за ЕС. \"Добрата\" българска власт започна да вдига заплати, за да попречи забогатяването на българина да се превърне в абстрактен мит, когато започнаха да я нападат, че е корумпирана и когато разни европейци ще се мотаят цели 6 месеца в България през нейното председателство на Съвета на ЕС. Но с колко държавата може да вдигне заплатите, при това с изпреварващ ръст на растежа на БВП, ако последният е толкова скромен спрямо средния БВП на мотаещите се тук европейци?\r\n\t и тогава със структурата на нашата икономика, която и в износа на олигарсите й не е завидно конкурентоспособна, какво правим? \"Добрата\" власт няма да може повече с административни актове (постановления на МС) да влияе положително на жизнения стандарт при наличната икономическа структура и от тук, потреблението ще спре да тегли динамично растежа на БВП. Ще е възможно само инфлацията да расте бързо, ако властта упорства да бута доходите нагоре под неин пряк контрол.\n\n\r\n\tНапример, българинът харчи 30% от парите си за храна, доходите му са около 18% от средните в ЕС, а средните цени на хранителните продукти – 71% от тези осреднени за Съюза. Нима инфлацията тогава няма да качи първо цените на храните до стойностите им в останалите държави на ЕС, преди доходите на българите да станат дори приблизително европейски?\r\n\t\r\n\tЕто няколко:\r\n\t От тези инвестиции 45.33% са концентрирани през 2016 г. в Югозападния район, а 2/3 в Южна България, като 2 групи от сектори привличат над 50% от бизнес инвестициите (без тези в държавното управление). Рядко български предприятия са кооперирани в международни технологични вериги, а аутсорсингът реализиран в страната е за дейности, които са по правило спомагателни или обслужващи за чуждестранните инвеститори. Най-печеливши са инвестициите в жив български труд – 207% по данни на Евростат от 2015 г., поради ниската цена на труда. През 2011 г. около 2/3 от материалните активи на икономиката са били счетоводно амортизирани. За периода 2007 – 2013 г. са финансирани едва около 5  500 проекта със средства на европейски програми, въпреки високата усвояемост на тези средства, докато например в Гърция, същият брой е бил около 70  000. \r\n\tТаблицата по-долу отразява инвестиционната активност и състоянието на заетостта в двете отраслови групи, посочени в горния параграф като привличащи над 50% от инвестициите в дълготрайни материални активи (ДМА) в България:\r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t \r\n\t  \r\n\t  \r\n\t  \r\n\t  \r\n\t  \r\n\t  \r\n\t  \r\n\t \r\n\t\r\n\tОт таблицата се вижда, че наетите лица в отрасловите групи са били 62.02% през 2010 г. и 61.66% в 2015 г. от общо наетите лица в икономиката. При инвестициите реципрочните съотношения са съответно 55.44% и 52.53% или заетостта и инвестициите като цяло намаляват в края на периода спрямо началото му, въпреки че БВП и потреблението растат за същия период. По-съществен спад се наблюдава при инвестициите (около 25% за група А. и около 35% за група Б.) при намаление на заетостта в групите от 4 – 5% за разглежданите 5 г.. Следователно, най-голямата инвестиционна концентрация в българската икономика няма пряка функционална връзка с броя на работните места в отраслите, в които тя се материализира. Казано по друг начин: инвестиционните проекти извън строителството, макар немногобройни, не вдигат доходи, заетост и потребление. Тогава \"добрата\" власт как може да очаква, че бизнесът ще откликне на желанието й да вдига БВП чрез по-високи доходи и потребление над необходимите му разходи за минимално разполагаема работна сила?\r\n\t (в горния параграф и по-долу се посочва какви диспропорции биха го изчерпили), поради факта, че съсредоточава основната част от инвестициите в активи извън строителството. Известно е също, че водещите експортни отрасли в България са миннодобивната промишленост, металургията, химията (особено преработката на руски петрол и износ на петролни продукти), ИТ сектора, машиностроенето и този за производство на оръжия напоследък. Нито един от изброените отрасли не може да бъде рентабилен, ако работи само за вътрешния пазар и \"олигарсите\" в него продават стоки и услуги изключително на бедни или не до там бедни българи.\r\n\t – през 2010 г. те са били 3  604 хил души, докато през 2016 г. вече са около 3  463 хил., 31% от хората в работоспособна възраст не работят (1 млн. от тях живеят в градовете), 2/3 от заетите лица получават доходи под средните за страната и паритетната покупателна способност на българина от 2014 до 2016 г. допълнително бележи лек спад – от 0.9259 до 0.9025 в рамките на ЕС-28, макар доходите и потреблението му да растат в абсолютни стойности. Само около 10% от населението има доходи над средните за страната и очевидно единствено то е активен пазарен съ-генератор на темпа на растеж в потреблението, което тегли БВП нагоре. Респективно, 10% от населението притежава около 90% от спестяванията в банки, които имат 1.5 пъти повече необслужвани над 90 дни кредити от банките в страни като Словакия или Унгария, отпускайки при това, поне с 30% спрямо БВП по-малко кредити на реалната икономика, отколкото в споменатите страни.  Как тогава описаната структура на доходите и степен на заетост при липсата на достатъчен брой качествени проекти за финансиране (или липсата на предприемаческа енергия/квалификация), ще направят потреблението в България да расте устойчиво, за да тегли динамично растежа на БВП?\r\n\t Като дял от БВП, процентното намаление на данъчните приходи за 2016 г. спрямо 2007 г. е най-съществено за приходите от ДДС – от 10.4% през 2007 г. на 9.2% през 2016 г., независимо от запазване на данъчната ставка и ръста на БВП с 46% за периода. На второ място, по процентно намаление на приходите са тези от данък печалба – от 2.9% през 2007 г. на 2.2% през 2016 г., при запазване на данъчната ставка от 10%. Особено тревожно е задържането на приходите от акцизи, независимо от увеличените ставки (от 12% при горивата до над 20 пъти при тютюневите изделия) и увеличените обеми на продажбите.  И ако доходните диспропорции нарастват в условията на парцелираната икономика (вж., предния параграф), как \"добрата\" власт ще неутрализира или смекчава тази даденост, за да стимулира потреблението, като намалява ресурсът от БВП, преразпределян от нея, а частните инвестиции не показват връзка с повишаването на заетостта?\r\n\t, защото в частните фондове няма акумулирани средства за изплащането и на една месечна пенсия на осигурявани лица с около 20 г. трудов стаж. Реакцията на \"добрата\" власт на този факт е да отлага датите за изплащане на пенсии от фондовете със законови корекции, както и да предостави на всеки български гражданин избор, дали иска да се осигурява в тях. Ако не иска, трябва да прави вноски само в ДОО, където около 45% от постъпленията са субсидирани от данъкоплатците, при не нарастващи приходи за бюджета от ДДС и данък печалба спрямо обема на наличния БВП, застаряващо и намаляващо население, 40% функционално неграмотна младеж и невъзможност да се печатат безконтролно нови пари в условията на валутен борд. Следователно, при трудното акумулиране на пенсионен резерв за застаряващото и оредяващо население на България, не се вижда достъпен за \"добрата\" власт начин, с който тя да подтиква растящия брой пенсионери да имат високо лично потребление.\r\n\t (дори медицинските обекти под административната шапка на кметицата отличник в Столична община са такива). Покриването на капиталови дупки има много ограничен ефект за правителственото потребление и никакъв за личното като движеща сила за растежа на БВП.\r\n\tОчакваните частни инвестиции в недвижими имоти в Северна България през 2018 г. са в сферите на логистичните складове, споменатия спомагателен аутсорсинг и за малки преработвателни предприятия.  и инвестициите няма да повлияят радикално на бедността в региона.\r\n\tОт изброените фактори вероятно лесно се забелязва, как  (при приватизиран от малък брой лица растеж на БВП, предимно чрез износа и в по-малка степен чрез обществените поръчки), че за нея естественото равновесно състояние е повтарящата се дефлация, произхождаща от статуквото на установените временни капиталови паритети. Инструментите за въздействие върху БВП, свързани с административното повишаване на доходите, респективно потреблението са със скромен структурен потенциал, ограничен от достигането на местните цени до равнището на цените на потребителските стоки на международните пазари и изчерпването на заделения за целта ресурс от очаквани печалби и сивата икономика. Потреблението ще продължи да се повишава и без административни интервенции, но не достатъчно динамично, за да е реално догонващо за стандарта на живот в ЕС.\r\n\t, следващ от относително ниската степен на заетост на населението и структурата на доходите му, в която едва 10% са над границата на средния индивидуален доход. Това е така, дори когато те оказват натиск да се свива от олигарсите обемът на сивата икономика в качеството й на вграден буфер в парцелираните сектори, едновременно с повишаването на доходите на наемните служители. Постижимият размер на свиването на неформалната икономика подобно е лимитиран от ниската конкурентоспособност на повечето ключови бизнеси в нея и е налице като изрична работодателска склонност, само защото липсват необходимите, включително средно квалифицирани кадри на пазара. \"Добрата\" власт в случая няма принос за свиването на неофициалната икономика (делът й е около 30% от БВП и е най-висок в ЕС), докато се опитва да си купи време за по-дълго оцеляване с повишаването на съсловни доходи, намиращи се под неин пряк контрол и се надява на паралелна вторична реакция от икономиката в отговор на действията й.\r\n\t\r\n\tПрез 2016 г. делът на непреките разходи за труд е 23.9 % в ЕС-28, а в еврозоната — 26.0 %. Делът на непреките разходи за труд варира значително в различните държави — членки на ЕС: той е най-висок във Франция (33.2 %), Швеция (32.5 %), Белгия (27.5 %), Литва (27.8 %) и Италия (27.4 %), а най-нисък — в Малта (6.6 %), Люксембург (13.4 %), Ирландия (13.8 %), Дания (13.9 %) и Хърватия (14.9 %).\r\n\tБългарското \"докосване\" от властта на доходи, обаче, следва да бъде елемент на някаква държавна политика за структурно развитие на икономиката (най-вече, чрез подобряване качеството на активите и търсенето на синергийни инвестиционни ефекти в рентабилни икономически сектори от подкрепата на проекти по оперативните програми на ЕС), инак ще се прояви единствено като данък инфлация. А всяка инфлация преразпределя доходи в обществото не точно в полза на бедните или честни хора. , включително с намаляването на обема на сивата икономика и увеличаването на частните инвестиции.\r\n\tБългарският проблем, обаче е, че нито една добра власт не опитвала да осъществява подобна политика, оптимизирайки данъчната си събираемост и тласкайки с подходящи инструменти едрия бизнес да използва резервите на сивата икономика.\r\n\tСегашната също не подсказва афинитет за нея, надявайки се алтернативно само да отчита по-ниска инфлация от реалната, за да не тревожи хората. Някой твърдеше, обаче, че политиката се правела от свободни хора, ако действително е политика...\r\n\t\"Добрата\" власт се нуждае още от политиката за икономическо структурно развитие в условията на дефицитен брой качествени частни проекти, за да избегне утаяването само на отчуждени митове за силна икономика (оправдавани с номинално растящите БВП и сумарни доходи/потребление) сред бедните и заплашени с бедност хора (над 50% от населението на България, според данни на НСИ и Световната банка). Правенето на такава политика е доста различно нещо от строителството на магистрали и газопроводи или санирането на жилища.\r\n\tМакар отчуждението от неистината да не притежава помитаща социална енергия (може, например да увеличи тютюнопушенето), за пропагандните митове в България, освен благодатна почва (или централизираната/олигархична икономическа структура на собствеността на активи и капитали) е предвидено да има още и наличен плодоносен компост - тор (т.е., стимули за продуктивно и постоянно подсилване на почвата) – отсъствие на независима правосъдна система и медии, които по изключение могат аналогично да се разглеждат като независими.\r\n\tСтраната на митовете, обаче не разполага с гражданско общество, а властта не е добра власт, най-малкото докато не пребори бедността със средства различни от митовете на осреднените стойности за потребление и съмнителната инфлационна статистика, като краен контрапункт на преразпределителните мерки, прилагани срещу структурната дефлация.\r\n\tСъщо така, \r\n\tВ българските условия също мнозинството (около 80% от пълнолетното население, живеещо от заплати и пенсии) се свива демографски, с каквито и митове да е хранено, дори когато властта го лъже небрежно, за да не нарушава секторни статуква, че от силната икономика не постъпват в бюджета необходимите пари за воденето на инвестиционни структурни политики. А тези политики трябва сами да създават фискални приходи и динамичен ръст на доходите или ръст във вътрешното потребление, ако се водеха успешно, вместо да поглъщат извинително липсващите за политиките публични средства, както интелигентно се извинява властта. В случая, извиненията са подпомагани с мълчаливо разбиране и от опозиционните й либертианци, които отделно, все пак, настояват за правенето на реформи в правосъдната система, за да преборят бедността, като смачкат корупцията и освободят от нея пазара и доходите, макар корупцията никъде по света да не е ликвидирана, а и самото й отсъствие не поражда автоматично структурни промени в отраслите на икономиката.", "date": "2017.12.06", "title": "2017 г. - антиутопия на българската икономическа пропаганда"}
{"url": "http://www.mediapool.bg/lekari-ot-pirogov-otnovo-protestiraha-sreshtu-direktora-si-news272732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекари от \"Пирогов\" излязоха за втори ден на протест в сряда с обвинения за лошо управление към директора проф. Асен Балтов. Петдесетина лекари, медицински сестри и санитари се събраха пред централния вход на болницата и поискаха оставката на директора. Те заплашват с колективни оставки в ключовите за болницата звена.\r\n\tПротестиращите обвиняват директора Асен Балтов в своеволия и скандални назначения. Преди ден те изпратиха и писмо до здравния министър, с което го запознават със ситуацията в болницата. То беше подписано от синдикалната секция на “Подкрепа“ в лечебното заведение, но в последствие от профсъюа се разграничиха от него.\r\n\tВъв вторник здравният министър Кирил Ананиев съобщи, че протестира малка част от персонала и при това исканията им не се припознават от останалите работещи в лечебното заведение. Министърът е назначил проверка в болницата.\r\n\tМеждувременно от \"Пирогов\" изпратиха официално съобщение до медиите в сряда, в което посочват, че лечебното заведение продължава да работи при нормални режим и натовареност. \"Всички звена оказват денонощна медицинска помощ, въпреки опитите да се създава напрежение\", посочват оттам.\r\n\t\"През последното денонощие над 600 души са потърсили помощ в \"Пирогов\", повече от 130 от тях са оставени за лечение в болницата\", казаха от лечебното заведение.", "date": "2017.12.06", "title": "Лекари от \"Пирогов\" отново протестираха срещу директора си"}
{"url": "http://www.mediapool.bg/pochina-dzhoni-holidei-news272726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата рокзвезда на Франция Джони Холидей почина тази нощ на 74 години от рак на белия дроб, съобщи съпругата му Летисия, цитирана от Франс прес.\r\n\t \r\n\t\"Джони Холидей си отиде. Пиша тези думи, без да мога да го повярвам. Обаче е истина, мъжът ми вече не е сред нас. Напусна ни тази нощ както живя целия си живот, смело и достойно\", написа тя в изявление.\r\n\t \r\n\tДжони Холидей (Жан-Филип Лео Сме) е роден на 15 юни 1943 година в Париж.\n\n\r\n\t \r\n\tДжони Холидей има в кариерата си 181 турнета, 18 платинени албума и е продал повече от 100 милиона записи по цял свят, което го прави един от най-продаваните артисти на всички времена. На 3 октомври 2007 г. обявява оттеглянето си от сцената с прощално турне, приключило две години по-късно. По-късно Холидей обявява няколко нови  участия, последвани от световно турне през 2014 г.\r\n\t \r\n\tНа 12 април 1965 се жени за Силви Вартан и от брака се ражда синът им Давид. На 4 ноември 1980 г. след като доста пъти се събират и разделят семейството се разпада. Джони Холидей има и дъщеря - Лора Сме, от брака си с актрисата Натали Бай.", "date": "2017.12.06", "title": "Почина Джони Холидей"}
{"url": "http://www.mediapool.bg/senatat-na-sasht-odobri-kirsten-nilsen-za-ministar-na-vatreshnata-sigurnost-news272729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСенатът на САЩ утвърди експертката по сигурността Кирстен Нилсен за министърка на вътрешната сигурност с 62 на 37 гласа, предаде ДПА.\r\n\t \r\n\tНилсен бе номинирана за поста от президента Тръмп през октомври. Тя бе заместник на предишния титуляр Джон Кели, който стана началник на кабинета на Белия дом през юли. Тя последва Кели в Белия дом, където бе заместник-началник на кабинета.\r\n\t \r\n\tМинистерството на вътрешната сигурност е създадено през 2002 г. в отговор на атентатите от 11 септември 2001 г. То отговаря за борбата с тероризма, граничната охрана, митниците, бреговата охрана и реакцията при кризи. \n\n\r\n\t \r\n\tНилсен е втората жена начело на това министерство след Джанет Наполитано, която бе на тази длъжност от 2009 до 2013 г.", "date": "2017.12.06", "title": "Сенатът на САЩ одобри Кирстен Нилсен за министър на вътрешната сигурност"}
{"url": "http://www.mediapool.bg/nad-3-mln-dolara-struva-do-momenta-razsledvaneto-za-ruskata-namesa-v-sasht-news272730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкипът на специалния следовател Робърт Мълър - бивш шеф на ФБР, е похарчил 3.2 млн. долара за първите месеци от разследването си на руската намеса в президентските избори в САЩ и предполагаемото съучастие на приближени на президента Доналд Тръмп, предаде Асошиейтед прес.\r\n\t \r\n\tСумата на тези разходи става ясна от копие от доклад на Мълър, получен от АП. От документа личи, че 1,7 млн. долара от тази сума са за заплати и добавки към тях. Още 223 000 долара са похарчени за командировки на разследващия екип.\r\n\t \r\n\tОсвен това министерството на правосъдието е похарчило още 3,5 млн. долара като помощ за разследването. Така цялото разследване до момента струва на данъкоплатците 6,7 млн. долара.\n\n\r\n\t \r\n\tДокладът се отнася за периода от 17 май - датата на назначаването на Мълър, до 30 септември - краят на федералната фискална година.\r\n\t \r\n\tДо момента Мълър е предявил обвинения в резултат на разследването срещу четирима души. Сред тях са бившият шеф на предизборната кампания на Тръмп Пол Манафорт и бившият президентски съветник по националната сигурност Майкъл Флин.", "date": "2017.12.06", "title": "Над 3 млн. долара струва до момента разследването за руската намеса в САЩ"}
{"url": "http://www.mediapool.bg/tramp-shte-priznae-do-chasove-erusalim-za-stolitsa-na-izrael-news272724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tOчаква се американският президент Доналд Тръмп да обяви в сряда, че признава Ерусалим за столица на Израел, заявиха пожелали анонимност официални представители на САЩ, цитирани от Асошиейтед прес и Франс прес.\r\n\t \r\n\tПрезидентът Тръмп освен това ще нареди на Държавния департамент да подготви преместването на посолството на САЩ в Израел от Тел Авив в Ерусалим. Той няма да определя график за преместването, което вероятно ще отнеме \"няколко години\", казаха източниците.\r\n\t \r\n\tОчаква се Тръмп да обяви решението си в 13.00 ч. местно време (18.00 ч. по Гринуич).\n\n\r\n\t \r\n\tПризнаването на Ерусалим за столица на Израел ще е признаване на \"историческата и съвременната действителност\", а не толкова политическо изявление, казаха източниците. \r\n\t \r\n\tТе отбелязаха, че почти всички израелски правителствени ведомства и израелският парламент са в Ерусалим, а не в Тел Авив, където поддържащите дипломатически отношения с Израел държави по традиция държат посолствата си.\r\n\t \r\n\tЕдин такъв ход би променил датиращата от десетилетия позиция на САЩ по въпроса и може да разпали насилие в Близкия изток. Арабски и мюсюлмански страни предупредиха, че подобно решение може да провали крехките усилия за мир в Близкия изток.\r\n\t \r\n\t\r\n\t\tГенералният секретар на ООН Антониу Гутериш е против каквито и да било едностранни действия към Ерусалим, които могат да подкопаят решението с две държави на израелско-палестинския конфликт.\r\n\t\r\n\t\t \r\n\t\r\n\t\tГоворителят на ООН Стефан Дюжарик заяви пред репортери в централата на ООН в Ню Йорк: \"Ние винаги сме гледали на Ерусалим като на въпрос за окончателния статут, който трябва да бъде решен с преки преговори между двете страни въз основа на резолюциите на Съвета за сигурност.\" \r\n\t\r\n\t\t \r\n\t\r\n\t\tИзраел превзе Източен Ерусалим през Шестдневната война от юни 1967 г., а през юли 1980 г. обяви града за своя \"вечна и неделима\" столица. Международната общност обаче не признава израелските претенции към Източен Ерусалим, който палестинците искат за столица на бъдещата си държава.\r\n\r\n\t \r\n\tПалестинската автономна власт, която контролира Западния бряг на река Йордан, и ислямисткото движение Хамас, управляващо ивицата Газа, предупредиха Тръмп да не признава цял Ерусалим за столица на Израел и да не премества там американското посолство, съобщи Франс прес.\r\n\t \r\n\tТова ще унищожи напълно шансовете за мир, подчерта в неделя Набил Шаас, съветник на палестинския президент Махмуд Абас.\r\n\t  \r\n\tОрганизацията за ислямско сътрудничество (ОИС) каза, че ако Тръмп признае Ерусалим за столица на Израел, това ще представлява \"откровена агресия\" срещу арабския и мюсюлманския свят, предаде Асошиейтед прес.\r\n\t \r\n\tВ случай че предприеме такъв ход, президентът на САЩ ще навреди на израелско-палестинския мирен процес и ще повиши напреженията в Близкия изток, предупреди саудитският посланик във Вашингтон принц Халид бин Салман, цитиран от Ройтерс.\r\n\t  \r\n\tТурският президент Реджеп Тайип Ердоган също предупреди, че евентуално признаване на Ерусалим за столица на Израел от американската администрация може да доведе до скъсване на отношенията между Анкара и еврейската държава.\r\n\t \r\n\t\"Ще водим тази борба докрай и с решителност. Това може да стигне до скъсване на дипломатическите ни отношения с Израел\", заяви Ердоган, добавяйки, че статутът на Ерусалим е \"червена линия за мюсюлманите\".\r\n\t \r\n\tПромяна на \"историческия\" статут на Ерусалим би предизвикала \"голяма катастрофа\" и \"би сложила край на мирния процес\", заяви на пресконференция вчера и турският правителствен говорител Бекир Боздаг.\r\n\t \r\n\tПодобно решение на американската администрация \"би открило пътя към нови стълкновения, към нови спорове, допълнителна нестабилност в района, към непредвидими събития\", каза той.\r\n\t \r\n\t\r\n\t\t\r\n\t\r\n\t\t \r\n\t\r\n\t\tСтановището на международната общност от дълго време е, че статутът на Ерусалим (като свещен град на три религии) трябва да бъде определен чрез мирни преговори. Светините в Ерусалим са място за поклонничество на евреи, християни и мюсюлмани, което прави политическите спорове за него още по-експлозивни, посочва \"Файненшъл таймс\"\r\n\t\r\n\t\t \r\n\t\r\n\t\tСтатутът на разделения град е изключително чувствителна тема и съдбата му е един от най-острите въпроси в израелско-палестинския мирен процес. Израел смята Ерусалим за своя неделима столица и претендира за суверенитет върху целия град. Но международната общност смята Източен Ерусалим за окупирана територия, а палестинците го считат за бъдещата си столица. \r\n\t\r\n\t\t \r\n\t\r\n\t\tДори съюзниците на САЩ открито предупреждават за опасностите от признаването на Ерусалим за столица на Израел, пише вестникът и цитира вчерашното изявление на външната министърка на ЕС Федерика Могерини пред държавния секретар Рекс Тилърсън след срещата им в Брюксел. \r\n\t\r\n\t\t \r\n\t\r\n\t\t\"Ние смятаме, че всяко действие, което подкопава усилията за подновяване на мирния процес, насочен към т.нар.- двудържавно решение, трябва абсолютно да бъде избягвано. Трябва да бъде намерен начин за определяне чрез преговори на статута на Ерусалим като бъдеща столица на двете държави (израелска и палестинска), така че да бъдат удовлетворени аспирациите и на двете страни\", предупреди Могерини, цитирана от \"Файненшъл таймс\".\r\n\t\r\n\t\t \r\n\t\r\n\t\t\r\n\t\t\tСпециалният координатор на ООН за близкоизточния мирен процес Николай Младенов призова статутът на Ерусалим да бъде уреден чрез преговори като част от израелско-палестинско споразумение.\r\n\t\t\r\n\t\t\t \r\n\t\t\r\n\t\t\t\"Бъдещето на Ерусалим е нещо, което е необходимо да бъде договорено с Израел и палестинците\", каза Младенов на конференция в Ерусалим.\r\n\t\t\r\n\t\t\t \r\n\t\t\r\n\t\t\t\"Да се гарантира, че мирът и решението с две държави е резултат от този процес\", заяви той.\r\n\t\t\r\n\t\t\t \r\n\t\t\r\n\t\t\tБританският външен министър Борис Джонсън изрази тревога от съобщенията, че Тръмп ще признае Ерусалим за столица на Израел.\r\n\t\t\r\n\t\t\t \r\n\t\t\r\n\t\t\tТой каза, че Великобритания не планира да премества посолството си в Израел от Тел Авив в Ерусалим, посочва Асошиейтед прес.\r\n\t\t\r\n\t\t\t \r\n\t\t\r\n\t\t\tКремъл изрази безпокойство от възможно усложняване на ситуацията, ако САЩ признаят Ерусалим за столица на Израел, но каза, че засега няма да коментира решение, което още не е взето.\r\n\t\t\r\n\t\t\t \r\n\t\t\r\n\t\t\tПапа Франциск заяви, че \"признаването на правата на всички хора\" в Светите земи е първостепенно условие за диалог, предаде Ройтерс.\r\n\t\t\r\n\t\t\t \r\n\t\t\r\n\t\t\tГермания също изрази тревога от възможно избухване на насилие в Ерусалим и предупреди гражданите си да избягват да пътуват в района.\r\n\t\t\r\n\t\t\t \r\n\t\t\r\n\t\t\t\"От 6 декември 2017 г. нататък е възможно да има демонстрации в Ерусалим, на Западния бряг и в ивицата Газа. Не са изключени съпроводени от насилие сблъсъци\", заяви германското външно министерство.\r\n\t\t\r\n\t\t\t \r\n\t\t\r\n\t\t\tФранция също предупреди за очаквани демонстрации и посъветва гражданите си да избягват големи струпвания на хора в Източен Ерусалим, Западния бряг и Газа.\r\n\t\t\r\n\t\t\t \r\n\t\t\r\n\t\t\tИранският върховен водач аятолах Али Хаменей каза, че намерението на САЩ да преместят посолството си в Ерусалим е знак за \"некомпетентност и провал\".\r\n\t\t\r\n\t\t\t \r\n\t\t\r\n\t\t\tСпоред него \"по въпроса за Палестина ръцете (на американците) са вързани и те не могат да постигнат своите цели\".\r\n\t\t\r\n\t\t\t \r\n\t\t\r\n\t\t\tПо думите му САЩ искат да започнат война в региона, за да защитят сигурността на Израел.\r\n\t\t\r\n\t\t\tСирийското правителство осъди евентуалното решение на Тръмп да признае Ерусалим за столица на Израел и да премести американското посолство в града.\r\n\t\t\r\n\t\t\t \r\n\t\t\r\n\t\t\t\"Това е кулминацията на престъплението на узурпиране на Палестина и разселване на палестинския народ\", заяви сирийското външно министерство.\r\n\t\t\r\n\t\t\t\r\n\t\t\t\r\n\t\t\r\n\t\t\r\n\t\t\t \r\n\t\t\r\n\t\t\tДруг лондонски вестник - \"Гардиън\", също предупреждава, че очакваното днес решение на Тръмп за Ерусалим ще зачеркне десетилетия на американска президентска дипломация и може да провокира размирици из целия Близък изток. \r\n\t\r\n\t\r\n\t\t \r\n\t\r\n\t\tМакар че Тръмп отдавна оповести намерението си да премести посолството, последователността на развоя на събитията вчера - първо Тръмп отказа да подпише за пореден път отлагането на преместването, а после започна да звъни на регионалните лидери (в Близкия изток), за да ги уведоми за решението си, - сякаш нарочно целеше да драматизира проблема, и то по най-деструктивен начин, отбелязва \"Гардиън\", цитиран от БТА.\r\n\t\r\n\t\t \r\n\t\r\n\t\tВ друга авторска статия по въпроса всекидневникът пише, че признаването от Тръмп на Ерусалим за израелска столица ще бъде катастрофа и ще попари надеждите за мир, защото ще означава признаване на израелската враждебна окупация на града, която доведе до разделянето на бедни и богати жители. Бедните и онеправданите, разбира се, са палестинците, живеещи там.\r\n\t\r\n\t\t \r\n\t\r\n\t\tПризнаването на сегашната израелска позиция относно града ще създаде огромни и нови неразрешими проблеми, без да решава истинските проблеми, пред които Ерусалим е изправен, пише авторът.\r\n\t\r\n\t\t \r\n\t\r\n\t\tОтбелязвайки, че в днешния световен климат под заплаха е целият международен правов ред, \"Гардиън\" пише още: \r\n\t\r\n\t\t \r\n\t\r\n\t\t\"Тръмп е създание на десницата и приятел на зловредните \"финансисти\". Затова можем да разберем защо той говори за \"омилостивяване\" на Израел чрез узаконяване на неговите териториални завоевания. Това обаче ще доведе до връщане обратно в хаос и убийства, които ще подпалят пожара на политическа и морална катастрофа в един град, обичан от света.\" \r\n\t\r\n\t\t \r\n\t\r\n\t\tЛондонският \"Индипендънт\" посочва, че ако Тръмп обяви Ерусалим за столица, това ще означава сбъдване на мечтата на Израел и кошмар за арабите. \r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tСлед три катастрофални войни в Близкия изток трудно можем да си представим нещо по-провокационно и опасно, или дори напълно безумно, от това американците да преместят посолството си от Тел Авив в Ерусалим. А точно това смята да направи Доналд Тръмп. Може би трябваше да очакваме това - луди президенти правят луди неща, пише авторът на вестника. \r\n\t\r\n\t\t \r\n\t\r\n\t\tНяма ли и в момента достатъчно войни в Близкия изток, които да създават грижи дори на лудия Бял дом? Тръмп отдавна взе страната на сунитите в шиитско-сунитския конфликт, но сега рискува да нажежи обстановката още повече, като разгневи и едните, и другите с признаването на Ерусалим за столица на Израел, подчертава \"Индипендънт\".\r\n\t\r\n\t\t \r\n\t\r\n\t\tМоже ли Тръмп да очаква друго топло посрещане и традиционен танц със саби в Рияд след това си решение? Ще искат ли саудитците да купуват онези оръжия за милиарди от Америка, ако тя предаде Ерусалим на израелците, пита риторично вестникът, и отговаря: Съмнително е...\r\n\t\r\n\t\t \r\n\t\r\n\t\t\"Вашингтон пост\" отбелязва, че очакваното днес решение на Тръмп за Ерусалим ще сложи точка на дългогодишната американска политика в Близкия изток, което се признава от високопоставени представители на САЩ, и може да разруши усилията на Белия дом за мир и да предизвика вълнения в региона. \r\n\t\r\n\t\t \r\n\t\r\n\t\tЦитирайки служители от Белия дом, вестникът допуска, че в очакваното днес изявление на Тръмп е възможно той да обяви за още 6 месеца отсрочването на решението за преместването на посолството с аргумента, че чисто технологично това ще отнеме поне три или четири години. Така той фактически ще признае колко сложен е въпросът. \r\n\t\r\n\t\t \r\n\t\r\n\t\tАко не подпише поредното отлагане, както са правели редица американски президенти вече години наред, финансирането на посолството (в Тел Авив) от Държавния департамент ще бъде прекратено, отбелязва вашингтонският всекидневник. Цитират се официални американски източници, според които още дори няма набелязано място за новото посолство, която трябва да подслони около 1000 души дипломатически персонал, които сега работят в Тел Авив. Преместването им в Ерусалим е сложно и от съображения за сигурност, и това не може да не се вземе предвид. \r\n\t\r\n\t\t \r\n\t\r\n\t\tСъщите служители са казали, че дори и да бъде преместено, посолството в Ерусалим няма да бъде в източната му - палестинска - част, за да не бъдат дълбоко наранени палестинците и да се спази т.нар. \"зелена линия\" отпреди 1967 г. \r\n\t\r\n\t\t \r\n\t\r\n\t\t\"Вашингтон пост\" цитира и изявлението на бившия директор на ЦРУ Джон Бренан, според когото признаването на Ерусалим за столица на Израел и преместването на американското посолство там е \"безразсъден външнополитически ход с исторически измерения\". В изявление в интернет той посочва, че това \"ще навреди на американските интереси в Близкия изток за години напред и ще направи региона още по-взривоопасен\".", "date": "2017.12.06", "title": "Тръмп ще признае до часове Ерусалим за столица на Израел"}
{"url": "http://www.mediapool.bg/shefat-na-bnb-bankite-i-levat-sa-stabilni-news272733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Хората могат да са абсолютно спокойни за парите си\", заяви председателят на Българската народна банка (БНБ) Димитър Радев при бТВ.\r\n\t \r\n\t, добави той.\r\n\t \r\n\tПо думите му левът е стабилен – и преди една година с 2 лв. можеше да се купи 1 евро и 2 цента, и сега е така.\n\n\r\n\t \r\n\tНа въпрос обаче кога тези 2 лв. ще се превърнат в едно евро, той отговори така:\r\n\t \r\n\t.\r\n\t \r\n\t, каза още директорът на БНБ.\r\n\t \r\n\t, посочи Радев.  \r\n\t \r\n\tТой коментира и т.нар. криптовалути (вкл. биткойн).\r\n\t \r\n\t, каза Радев. добави той.", "date": "2017.12.06", "title": "Шефът на БНБ: Банките и левът са стабилни"}
{"url": "http://www.mediapool.bg/sadat-naredi-ahmed-musa-nezabavno-da-bade-osvoboden-sled-nad-3-godini-v-aresta-news272731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПазарджишкият окръжен съд разпореди в сряда подсъдимият имам Ахмед Муса незабавно да бъде освободен от ареста, тъй като си е платил гаранцията.\r\n\tТова стана след изявление на адвоката му Елвира Панкова, която информира, че клиентът ѝ вече е внесъл парична гаранция в размер на 7500, но въпреки това не е пуснат на свобода.\r\n\tВпоследствие съдия Кристина Пунтева направи справка и разпореди на съдебната охрана да свали белезниците на Муса, който бе последният задържан от общо 14-имата обвиняеми за разпространение идеите на \"Ислямска държава\".\r\n\tПазарджишкият имам прекара повече от 3 години в следствения арест, след като първо бе подсъдим за разпространение на идеи, застращаващи демократичния ред в държавата, а след това и по настоящето дело.", "date": "2017.12.06", "title": "Съдът нареди Ахмед Муса незабавно да бъде освободен след над 3 години в ареста"}
{"url": "http://www.mediapool.bg/bulgartabak-izkara-sluzhitelite-si-na-protest-ne-sme-kontrabandisti-news272735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРаботници от \"Булгартабак\" бяха изкарани в сряда на протест в София срещу медиите \"Капитал\" и \"Дневник\" и лидера на \"Да, България\" (ДаБГ)Христо Иванов,  като \"организатори и изпълнители\" на \"кампания\", обвиняваща дружеството в контрабанда на цигари. Всички участници в демонстрацията бяха униформено облечени с бели тениски с надпис \"Булгартабак\", носеха еднотипни плакати с надписи \"Ние не сме контрабандисти\", \"Булгартабак е отговорен производител!\" и пр., освен това бяха снабдени със свирки и въвузели.\r\n\tНа фона на бездействието на властите към констатациите на турските служби, предадени на Интерпол, че \"Булгартабак\" е източник на контрабанда, ръководството на компанията \"кръга Капитал\", чиито издания съобщиха за турския доклад, както и лидера на ДаБГ  до българските институции и до Европейската служба за борба с измамите (OLAF) да се разследва контрабандата на български цигари и приватизацията на \"Булгартабак-Холдинг\". Миналата седмица имаше протестна акция на \"Да, България\", които \"прекръстиха\" \"Булгартабак\" на . Надписът беше поставен пред офиса на компанията.\r\n\tОрганизираното шествие на работниците от \"Булгартабак\" премина по два протестни лъча. Единият се отправи към сградата на Народното събрание и после блокира за четвърт час ул. \"Иван Вазов\" в отсечката между ул. \"Шишман\" и \"6 септември\", спирайки пред сградата на рекламния отдел и редакцията на \"Капитал\" и \"Дневник\", където скандираха обиди срещу \"Икономедия\".\r\n\tДругата част от протестиращите преминаха през централата на \"Да, България\" с викове \"Боклуци\" и поискаха среща с лидера на партията Христо Иванов.\r\n\t\"Защо ги няма хората, които са ви изкарали на улицата и се крият зад вас? – ги попита Иванов. – Къде е Пеевски? Защо го няма? Къде е Пеевски? Защо се крие зад вас?\"\r\n\t\"Излязохме при тях и поискахме да разговаряме, но организаторите не позволиха да влезем в контакт с хората\", написа по-късно Христо Иванов във Фейсбук.\r\n\t\"През полицията (благодарим за професионалното отношение), предложихме протестиращите да излъчат представители, които да се качат с нас в офиса и да обсъдим техните притеснения и нашата позиция – отново получихме отказ\", допълни той.\r\n\tИванов уточни, че е искал просто да обясни на хората, че с колегите му са слезли при тях, \"за да покажем уважение към Вашия труд и притеснения. Ние не сме Ваши врагове. Искаме законност. Искаме страна, свободна от мафията. Искаме институциите да си вършат работата. Ние сме на Ваша страна\".\r\n\t\"Освен това ги попитах, къде са собствениците на \"Булгартабак\". Ние сме пред тях с лицата си, но къде са типовете, които са ги изкарали на улицата и се крият зад тях, които ги използват за жив щит за своите престъпления. Къде е Пеевски!? Това, което тези хора нямаха възможност да чуят, е нашата покана заедно да отидем пред министерството на икономиката и да поискаме министър Караниколов най-сетне да каже #КОЙ е собственикът на \"Булгартабак\", добави Иванов.\r\n\tДошлите пред редакцията на \"Икономедия\" очевидно бяха инструктирани да не влизат в разговор по същество с журналистите. На въпрос на репортер на \"Дневник\" защо не са протестирали, когато беше затворена софийската фабрика на \"Булгартабак\", един от участниците понечи да отговори, но веднага беше възпрян, пише изданието.\r\n\tМедиите, близки до Делян Пеевски, твърдят, че общо протестиращите са 1500 души. Според данните в НОИ към края на март благоевградската фабрика има само 588 служители, плевенската – 98, а служителите на \"Булгартабак холдинг\", базиран в София, са общо 162. По данни на \"Капитал\" в протеста са били задължени да се включат служителите на \"Техномаркет\", чийто собственик в момента е \"Благоевград БТ\". Те са общо 949 на брой.\r\n\tМеждувременно още във вторник известният журналист и преводач Еми Барух цитира в профила си във Фейсбук своя близка, работеща в предприятието, според която \r\n\t, гласи цитатът, публикуван от Барух, повече от 12 часа преди протеста в сряда.\r\n\tМажоритарен акционер в \"Булгартабак Холдинг\" е регистрираната в Австрия фирма \"БТ Инвест\". Фирмата  при първото правителство на Бойко Борисов. Сделката мина през Агенцията за приватизация и следприватизационен контрол, която тогава се ръководеше от настоящия министър на икономиката Емил Караниколов. Държавата получи 100.1 млн. евро за фабриките в София и Благоевград и производствената база за тютюн в село Ясен. Базата в София беше затворена и в момента единствената действаща фабрика за цигари е тази в Благоевград.\r\n\t\"БТ Инвест\" е собственост на офшорки с участието на депутата от ДПС Делян Пеевски. Самият Пеевски , които продаде на офшорката, която е собственик на \"БТ Инвест\".\r\n\tМажоритарният собственик на \"Булгартабак Холдинг\" реално си върна инвестицията за приватизацията на дружеството, след като през пролетта на тази година . Международният консорциум купи и фирмата за дистрибуция \"Експрес Логистика & Дистрибуция\" ЕООД, както и правата за износ на марките на \"Булгартабак\". Купувачът се ангажира да произвежда новите марки в портфолиото си в базите на продавача за между 12 и 24 месеца. След това БАТ ще реши дали да прехвърли производството в някоя от базите си в чужбина.\r\n\t\"Булгартабак\" остана собственик на производствените бази в България, както и на десетина свързани дружества. Сред тях е и търговецът на техника \"Техномаркет\". Мажоритарен собственик в компанията е дъщерното на цигарения холдинг дружество \"Благоевград-БТ\".\r\n\tСред фирмите, собственост на \"Булгартабк\", е и компанията, която развива веригата \"Лафка\", както и дружества в Сърбия, Румъния и Русия. Холдингът контролира и пловдивското предприятие \"Юрий Гагарин\". То е единственият производител на консумативи за направата на цигари у нас - филтри, хартия, опаковки.", "date": "2017.12.06", "title": "\"Булгартабак\" изкара служителите си на протест: \"Не сме контрабандисти\""}
{"url": "http://www.mediapool.bg/shefat-na-dnsk-34-etazhnata-sgrada-v-lozenets-se-stroi-po-pravilata-news272723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tВстъпих в длъжност на 28 септември 2017 г., малко след това взех участие в среща на сдружението на общините, която се проведе в Албена. По нареждане на регионалния министър Николай Нанков след срещата направих оглед в курорта Слънчев бряг заедно с главния архитект на община Несебър арх. Димов и негови колеги. Съставени бяха констативни протоколи и актове.\r\n\tКъм днешна дата 99% от незаконните постройки са премахнати. Единият процент са тези, които са разположени на плажната ивица. Това са три дискотеки на плажа, които са одобрени в схема, издадена от министъра на туризма Николина Ангелкова. Този документ е издаден през декември 2016 г. Трите дискотеки се намират върху територия, която е изключителна публична държавна собственост. Ако ще бъдат премахвани, това трябва да стане заедно с Министерството на туризма.\r\n\tТъй като голяма част от обществото е възмутено от безразборното разполагане на временни обекти, от шума, който вдигат, особено през нощта, стои въпросът дали ще останат. Това беше обсъдено с вицепремиера Симеонов и министър Нанков. Стигна се до извода, че са необходими промени в Закона за устройство на територията в чл. 56 и чл.57 а. Те са свързани с разполагане на преместваеми обекти за търговия  с общественото обслужване, включително и преместваеми увеселителни обекти.\r\n\tВ момента цялата дейност по закон (чл. 56, ал.2 от ЗУТ) е прехвърлена върху плещите на общинската администрация. Това означава, че с решение на Общинския съвет се определят зоните и територии, където трябва да има такива обекти. Предложението на ДНСК е да се обособят териториите и за тези, които са публична и частна държавна собственост, отговорността да се поеме изцяло от ДНСК. За териториите, които попадат в публична и частна общинска собственост, да отговарят общините, като прецизират реда за поставянето им в наредбите, с които се одобряват от съответните общински съвети.\r\n\tЖеланието на вицепремиера Симеонов и на министър Нанков е до началото на следващата година този проблем да бъде решен.\n\n\r\n\t\r\n\tНе употребих думата не желае. Това, което казвам е, че тези три дискотеки съществуват на одобрената схема, която е подписана от министър Ангелкова.\r\n\t\r\n\tПозицията не може да бъде различна, защото засяга публична държавна и публична общинска собственост. Когато става въпрос за временни обекти, които присъстват не само по Черноморското крайбрежие, но и в зимни курорти и в центровете на различни градове, държавата е тази, която трябва да въведе ред.\r\n\t\r\n\tТова може да се дискутира след като промените минат през Народното събрание.\r\n\t\r\n\tПроверката на обекта на бул.\"Цариградско шосе\", който се намира в района на магазин \"Метро\", приключи. Установихме, че е паднал  елемент от кофража, който е рикоширал и е ударил чакащата жена на спирката. Има съставени осем акта за административни нарушения за неизпълнение на задължения на различните участници в строителния процес в зависимост от тяхната отговорност. Санкциите варират от 1000 лв. до 5000 лв. По одобрения план за строителство е предвиден един кулокран, който да обслужва обекта по време на строителството. При проверката бе констатирано, че те са два. Стрелката на единия кран минава над бул. \"Цариградско шосе\".\r\n\tЛично аз смятам, че най-голяма е отговорността на техническия ръководител и лицето, което упражнява надзора по време на строителството, т.нар. консултантска фирма. ДНСК разпореди да бъде направена преработка на цялата документация, която е свързана с обезопасяването на обекта и  с надзора, който трябва да се изпълнява по време на строителството. Определен е срок, в който цялата техническа документация трябва да  бъде преработена  и да отразява работата на двата кулокрана, диаметъра на стрелката, в който ще работи. Всички обекти в процес на изграждане трябва да бъдат оградени със строителна мрежа.\r\n\tНа \"Цар Борис ІІІ\" нещата стоят по същия начин. Направена е проверка и на базата на нея ще бъдат наказани всички длъжностни лица, които са пряко отговорни. Задължени са над пешеходния тротоар да изградят навес, за да обезопасят преминаването. Трябва да бъдат поставени и  строителни мрежи.\r\n\tС цел предотвратяването на други подобни инциденти съм издал заповед до всички регионални служби на ДНСК  да бъдат извършени проверки на всички обекти, които са в процес на строителство или такива, на които не се извършва никаква строителна дейност. Там, където се установят пропуски строителството ще бъде спирано. Срокът за приключване на проверките е един месец, след който колегите следва да докладват за резултатите от проверките, включително и с приложен снимков материал.\r\n\tИма основание, този въпрос е обсъден с министър Нанков. Контролът върху строителството беше разделен на две. За строежите от първа, втората и трета категория отговорността е на държавата, а за останалите на общините.\r\n\tВ същото време в чл. 3 от ЗУТ се казва, че министърът на регионалното развитие упражнява контрол по прилагането на закона и всички съпътстващи го наредби. Стигнахме до заключението, че държавният контрол трябва да бъде управляван ефективно от всички наши структури по места. По този начин искаме да засилим контрола и това ще се почувства от обществеността.\r\n\tПричината за промяна в ЗУТ през 2012 г., според която общинските администрации  поемат част от контрола върху строителството бе, че по щат ДНСК има около 300 служители. Представете си как може да се упражнява ефективен контрол на територията на цялата държава с толкова хора, но ние сме длъжни да го правим.\r\n\tВижда се, че този контрол не е ефективен и държавата следва да влезе в ролята си. Там, където е необходимо, ще наказваме и колегите в общинската администрация, когато не си вършат работата.\r\n\t\r\n\tПроблемът идва от това, че тогавашният главен архитект на район \"Лозенец\" незаконосъобразно издава разрешение за строеж за надстройка на ниското тяло на хотел \"Маринела\".  Тогава инж. Милка Гечева е издала актове за спиране на строителството. Наказани са всички участници. Софийският административен съд (САС) е постановил, че разрешителното за строеж е незаконно, защото главният архитект на района го е квалифицирал като обект от пета категория, а той е от втора или трета категория. По тази причина главният архитект на София трябва да одобри техническия инвестиционен проект и исканото разрешение за строеж да бъде издадено от него. Към момента делото е във Върховния административен съд и се чака неговото решение.\r\n\t\r\n\tРазрешението за строеж е издадено на 26 януари 2007 г. С промени в ЗУТ за всички обекти, които са били с издадени разрешения за строеж преди 2017 г. е дадена възможност техният срок да бъде удължен с 10 години. На база на това решение е записано, че разрешението за строеж е преодобрено и презаверено от сегашния главен архитект на Столична община и неговото действие се запазва до 21 януари 2020 г.\r\n\t\r\n\tЗапочването на строежа е факт с издаването на протокол номер 2 и строителна линия за ниво на обекта. Тези обекти, на които сега обществото с основание реагира, се случват с разрешения за строеж издадени от тогавашния главен архитект на Столична община. Това са обекти, регламентирани в Общия устройствен план и цялата тази техническа документация е одобрявана и издавана от арх. Петър Диков.\r\n\tНастоящият главен архитект го продължава на основание на намаляване на етажността и в момента тя е 34 етажа. Направен е компромис от страна на възложителя и е намалена етажността на базата на разговорите между арх. Здравков и инвеститора.\r\n\t\r\n\tНа строежа е извършена проверка от регионален отдел за национален строителен контрол София и не са констатирани нарушения. Налице са одобрени и влезнали в сила подробен устройствен план, технически инвестиционен проект и влязло в сила разрешение за строеж.\r\n\tТова обаче не означава, че ще стоим пасивни и ще гледаме как се изгражда сградата. Напротив, разпоредил съм да има постоянен контрол по време на строителството, който започна още преди две седмици.\r\n\tТова е още един проблем, който се прехвърля на гърба на ДНСК. Не случайно в Закона за културното наследство е създаден инспекторат към Министерството на културата. В чл. 192 е записано, че при упражняване на контролната дейност от инспектората по чл. 15, ал. 2 инспекторите извършват проверки на място или по документи; прилагат принудителни административни мерки за предотвратяване и преустановяване на нарушенията по този закон, както и за отстраняване на вредните последици от тях, като дават писмени предписания за предотвратяване или преустановяване на нарушенията по този закон, както и за отстраняване на вредните последици от тях в определен срок, включително да спират строителството.\r\n\tТова означава, че не може само ДНСК да носи всички негативи.\r\n\tВ случая служителите на Министерството на културата са констатирали, че има извършено някакво строителство към джамията \"Баня Баши“, която е исторически паметник на културата и не е само от национално значение, но и от международно, и поради тази причина те не са си изпълнили ангажимента по закон.\r\n\tМинистерството на културата сезира ДНСК през 2015 г. и инж. Милка Гечева издава заповед за спиране на строителството. Тя е обжалвана пред съда, ДНСК печели делото и издава акт за доброволно изпълнение. Проведена е процедура за избор на строителна фирма за премахване на обект кухня за разливане на храна и на санитарен възел, построени незаконно към джамията.\r\n\tМеждувременно в РДНСК-София е постъпило писмо от районния мюфтия, с което е заявено желание за доброволно премахване на незаконния строеж до 18 август 2017 г. Направени са две проверки на 22 август и на 25 октомври 2017 г. от страна на РДНСК. Установено е, че премахването на незаконната постройка продължава.\r\n\t\r\n\tТова е международен паметник на културата. ДНСК е принудена да сезира всички държавни органи за този проблем, включително и Министерството на културата за принудителното премахване на пристройката. Това не може да стане с багери и с машини, трябва да стане много внимателно, без да се засяга историческия паметник на културното наследство.\r\n\tПредстои да сезираме представителите на държавата, от които ще търсим съдействие, включително и външно министерство, за да не се получи конфликт. Това възпира принудителното премахване.\r\n\tНещата не се забавят умишлено, а трябва да бъдем много внимателни, защото е свързано и с други взаимоотношения между две държави.\r\n\t\r\n\tНе. Чакаме становище от нашите заинтересовани държавни институции. \r\n\tНе случайно започнах със Закона за културното наследство. Задълженията са на инспектората на Министерството на културата и трябва да обединим усилията си, тъй като към темата има публичен интерес и ще има отзвук от съвместните действия между Министерството на културата и регионалното министерство.\r\n\t\r\n\tПроверката тепърва започва. Същинското строителство е реализирано на базата на одобрени инвестиционни проекти от общинските администрации  и законно издадени строителни книжа. Грешката е, че ние като държавен орган, свързан с въвеждането на тези обекти в експлоатация, не сме се намесили своевременно и те на се били спрени преди въвеждането им в експлоатация.\r\n\tВъзложителят е ясен, одобрената техническа документация е почти ясна. Аз не мога да издам разрешение за строеж без да имам документ, който  да регламентира собствеността на земята. Безспорно, след като е в коритото или в разливната част на реката, това е публична държавна собственост. В конкретния случай собственик е областният управител. За това аз не бих могъл да кажа, че са виновни служителите на ДНСК.\r\n\tВъпросът е обсъден с регионалния министър господин Нанков. С негова заповед на 24 ноември се създаде междуведомствена работна група, на базата на която със заинтересованите страни – Министерството на регионалното развитие и благоустройството, Министерството на околната среда и водите, Министерството на енергетиката, Министерството на икономиката, НСОРБ и МС въпросът да бъде обсъден и да се излезе с конкретно становище.\r\n\tМеждувременно сдружение \"Балканка\" сигнализира главния прокурор на Република България и Върховната административна прокуратура изиска от ДНСК да бъде извършена цялостна проверка по случая. Разпореждането на ВАП е от 28 ноември и ние трябва да излезем с конкретно становище до 26 януари 2018 г.  Това, което ни пита прокуратурата е, има ли наличие на незаконно строителство при създаваните руслови ВЕЦ съгласно чл. 225 ал. 2 от ЗУТ.\r\n\tОсвен това трябва да дадем отговор и дали има наличие на нарушение при издаване на разрешение за строеж при русловите ВЕЦ. Аз не случайно казах, че всички тези разрешения за строеж не са издавани от ДНСК, а от местните органи. Това са общинските администрации и поради тази причина трябва да прегледаме цялата документация на около 220 малки ВЕЦ-а. От тях само за три има отстъпено право на строеж, гласувано от Министерския съвет.\r\n\tОсвен това прокуратурата пита дали е налице при разрешаване на строителството нарушения по чл. 144 от ЗУТ и валидни ли са издадените вече разрешителни за строеж. В чл. 144 са регламентира необходимите документи за правото на строеж в тази територия.\r\n\t\r\n\tЗнам, че няма да е последен. Осемнадесет години съм бил служител на Столична община. Тогава бяха независими надзорни фирми. Станаха консултанти, които имат ангажимент по издадените строителни книжа и по контрола на строителството. По тази причина те са пряко ангажирани с целия строителен процес. Законодателят им е дал конкретни ангажименти. След одобряващия орган именно консултантските фирми трябва да носят най-голяма отговорност по издадените строителни книжа.\r\n\tВ закона изрично е записано, че те отговарят за обема, съдържанието и законосъобразността на издадените строителни книжа от общинската администрация.\r\n\tПървото нарушение на \"Инекс консулт\" е от 2015 г. и е свързано с надзора на една жилищна сграда във Варна, а после и с двата хотела в Слънчев ден. За това са наложени административни наказания за 30 000 лв. Те са потвърдени от съда и на базата на влезли в сила наказателни постановления ДНСК има правото да отнемаме лиценза на фирмата.\r\n\tЗа съжаление в момента виждаме плодовете на това безхаберие, поради което в продължение на повече от 10 години са издавани разрешения за строеж, които дразнят обществото. Няма ли го истинския контрол още при създаването на техническата документация, в която участват проектанти и общинската администрация, много е късно, когато се издаде разрешението за строеж ние да се вайкаме защо е тази етажност. ДНСК е в ролята на един последващ контрол.", "date": "2017.12.06", "title": "Шефът на ДНСК: 34-етажната сграда в \"Лозенец\" се строи по правилата"}
{"url": "http://www.mediapool.bg/kabinetat-otpusna-940-hil-lv-za-remont-na-zografskiya-manastir-news272736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството отпусна в сряда допълнителни 940 000 лева по бюджета на Министерския съвет за дирекция \"Вероизповедания\", за да извърши довършително-ремонти работи и изграждане на комуникациите в южното крило на манастира \"Свети Великомъченик Георги - Зограф\" в Атон - Гърция. Това съобщи финансовият министър Владислав Горанов по време на днешното правителствено заседание. Той уточни, че средствата се осигуряват чрез преструктуриране на разходите и трансферите по централния бюджет за 2017 г.\r\n\tПарите за ремонта на Зографския манастир станаха повод за скандал при приемането на Закона за държавния бюджет за 2018 година и от БСП дори заплашиха да да го дадат на Конституционния съд. Поводът БСП да поиска конституционният съд да се произнесе по процедурата по приемане на бюджета се оказа предложение на депутата от левицата Васил Антонов за отпускане на допълнителни 1.13 млн. лева за ремонт на храма \"Св. Александър Невски\" и за Зографския манастир в Атон. То първоначално беше прието на среднощното заседание на парламента миналата сряда, след като мина две гласувания. Това ядоса управляващите от ГЕРБ, защото парите не фигурират в рамката на гласуваните преди това общи приходи и разходи на държавата, тоест в чл. 1.\r\n\tПо предложение на Данаил Кирилов от ГЕРБ текстът бе отложен за четвъртък, въпреки че имаше направено предложение за прегласуване. В крайна сметка допълнителната сума беше отхвърлена, а министърът на финансите Владислав Горанов обеща да намери спорните средства.\r\n\tСега правителството отпусна необходимите за ремонта пари, като Горанов заяви, че светата обител е информирала, че с тези средства ще се осигури необходимият ресурс за цялостно завършване на реконструкцията на това крило.\r\n\tВ знак на благодарност игуменът на Зографския манастир архимандрит Амвросий подари на премиера чудотворна икона на \"Св. Георги\".\n\n\r\n\t\"Вие поискахте 230 000 лева, ние опуснахме 900 000 за цялото крило, за да направите Зографския манастир така, както трябва\", обърна се Бойко Борисов към архимандрит Амвросий.\r\n\tПремиерът Борисов благодари за чудотворната икона и се надява средствата да помогнат светата обител да стане \"максимално хубава и добра\". Той обяви, че в 12 часа в сряда ще се срещне и с патриарх Неофит.", "date": "2017.12.06", "title": "Кабинетът отпусна 940 хил. лв. за ремонт на Зографския манастир"}
{"url": "http://www.mediapool.bg/standart-end-puars-povishi-kreditniya-reiting-na-sofiya-news272737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународната рейтингова агенция \"Стандард енд Пуърс\" (S&P Global Ratings) повиши дългосрочния кредитен рейтинг на София от ВВ+ на ВВВ- със стабилна перспектива. Така той вече влиза в групата на \"инвестиционните рейтинги\".\r\n\t\"Това означава, че Столична община става още по-привлекателно място за насочване на инвестиции. Добрият рейтинг е не само полезен ориентир за чуждестранните инвеститори, а и за самата община и нейните граждани, защото помага за привличане на по-евтин финансов ресурс за реализиране на капиталовата програма на столицата\", съобщиха от пресцентъра на общината.\r\n\tВ мотивите на \"Стандарт енд Пуърс\" се казва, че в подкрепа на рейтинга на Столична община е статутът на града като административен, финансов и търговски център на България. Това допринася за диверсификацията и дава основания за прогнозиране на устойчив икономически растеж на местната икономика.\r\n\tСтабилната перспектива отразява тази на рейтинга на България (BBB-/стабилна перспектива/A-3), както и факта, че икономиката на София е по-силна от средната за страната. По тази причина \"Стандард енд Пуърс\" дава на Столична община максималния възможен рейтинг за българска община, който е равен на държавния.", "date": "2017.12.06", "title": "\"Стандарт енд Пуърс\" повиши кредитния рейтинг на София"}
{"url": "http://www.mediapool.bg/saakashvili-se-barikadira-pred-varhovnata-rada-v-kiev-news272738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКиевски полицаи и агенти от Службата за сигурност на Украйна се опитаха отново да задържат водача на украинската партия \"Движение на новите сили\" Михаил Саакашвили, който се е барикадирал в палатков лагер край Върховната рада. Силите на реда обаче отново срещнаха отпор от неговите привърженици и се отказаха. \r\n\t \r\n\tНяма задържани участници в протеста, уточниха служителите на реда.\r\n\t \r\n\tВъв вторник украинските власти издадоха заповед за арест на Саакашвили по обвинение в опит за преврат. Полицията дори успя да го задържи, но негово симпатизанти го измъкнаха от полицейския ван. \n\n\r\n\t \r\n\tСпоред властите в Киев Саакашлиев е финансиран от Москва. Анализатори смятат, че той едва ли може да формира около себе си мащабно протестно движение. \r\n\t \r\n\tНегови привърженици съобщиха, че около 6 ч. тази сутрин неизвестни дошли в лагера и \"започнали да бият всички\". Неколцина били ранени. Протестиращите обвиняват за станалото полицията, а украинското МВР засега не коментира.\r\n\t \r\n\tВ сряда Саакашвили, който е бивш президент на Грузия, после губернатор на Одеска област, а сега украински опозиционер, отново призова за свалянето на украинския президент Петро Порошенко.\r\n\t \r\n\t\"Обръщам се към Порошенко: какво целите с тези провокации? Недейте да нападате и не карайте хората да се бранят! Това е мирна акция!\", добави той. \r\n\t \r\n\tСаакашвили каза, че е готов да разговаря със следователи, но само в лагера. \r\n\t \r\n\t\"Всички техни опити от самото начало, като започнем от анулираната регистрация на партията ми, отнемането на гражданството ми и вчерашните клевети - това е срамота\", каза той. \r\n\t \r\n\t\r\n\t \r\n\tВчера генералният прокурор на Украйна Юрий Луценко заяви, че Саакашвили трябва да се предаде в срок от 24 часа, след като негови привърженици му помогнаха по-рано същия ден да се изплъзне от полицейски арест. Службата за сигурност на Украйна съобщи по-рано, че опозиционерът е обвинен \"в съдействие на престъпна организация\". Преди това негов адвокат заяви, че \"Саакашвили е обвинен в опит за сваляне на конституционния строй\". \r\n\t \r\n\tСаакашвили няма намерение да се яви днес на разпит в прокуратурата. Това заяви адвокатът му Руслан Чорнолуцки, цитиран от ТАСС.\r\n\t \r\n\t\"Той всъщност не е и длъжен да отиде, защото публичното изявление на генералния прокурор от телевизионния екран не е официална призовка за разпит\", каза юристът пред телевизия \"НюзУан\".\r\n\t \r\n\t\r\n\t \r\n\tЛуценко заяви по телевизията, че прокуратурата разполага с доказателства, че представител на Саакашвили е получил 500 000 долара от украински бизнесмени с връзки с Русия, за финансиране на протести. \r\n\t \r\n\tСаакашвили вече организира няколко протестни акции в Киев, но те обикновено привличаха не повече от 4000 души, припомня АП. \r\n\t \r\n\t\"Всички протести са били финансирани от чуждестранни олигарси, целящи да завземат властта с незаконни средства\", каза Луценко. \r\n\t \r\n\tПрокуратурата възнамерява да поиска от съда да постави Саакашвили под домашен арест. Анализатори в Киев обаче не смятат, че случаят ще породи достатъчно големи протести, за да станат предизвикателство за Порошенко. \r\n\t \r\n\tПо думите на един от експертите - Володимир Фесенко, \"Саакашвили има малък, но забележим брой хиперактивни привърженици, готови за действие. Те могат да вдигат много шум, но повечето украинци се отнасят предпазливо към негативните и непредвидими последици от един нов Майдан\".", "date": "2017.12.06", "title": "Саакашвили се барикадира пред Върховната рада в Киев"}
{"url": "http://www.mediapool.bg/parlamentat-otkaza-da-izslusha-vladislav-goranov-zaradi-aktsiya-na-nap-news272739.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът отхвърли искането на \"БСП за България\" да изслуша министъра на финансите Владислав Горанов заради съмнения за натиск на Националната агенция по приходите (НАП) върху съдии, адвокати и счетоводители.\r\n\tПрез лятото за втора поредна година НАП предприе засилена акция срещу търговците по Черноморието, които укриват данъци. Стигна се до запечатването на десетки обекти, но често след съдебни разпореждания се стигаше до отмяна на предварителното изпълнение на данъчната заповед за затваряне. Това предизвика гнева на , който през август дори прати сигнал до Инспектората към Висшия съдебен съвет срещу ръководителя на Административен съд Бургас съдия Панайот Генков.\r\n\tСкандалът се разрасна заради недоволството на адвокати, които обявиха, че НАП е предприела ответни мерки срещу тях, защото защитават интересите на търговците.\r\n\tМиналата седмица в декларация от парламентарната трибуна изнесе информация за доклад от дирекцията на НАП в Бургас до централното управление на агенцията, в който се предлага да се извърши селекция на счетоводните фирми и адвокатските дружества, за които има информация, че правно обслужват заинтересованите лица, на които са издадени принудителни административни мерки - запечатване на обект, а също така и на съдии от Бургаския административен съд и членове на техните семейства. За периода 11 август - 31 октомври 2017 г. на териториалните дирекции на приходната агенция в цялата страна са възложени общо 39 броя проверки и ревизии на физически лица с професия адвокат, съдия или счетоводител, от които 25 са на територията на НАП-Бургас, цитираха от БСП отговор от НАП на тяхно запитване.\r\n\t\"Всеки има право да е недоволен от едно или друго решение на съда, но има начин, по който те да се оспорват на по-горната инстанция\", коментира зам.-председателят на ПГ на \"БСП за България\" Крум Зарков. По думите му НАП не трябва да се използва като средство за репресии над инакомислещите и тези, които упражняват свободни професии.\r\n\tЗа да пресекат разнообразните начини, по който търговците по морето крият данъци, управляващите направиха и промени в законодателството, които да затруднят образуването на нови фирми при приближаване на прага за регистрация по ДДС.", "date": "2017.12.06", "title": "Парламентът отказа да изслуша Владислав Горанов заради акция на НАП"}
{"url": "http://www.mediapool.bg/bvp-na-bulgaria-se-uvelichil-blizo-dva-pati-za-20-godini-news272740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрутният вътрешен продукт (БВП) на България се е увеличил близо два пъти, а износът е нараснал шесткратно за последните 20 години, заяви зам.-министърът на икономиката Александър Манолев по време на церемонията по отбелязване на 20-годишнината от учредяването на Български икономически форум.\r\n\tПо думите на Манолев преди две десетилетия БВП на България е бил около 45 млрд. лв., а в края на 2016 г. е достигнал 84 млрд. лв. Междувременно, Националният статистически институт отчете във вторник, че ръстът на икономиката за третото тримесечие на 2017 г. достига 3.9% на годишна база. В същото време Румъния бележи  за тримесечието, който според анализаторите обаче е нездравословен и говори за прегряване.\r\n\tОще по-позитивни са данните за българския износ, който е съставлявал едва 3.7 млрд. евро, а днес надхвърля 24 млрд. евро.\r\n\t\"Преди 20 години бяхме в тежка финансова и икономическа криза, днес Standard&Poor's поставя кредитния рейтинг на страната ни в инвестиционната скала\", допълни още зам.-министърът.\r\n\tСпоред Манолев фактите показват дългия път, който заедно са извървели институции, бизнес, синдикати и неправителствен сектор.", "date": "2017.12.06", "title": "БВП на България се увеличил близо два пъти за 20 години"}
{"url": "http://www.mediapool.bg/trima-sa-obvineni-za-ubiystvoto-na-maltiyskata-zhurnalistka-dafne-galitsiya-news272742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в Малта повдигна обвинения на трима души да убийството на разследващата журналистка Дафне Каруана Галиция, която бе убита от бомба в колата й на 16 октомври, предаде Асошиейтед прес.\r\n\t \r\n\tДруги седем души са пуснати под гаранция.\r\n\t \r\n\tЗа убийството на известната с борбата си против корупцията блогърка са обвинени братята Джордж и Алфред Деджорджо, на 55 и 53 години, и 55-годишният Винсънт Мускат. Смята се, че те са изработили бомбата, която е убила журналистката. Те са обвинени и в принадлежност към организирана престъпна групировка.\r\n\t \r\n\tДафне Каруана Галиция бе изключително популярна в блогърка, която пишеше за случаи на корупция сред управляващия елит на Малта.\r\n\t \r\n\tВ Страсбург залата, в която се организират основните пресконференции в Европейския парламент, бе кръстена на името на Дафне Каруана Галиция.", "date": "2017.12.06", "title": "Трима са обвинени за убийството на малтийската журналистка Дафне Галиция"}
{"url": "http://www.mediapool.bg/polskiyat-prezident-iska-nova-konstitutsiya-ne-kaza-kakva-news272743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Полша Анджей Дуда заяви в парламента, че трябва да се изготви нова конституция, а текстът да се подложи на референдум, предаде ДПА.\r\n\t \r\n\tВреме е за политическа система, \"която отговаря на днешните предизвикателства\", каза Дуда в речта си пред депутатите.\r\n\t \r\n\tПрез май Дуда обяви, че иска да организира референдум за конституция през 2018 г., но не уточни какви изменения желае да се направят в основния закон на страната.\r\n\t \r\n\tПо-рано тази година лидерът на управляващата националистично-консервативна партия \"Право и справедливост\" Ярослав Качински разкритикува сегашната конституция на Полша като остарял документ, който не е променян от падането на комунизма през 1989 г.\r\n\t \r\n\tКато държавен глава Дуда официално пази политически неутралитет. Преди да стане президент обаче, той беше депутат от \"Право и справедливост\".\r\n\t \n\n\r\n\tПравителството е критикувано от опозицията, местни неправителствени организации и ЕС, че се опитва да прокара спорни закони за реформа на съдебната система.\r\n\t \r\n\tСпоред критиците тези закони дават на изпълнителната власт твърде голямо влияние над съдебната. Реформите предизвикаха протести из цяла Полша и обвинения, че правителството й залита към авторитаризъм, отбелязва ДПА.", "date": "2017.12.06", "title": "Полският президент иска нова конституция, не каза каква"}
{"url": "http://www.mediapool.bg/nad-180-000-evakuirani-zaradi-pozhari-v-kaliforniya-news272744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа около 38 000 души е препоръчано да напуснат домовете си заради мощните природни пожари в окръг Вентура, в американския западен щат Калифорния, предадоха осведомителните агенции.\r\n\t \r\n\tВ съседния окръг Лос Анджелис вече бяха евакуирани около 150 000 души, съобщи телевизия Си Ен Ен, цитирайки кмета на града Ерик Гарсети.\r\n\t \r\n\tНачалникът на противопожарната служба в окръг Лос Анджелис каза, че трима негови подчинени са пострадали при потушаването на огъня. Животът им е вън от опасност.\r\n\t \r\n\tНяма пострадали сред населението.\r\n\t \r\n\tВчера пожарът обхвана площ от около 180 кв. км. Според вестник \"Лос Анджелис таймс\" огънят е унищожил около 150 постройки. Над 250 000 души са без ток.\r\n\t \n\n\r\n\tГубернаторът на Калифорния Джери Браун въведе извънредно положение в окръг Вентура. В борбата с огнената стихия участват около 1000 пожарникари. По съображения за безопасност във Вентура и в съседните райони са затворени училищата и другите учебни заведения.", "date": "2017.12.06", "title": "Над 180 000 евакуирани заради пожари в Калифорния"}
{"url": "http://www.mediapool.bg/koalitsiyata-okolo-sauditska-arabiya-zasili-vazdushnite-udari-v-yemen-news272745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредвожданата от Саудитска Арабия коалиция засили в сряда въздушните си удари в Йемен, след като бунтовниците хуси затегнаха хватката си върху столицата Сана, предаде Ройтерс.\r\n\t \r\n\tСаудитска Арабия и нейните съюзници предприеха атаките ден след като синът на убития от хусите бивш президент Али Абдула Салех се зарече да води кампания срещу бунтовниците.\r\n\tАхмед Али, който е бивш командир на елитната Републиканска гвардия и някога бе смятан за вероятен наследник на баща си, каза, че ще се \"изправи срещу враговете на родината и човечеството, които се опитват да заличат нейната идентичност и успехи и да унижат Йемен и йеменците\".\r\n\t \r\n\tИзтребители на коалицията нанесоха десетки удари срещу позиции на хусите в Сана и на други места, заявиха и двете воюващи страни.\r\n\t \r\n\tСпоред подкрепящата хусите йеменска телевизия \"Ал Масира\" коалицията е бомбардирала резиденцията на Салех и други къщи на негови роднини.\r\n\t \r\n\tДесетки хиляди поддръжници на хусите се събраха вчера в Сана, за да отпразнуват смъртта на бившия йеменски президент.\r\n\t \n\n\r\n\tСалех бе съюзник на хусите, но миналата седмица премина на противниковата страна. Бунтовниците, които контролират Сана, бързо потушиха избухналото в столицата въстание на привържениците на бившия президент и го убиха.\r\n\t \r\n\tАли Абдула Салех е бил погребан снощи в Сана, съобщава новинарският сайт \"Аджил\". Церемония за прощаването с бившия държавен глава не е имало.\r\n\t \r\n\tВчера телевизионният канал \"Скай нюз - Арабия\" съобщи, че бунтовническото формирование на хусите \"Ансар Аллах\" поискало от роднините на убития в понеделник Салех да не организират церемония за прощаване с него. При това условие те се съгласили да предадат тялото на убития.", "date": "2017.12.06", "title": "Коалицията около Саудитска Арабия засили въздушните удари в Йемен"}
{"url": "http://www.mediapool.bg/prouchvane-sochi-che-stranite-ot-es-ne-uspyavat-da-zashtityat-maltsinstvata-news272747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалцинствата в Европейския съюз говорят за високи нива на дискриминация, съобщи  на ЕС за основните права и критично обобщи, че през последното десетилетие ситуацията не се е променила особено.\r\n\t \r\n\t\"Днес новите резултатите показват, че законите и политиките в недостатъчна степен защитават хората, на които би трябвало да служат\", каза директорът на агенцията Майкъл О'Флахърти, цитиран от ДПА.\r\n\t \r\n\tАгенцията представи изследване, проведено във всички 28 страни на съюза сред 2500 души от малцинства - ромски или сред хора с турски, северноафрикански и южноазиатски корени.\r\n\t \r\n\tВ сравнение с аналогично проучване от 2008 г., анкетираните са изпитали почти същите равнища на нетолерантност и омраза, както и преди десет години.\r\n\t \r\n\tВ новото изследване 38 на сто от анкетираните казват, че са били дискриминирани през последните пет години, по-специално когато са си търсили работа.\n\n\r\n\t \r\n\tОсобено засегнати са били хората от Северна Африка и от района, южно от Сахара, както и ромите. След имигрантите второ поколение 31 на сто са били подложени на тормоз заради произхода си - половината от анкетираните от тази група са съобщили за поне шест такива случая през последните пет години.\r\n\t \r\n\t\"С всеки акт на дискриминация и омраза накърняваме социалната кохезия и създаване неравенства, които влияят пагубно на цели поколения, засилвайки алиенацията, която може в крайна сметка да има унищожителни последици\", подчерта О'Флахърти.\r\n\t \r\n\tСпоред изследването представителите на малцинствата имат по-голямо доверие на институциите, отколкото населението като цяло, и много от тях смятат, че са силно свързани със страните, в които живеят.", "date": "2017.12.06", "title": "Проучване сочи, че страните от ЕС не успяват да защитят малцинствата"}
{"url": "http://www.mediapool.bg/ruskata-duma-otne-akreditatsiite-na-reporteri-ot-amerikanski-medii-news272748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната дума, долната камара на руския парламент, забрани достъпа на репортери на американски медии, признати за \"чужди агенти\", включително \"Гласът на Америка\" и Радио Свободна Европа/Радио Свобода, предаде ТАСС.\r\n\t\r\n\tДепутатите одобриха почти единодушно съответна резолюция в отговор на решението на Конгреса на САЩ да отнеме акредитацията на руската телевизия Ар Ти (RT). Текстът бе подкрепен от 413 народни избранници при само един против.\r\n\t \r\n\tДържавната дума препоръча на горната камара на руския парламент, Съвета на Федерацията, да вземе аналогично решение.\r\n\t \r\n\tВ резолюцията се казва, че \"Думата смята за неприемливо всяко посегателство срещу основни човешки права и свободи - свободата на словото и правото на получаване и разпространяване на информация\". \"Защитавайки демократичните ценности, депутатите от Държавната дума си запазват правото да взимат симетрични мерки във връзка с решението за лишаване на редица руски журналисти от акредитация към Конгреса на САЩ\", се посочва в решението.\r\n\t \r\n\tРуски депутати казаха, че ограниченията може да бъдат премахнати, ако бъдат отменени съответните решения по отношение на руските медии в САЩ.", "date": "2017.12.06", "title": "Руската Дума отне акредитациите на репортери от американски медии"}
{"url": "http://www.mediapool.bg/nato-prizova-rusiya-da-se-iztegli-ot-okupiranite-zoni-v-gruziya-news272749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенералният секретар на НАТО Йенс Столтенберг призова Русия да се изтегли от Абхазия и Южна Осетия.\r\n\t\r\n\tЗагрижени сме от руските действия там, призоваваме Русия да се изтегли от региона. Настояваме за запазването на сигурността и териториалната цялост на Грузия. Готови сме да съдействаме на Грузия в напредъка й по пътя към членство в НАТО, добави Столтенберг, цитиран от БТА.\r\n\t \r\n\tПо повод заседанието тази сутрин на Комисията НАТО-Грузия той посочи, че сред обсъдените въпроси е била сигурността на енергийните доставки и в Черно море. Грузия има всички необходими средства да напредне към членство в алианса, ще продължим с подкрепата си, включително за осъвременяването на грузинските въоръжени сили, добави генералният секретар.\r\n\t \r\n\tНа пресконференция в отговор на въпрос той отбеляза, че след продължително прекъсване, военните комуникационни канали на пакта с Москва са възстановени. След като в продължение на две години нямаше заседания на Съвета НАТО-Русия, от миналата пролет заседавахме шест пъти, уточни Столтенберг. Отчитаме напредък по въпроса за сигурността на въздушното пространство, особено над Балтийско море, посочи той. По неговите думи съюзниците виждат резултат от разговорите с руската страна и остават открити за диалог.\r\n\t \r\n\tСтолтенберг съобщи, че на снощната вечеря на министрите на външните работи от НАТО е прието решение за продължаване на добронамерения диалог с Москва, както и за запазване на подкрепата за източноевропейските партньори на алианса.\n\n\r\n\t \r\n\tНАТО има важна роля на Западните Балкани от десетилетия, допринесохме за постигането на мир. Присъствието ни в региона остава значително. Призоваваме всички да направят възможното за намаляване на напрежението, да се въздържат от силни думи, за да се избегне нов въоръжен сблъсък, заяви генералният секретар.\r\n\t \r\n\tТой добави, че министрите са обсъдили въпроса със Северна Корея, и отново поясни, че НАТО очаква постигането на мирно решение по ядрената и ракетната програма на Пхенян.\r\n\t \r\n\tПомолен за оценка на решението на САЩ да преместят посолството си в Израел от Тел Авив в Ерусалим, Столтенберг заяви, че местоположението на дипломатическите представителства е въпрос, който съответните държави решават сами. НАТО не е част от Близкоизточния мирен процес, но силно подкрепяме постигането на мирно решение в региона, посочи Столтенберг.", "date": "2017.12.06", "title": "НАТО призова Русия да се изтегли от окупираните зони в Грузия"}
{"url": "http://www.mediapool.bg/rusiya-zasega-reagira-sdarzhano-na-zabranata-da-uchastva-v-zimnata-olimpiada-news272750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМосква демонстрира умерено поведение и засега не потвърждава очакванията, че ще обяви бойкот на зимната олимпиада в Пьончан, след като Изпълнителният комитет на МОК забрани на страната да участва на форума тази зима заради системна употреба на допинг от нейни спортисти. \r\n\t \r\n\t\"Решението на МОК за допускане до участие на зимната олимпиада в Пьончан на руски спортисти, но подбрани от специална комисия и под олимпийския флаг, трябва да бъде анализирано задълбочено. Чак след това Руската федерация ще изкаже своето мнение. Да се поддаваме сега на емоции е погрешно\", коментира прессекратарят на руския президент Дмитрий Песков.\r\n\t \r\n\t\"Сега, разбира се, трябва да изключим емоциите и достатъчно сериозно да анализираме решението, което взе МОК по отношение на нашата страна, преди да се вземе решение по този въпрос\", каза Песков.\n\n\r\n\t \r\n\tВчера, час след като МОК обяви всички санкции за руския спорт, се появиха информации в руски медии, че Владимир Путин ще каже по-късно във вторник дали въобще руски спортисти ще участват в Пьончан, или ще бойкотират игрите.\r\n\t \r\n\t\"Аз не съм чувал за такова намерение. Навярно трябва да питате медиите, откъде са чули това\", коментира Песков.\r\n\t \r\n\tСпоред прессекретаря обаче на Русия все още й предстои да отговори на редица въпроси, за което ще са необходими контакти с МОК. \r\n\t \r\n\t\"Необходимо е сега да се определи кой ще води тези контакти, как ще бъдат водени те и ред други технологични въпроси, които подлежат на изясняване\", каза Песков. \r\n\t \r\n\tГоворителят на Министерството на външните работи Мария Захарова коментира от своя страна, че \"решението на МОК е част от мащабна антируска кампания\".\r\n\t \r\n\t\"Ние не падаме по гръб. Нито от световна война, нито от разпада на Съветския съюз, нито от санкции. Приемаме всичко и го преживяваме\", написа тя в социалните мрежи.\r\n\t \r\n\t\"Вече не трябваше да има спорт в Русия. Възраждането на Русия като спортна държава не беше включено в глобалните планове: младежите трябваше отдавна да са заспали, стадионите – завинаги превърнати в битпазари, треньорите – да работят в чужди отбори\", добави тя. \r\n\t \r\n\t\"Нищо не стана според сценария. Появи се ново поколение спортисти, световните спортове се изпълниха с постиженията на руските атлети, Русия проведе отлично Олимпийските игри. Спортът постепенно се превръща в една от националните идеи, въплътена в десетки хиляди детски школи и училища, в най-новите стадиони и просто в желанието да бъдем спортни\", пише Мария Захарова.\r\n\t \r\n\tМОК реши на форума да бъдат допуснати само руски състезатели, които не са уличавани в употреба на забранени стимуланти. Те обаче ще участват под неутрален флаг, а шампионите няма да чуят химна на родината си.\r\n\t \r\n\tРуският вестник \"Комерсант\" пише, че формално руските власти нямат лостове за въздействие върху спортистите, които пожелаят да участват в състезанията под неутрално знаме.\r\n\t \r\n\tЮристът Тимур Хутов припомня \"доста много\" подобни случаи от историята на спорта и прогнозира, че руските власти едва ли ще правят спънки, защото \"това може да предизвика и съдебни процеси, и поредния международен скандал\".\r\n\t \r\n\tРусия може да обжалва решението на МОК пред Спортния арбитраж в Лозана. На практика обаче няма време за това. Олимпиадата в Пьончан стартира на 9 февруари.", "date": "2017.12.06", "title": "Русия засега реагира сдържано на забраната да участва в зимната олимпиада"}
{"url": "http://www.mediapool.bg/mitropolit-nikolai-prizova-miryanite-da-se-molyat-za-nego-news272763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМитрополитът, нашумял през годините с неособено богоугодните си изяви и слабостта си към луксозни вещи като златен Ролекс, скъпи ръкавели, голям джип, изненада със словото си, произнесено навръх Никулден.\r\n\tМоже би за първи път владиката заговори за собствените си слабости и грешки, и призова миряните да се молят за него. Те останаха изненадани и притеснени от днешната празнична литургия в новия храм в Западен - \"Св. Николай\", тъй като Николай водеше службата с абокат на лявата ръка, съобщи .\r\n\tЗащо първият човек в пловдивската епархия е бил на системи, не се разбра. От началото на службата обаче отвън го чакаше личният му лекар, а това още повече обезпокои дошлите на празника вярващи.\r\n\tПреди да произнесе словото си, Николай получи поздравления от името на цялата епархия от епископ Арсений. , обърна се Николай към Арсений.\r\n\t\"Когато трябва да отвърна на този поздрав няма как да не видя моите слабости. Моите недостатъци. Моите немощи, които божията сила лекува. Не мога, защото знам, че Бог вижда и в тайните на човешкото сърце. Не мога да не ви призовава днес да се молите за мен\", обърна се към всички в храма Николай. И даде за пример смирението, което основно е притежавал Свети Николай.\n\n\r\n\tЗатова всякога се обръщайте с молитва към този велик Божи угодник Св. Николай, каза още в словото си митрополитът. Като чуете името ми, молете се за мен. Кажете \"Господи, помилуй грешния раб Николай. Да ми даде крепкост, да вървя гордо заедно с вас, за да достигнем заветната цел на нашия живот- вечно спасение\", обърна се към миряните именникът.\r\n\tЗа празника в Пловдив дойде и Симеон Сакскобургготски, който дори чете молитва на български език без да ползва очила. Владиката го посрещна с думите: \"Ваше величество, за мен е огромна чест да ви приветствам тук. Малко са ония достойни човеци, които са записали имената в историята на светата църквата. Вие сте един от тях. Вашето име е записано не само в историята на родната ни църква и светото православие, вярвам, че името ви е записано и в книгата на живота\".\r\n\tСимеон бе придружен от най-малкия си син Константин-Асен Видински.", "date": "2017.12.06", "title": "Митрополит Николай призова миряните да се молят за него"}
{"url": "http://www.mediapool.bg/zapochvat-konkursi-za-direktori-v-nad-150-uchilishta-news272764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонкурси за директори в над 150 училища в страната започва Министерството на образованието и науката. Става въпрос за училища, чиито ръководители са назначени на поста като временно изпълняващи, или пък са в пенсионна възраст.\r\n\t\"Дадохме зелена светлина на началниците на регионалните управления по образованието за поетапно провеждане на конкурсите\", каза министърът на образованието Красимир Вълчев по време на заседание на парламентарната просветна комисия. В областите, където става въпрос за няколко училища, конкурсите ще бъдат обявени едновременно. Там, където бройката е по-голяма, ще се правят на етапи.\r\n\tПо думите му в София временно изпълняващите длъжността \"директор\" на училища са вероятно между 20 и 30.", "date": "2017.12.06", "title": "Започват конкурси за директори в над 150 училища"}
{"url": "http://www.mediapool.bg/lekarskiyat-sayuz-prizova-darzhavata-da-ne-uronva-avtoriteta-na-meditsite-s-aktsiite-si-news272765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският лекарски съюз (БЛС) призова институциите да засилят контрола в здравната система, без да уронват авторитета на лекарското съсловие. Позицията в защита на съсловието идва след проведените две акции на полицията, прокуратурата и здравното министерство срещу нелегалния износ на лекарства и договорите на държавни и общински лечебни заведения с частни структури.\r\n\tТвърдият курс към разкриване на кражбите в здравеопазването беше предприет на фона на общественото недоволство срещу въвеждането на мораториум за плащането на нови лекарства и медицински дейности от здравната каса догодина. Въвеждането на двата мораториума беше защитено от финансовия министър Владислав Горанов именно с мотива, че , а последвалите шумни акции имат за цел да го докажат.\r\n\t, се казва в позиция на съсловната организация.\r\n\t, посочват от БЛС.\r\n\tОттам допълват, че всеки, който е дръзнал да спекулира със здравето на пациентите, посредством разходване на държавни средства за лични интереси, заслужава да получи своето законово наказание. От БЛС настояват за доказване на персонална вина, след детайлни проверки на участниците в нелегалната търговия. Ако след тях, се докаже вина на колега от гилдията, лекарския съюз категорично ще заеме позиция и мерки, уверяват от организацията.\n\n\r\n\t, коментира председателят на БЛС д-р Венцислав Грозев.\r\n\tВъв връзка със създалия се казус около нелегалната търговия с лекарствени продукти и неефективния контрол върху търговската политика в сектора, Български лекарски съюз припомня, че от години апелира за предприемане на проверки в системата и налагане на засилен контрол върху лекарствената политика. В редица свои становища и позиции до институциите, съсловната организация е посочвала значението на ефективния контрол върху лекарствата, тъй като от години основния преразход в бюджета на НЗОК се формира от това перо.\r\n\t, посочват от организацията.", "date": "2017.12.06", "title": "Лекарският съюз призова държавата да не уронва авторитета на медиците с акциите си"}
{"url": "http://www.mediapool.bg/ek-shte-podpomaga-finansovo-darzhavite-koito-se-stremyat-kam-evrozonata-news272746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия ще подпомага финансово чрез специален инструмент държавите, които се стремят да се присъединят към еврозоната.\r\n\tТова е едно от четирите предложения на евроинституцията за засилване и задълбочаване на валутния съюз, представени в сряда. Т. нар. пътна карта предвижда създаването на Европейски валутен фонд, който ще подпомага държавите от еврозоната в затруднено финансово положение, оформяне на пост на европейски министър на икономиката и финансите, законодателни мерки, а също и създаване на нови бюджетни инструменти.\r\n\tВъпросните инструменти ще подпомагат държавите да извършват структурни реформи, но също ще се създаде и \"специален механизъм за сближаване на държавите членки по пътя им към присъединяване към еврото\". Предложението от сряда всъщност доразвива  през септември финансов и технически инструмент за присъединяване към еврото. В пътната карта на ЕК обаче няма никакви подробности около това как ще функционира новият механизъм и какви финансови средства ще бъдат отделени за него. Одобряването му ще зависи най-вече от лидерите на държавите членки.\r\n\tПътната карта на ЕК за еврозоната се появява в момент, когато една от най-важните страни от валутния съюз, Германия, все още няма правителство, коментира по-рано през деня Франс прес, цитирана от БТА.\r\n\tПървоначално председателят на Европейската комисия Жан-Клод Юнкер искаше да се възползва от възможността, създала се след икономическото възстановяване в ЕС и приключването на изборите във Франция и Германия, за да се усъвършенства валутният съюз и това да стане преди европейските избори през 2019 г. Затова бе решено на 6 декември ЕК да уточни изказването на Юнкер от септември в речта му \"За състоянието на Съюза\" пред Европейския парламент, когато той предложи създаването на пост \"европейски министър на икономиката и финансите\", бюджет на еврозоната и Европейски валутен фонд. В сряда на практика идеите на Юнкер бяха доразвити без особени детайли, но крайната дума е на евролидерите.\r\n\tОт своя страна, държавните и правителствени ръководители на държавите от ЕС ще обсъдят плановете за реформа на еврозоната на 15 декември на , на която са поканени и страните извън пространството на единната валута. Тогава обаче не се очаква никакво конкретно решение.\r\n\tОсвен идеите за засилването на еврозоната през септември Юнкер заяви още, че еврото е призвано да стане единна валута на целия ЕС и предложи да се създаде \"присъединителен инструмент, предоставящ техническа и понякога финансова предприсъединителна подкрепа\".\r\n\tЕвропейската комисия иска да насърчи още повече европейските страни, желаещи да се присъединят към еврозоната, чрез нови технически и финансови помощи, които ще бъдат уточнени през декември, съобщи впоследствие комисар Валдис Домбровскис. Сред страните, които биха могли да се възползват от такива помощи е България, отбелязва АФП.\r\n\tВ последните години има известно охлаждане на ентусиазма на държавите извън еврото да се присъединяват към общото валутно пространство. Последните страни, които приеха еврото, са Естония през 2011 г., Латвия през 2014 г. и Литва през 2015 г. Същевременно, в сряда ЕК оповести , според което 64% от гражданите на еврозоната считат, че единната валута е добро нещо за тяхната страна, докато 25% мислят, че то е нещо лошо. Това е значително подобрение спрямо настроенията през 2016 г., отбелязва \"Евробарометър\".\r\n\t\"Европейската комисия има волята да насърчава страните членки, но ако те не желаят, няма механизъм, който да ги задължи\", подчерта Домбровскис.\r\n\tВ началото на ноември след среща с премиера Бойко Борисов , че България е готова за еврозоната.\r\n\tНе всички страни от еврозоната обаче споделят ентусиазма на председателя на ЕК за разширяване на валутния съюз. Австрия например е против такъв подход предвид историята с гръцката криза. Затруднения идват и от липсата на ясно и стабилно политическо лидерство в Германия. Комисар Йотингер предупреди в края на миналия месец, че очаква закъснения в реформите на еврозоната заради политическата криза в страната – локомотив на еврото.\r\n\tПо всички въпроси за бъдещата роля на Европейския стабилизационен механизъм (ЕСМ) да помага на изпадналите в затруднения страни от еврозоната, за общ бюджет или за министър на финансите на еврозоната \"не можем да взимаме решения без Германия\", изтъкна неотдавна Йотингер пред журналисти в Брюксел.", "date": "2017.12.06", "title": "ЕК ще подпомага финансово държавите, които се стремят към еврозоната"}
{"url": "http://www.mediapool.bg/realno-raboteshtite-nauchni-institutsii-shte-poluchat-poveche-pari-ot-byudzheta-news272766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансирането на научните институции в страната ще зависи от дейността и продукцията на университетите и академиите. Финансирането ще бъде диференцирано така, че звената, в които наистина се правят изследвания да получават повече, включително и за обучение на докторанти.\r\n\tТова е един от начините за увеличаване на средствата на научните институции, обяснен от министъра на образованието Красимир Вълчев. Според него така звена като Българската академия на науките (БАН) ще могат да получат допълнително държавно финансиране.\r\n\tОт седмица учените от академията протестират срещу гласуваната от парламента държавна субсидия за догодина в размер на 83 млн. лева. Освен повече пари от бюджета, те искат и увеличаване на докторантските стипендии, които е предвидено да нараснат с 50 лева от 2018 г. и да достигнат 500 лева. Въпреки това те ще останат под минималната заплата за страната, която от 1 януари догодина ще е 510 лева.\r\n\tОт думите на Вълчев стана ясно, че средствата за докторантите няма да бъдат увеличени с по-голям размер от предвидения. Работело се обаче по диференциране на финансирането за университетите и БАН за тези млади учени. Идеята била звената, които имат сериозна научна дейност, да получат повече пари, с които да увеличат заплащането на младите учени. \"Някои институции без сериозна научна дейност, сега получават повече пари за докторанти за сметка на тези, които наистина развиват такава\", коментира Вълчев.\r\n\tТози принцип на финансиране трябва да се прилага още през следващата година. От думите на Вълчев стана ясно, че средствата за допълнително възнаграждение на докторантите трябва да дойдат от гласуваните от депутатите около 80 млн. лева допълнително за наука за 2018 г.\r\n\tЧаст от тези средства ще се разпределят и на базата на оценка на качеството на научната дейност. Тя щяла да се основава на обема на научната продукция и да се прави всяка година. Освен това министерството планира на всеки пет години да възлага и външна оценка на научната инфраструктура в страната, която също да се използва при разпределянето на парите за наука от бюджета.\r\n\tВълчев обяви още, че през следващата година ще бъдат създадени и няколко научни програми, които ще се финансират от бюджета на образователното министерство. Средствата по тях ще са целеви и ще се дават за проекти в определени, но неясни към момента, области и ще са по-скоро за приложни изследвания, отколкото за фундаментални. \"Целта е държавното финансиране да е по-ефективно\", обясни министърът. Той припомни, че към момента има две такива програми. Едната е за ядрени изследвания, а другата за научните проекти на Антарктида. \"Със сигурност ще има и програма за млади учени и постдокторанти\", каза Вълчев.\r\n\tСпоред него допълнителните средства за наука трябва да бъдат разпределени до март- април догодина.", "date": "2017.12.06", "title": "Реално работещите научни институции ще получат повече пари от бюджета"}
{"url": "http://www.mediapool.bg/putin-obyavi-che-shte-se-kandidatira-za-chetvarti-mandat-news272767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРуският президент Владимир Путин направи в сряда дългоочакваното и отлагано съобщение, че ще се кандидатира за нов мандат на изборите догодина.\r\n\t \r\n\t\"Да, аз ще се кандидатирам за поста президент на Руската федерация\", каза той пред ветерани и работници от автомобилния завод ГАЗ.\r\n\t \r\n\tНа митинг в завода в град Нижни Новгород той каза, че \"Русия ще върви напред и в това движение напред никой и никога няма да я спре\".\n\n\r\n\t \r\n\tПутин отбеляза, че едва ли има по-добро място от Горкиевския автомобилен завод да обяви кандидатурата си и благодари на присъстващите за подкрепата.\r\n\t \r\n\tПрезидентските пълномощия на Владимир Путин изтичат на 7 май 2018 г. Ако победи на изборите, той ще бъде президент за още шест години, тоест до 2024 г.\r\n\t \r\n\tЗа пръв път той бе избран за президент на Русия през 2000 г. На 31 декември предходната година президентът Борис Елцин подаде остава и посочи Путин за и.д. президент.\r\n\t \r\n\tПрез 2004 г. Путин бе преизбран. След това през 2008 г. президент стана Дмитрий Медведев и Путин зае премиерския пост, а през 2012 г. Путин спечели нов президентски мандат и Медведев се върна на премиерския пост, припомня ТАСС.\r\n\t \r\n\tПутин изглежда е решил да направи съобщението в последния момент, тъй като само няколко часа по-рано по време на събитие в Москва той каза, че много скоро ще реши дали да се кандидатира на президентските избори догодина, и отбеляза, че по принцип това зависи от обществената подкрепа.\r\n\t \r\n\tВ отговор на въпрос, зададен му от водещия на връчването на наградата \"Доброволец на Русия 2017\", събитие в което участваха предимно млади хора, Путин заяви, че това е отговорно решение, чиито мотиви са подобряване на живота на хората в Русия и укрепване на нейната мощ, а това може да се постигне само ако кандидатът има доверието и подкрепата на хората.\r\n\t \r\n\tПосле президентът се обърна към залата и попита дали, ако вземе решение да се кандидатира, ще получи подкрепата на присъстващите. Отговорът бе силно \"да\" и бурни аплодисменти.\r\n\t\r\n\tРейтингът на Путин е 80 процента и се очаква, че той ще спечели четвъртия си мандат без проблеми, но досега бавеше обявяването на кандидатурата си, отбелязва Асошиейтед прес.", "date": "2017.12.06", "title": "Путин обяви, че ще се кандидатира за четвърти мандат"}
{"url": "http://www.mediapool.bg/grazhdaninat-tsatsarov-iska-razvalyane-na-privatizatsionni-sdelki-news272768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавата трябва да има възможност да разваля неизгодни приватизационни сделки, но евентуалното премахване на давността за разследването на престъпленията, свързани с приватизацията, няма да реши този проблем.\r\n\tТова мнение изрази \"като гражданин\" главният прокурор Сотир Цацаров в сряда, след като бе изслушан от парламентарната правна комисия за броя на проверките по съмнителни приватизационни сделки.\r\n\t\"Приватизацията създаде основата за частната собственост и пазарното стопанство, но дяволът, както обикновено, е в детайлите. Проблемът е в измененията на договорите. Навремето прокуратурата е можела да предизвиква граждански дела за разваляне на сделките\", коментира Цацаров пред журналисти.\r\n\tТой напомни, че премахването на давността би ангажирало единствено наказателната отговорност на държавните или общински служители, които са участвали в сключването на приватизационни сделки. Сделките обаче биха си останали в сила, а и хората, които са се облагодетелствали от тях, не биха били засегнати, защото те не са извършили престъпление.\r\n\t\"Вариант според мен е да се търси някакъв вариант, по който държавата да търси разваляне на тези сделки или изпълнението им. Иначе се постигат някакви наказателно-правни последици, но измененията със собствеността си остават общо взето\", добави Цацаров. \"И аз като гражданин имам право на някакво мнение\", уточни той, макар че бе поканен в правната комисия не като гражданин, а конкретно в качеството си на главен прокурор.\r\n\tПред депутатите той изнесе подробности от неоповестявания до този момент доклад на ДАНС от миналата есен, посветен на приватизацията. Тогава от службата са представили на премиера Бойко Борисов основните проблеми по темата, констатирани от тях, както и 25 сделки, които били особено проблемни.\r\n\tНа 1 декември 2016 г. докладът на ДАНС е стигнал до прокуратурата, която веднага започнала проверка. В най-общи линии тя установила, че има нередности, но заради изтеклата давност нищо не може да се направи. ДАНС била готова да предостави още приватизационни сделки с проблеми, допълни Цацаров, но това така и не станало, след като било установено, че давността им е изтекла.\r\n\tВсъщност, изтичането на абсолютната давност по въпросните казуси е обстоятелство, което ДАНС и сама можеше да установи, ако служителите ѝ, ангажирани с доклада, бяха прочели закона.\r\n\tПред депутатите Цацаров разкри още, че приватизацията най-общо засяга малко над 14 000 договора, свързани приблизително по равно с държавни и общински дружества. Извършени са били 700 проверки, но информацията нямало как да е пълна, защото базата данни не поддържала статистика по ключова дума като \"приватизация\".\r\n\tТова уточнение на Цацаров, на практика, напълно опроверга твърдението на председателя на правната комисия Данаил Кирилов (ГЕРБ), според когото прокуратурата е разгледала всички приватизационни сделки.\r\n\tГлавният прокурор говори и за разследването на строежа на оградата с Турция. До седмица наблюдаващият прокурор по делото щял да реши дали да се образува досъдебно производство. Той заявил, че ДАНС е предоставила доклад, в който се посочва, че има завишаване на прогнозната стойност заради занижен контрол от страна на тримата областни управители, на чиято територия се вдига съоръжението. Така се оказва, че ако има дело, то ще е за превишената цена.\r\n\tПо време на заседанието на правната комисия направи впечатление отношението на председателя ѝ Данаил Кирилов към Цацаров. В свое пространно изложение той установи, че депутатите нямали право да задават въпроси на главния прокурор. Кирилов се позова на правилника на парламента.\r\n\t\"Желателно е да не си поставяме въпроси, а да поставяме проблеми\", заяви Кирилов, с което провокира депутати от БСП и ДПС да му обяснят, че в рамките на диалога главният прокурор може да реши дали да отговори на поставените въпроси.\r\n\tКонфузна размяна на реплики имаше и по повод оградата с Турция. Крум Зарков от БСП се чудеше дали председателят на комисията му позволява да отправи вече зададен писмено въпрос за оградата. Цацаров, който се беше подготвил с отговора, също се чудеше дали може да отговори.\r\n\tТогава Кирилов каза, че \"това ще стане, ако ме убедите, че няма да използвате отговора политически\", при което Йордан Цонев от ДПС се намеси с думите: \"Аз гарантирам, че ще използваме информацията политически. Това е работата на политиците – да интерпретират политически данните\". В крайна сметка шефът на правната комисия се опита да излезе от ситуацията, обяснявайки, че ще допусне като реверанс задаването на въпроса.", "date": "2017.12.06", "title": "\"Гражданинът\" Цацаров иска разваляне на приватизационни сделки"}
{"url": "http://www.mediapool.bg/dvizhenieto-sreshtu-seksualniya-tormoz-stana-lichnost-na-godinata-na-spisanie-taim-news272769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвижението срещу сексуалния тормоз #MeToo стана личност на годината на списание \"Тайм\", съобщи Асошиейтед прес.\r\n\t \r\n\tСлед разкритията за Харви Уайнстийн и други мъже, милиони хора споделиха, че са били жертви на сексуален тормоз и изнасилване, отбелязва агенцията.\r\n\t \r\n\tНовината бе съобщена в предаването \"Днес\" на телевизия Ен Би Си, чийто дългогодишен водещ Мат Лауър неотдавна бе уволнен след обвинения в сексуален тормоз.\r\n\t \r\n\tСред другите финалисти в престижната класация бяха президентът на САЩ Доналд Тръмп, китайският му колега Си Цзинпин и звездата на американския футбол Колин Каперник.\r\n\t \n\n\r\n\tСъобщавайки новината главният редактор на списанието Едуард Фелсентал заяви, че MeToo е израз на \"най-бързо протичащата социална промяна от десетилетия, започнала с индивидуални прояви на смелост от стотици жени - а и няколко мъже\", решили да разкажат историите си, предаде Ройтерс.\r\n\t \r\n\tПо-късно списание \"Тайм\" обяви, че Доналд Тръмп е класиран на второ място в класацията \"Личност на годината\" за 2017 г., тъй като е привлякъл вниманието на света, както никой друг президент на САЩ досега, предаде ДПА.\r\n\t \r\n\t\"Той управлява не само лостовете на изпълнителната власт; със своите необикновени изпълнения той държи в хватката си нацията и света\", пише списанието, като отбелязва, че Тръмп е отблъснал традиционните съюзници на САЩ и е повел война с пресата и своята Републиканска партия.\r\n\t \r\n\t\"Мимолетни вражди, яростни обвинения, грубият и сеещ раздори език - никой друг Главнокомандващ не е разпространявал своите избухвания така предубедено\", констатира \"Тайм\" и заключава: \"Шоуто на Тръмп продължава с неотслабваща сила\".", "date": "2017.12.06", "title": "Движението срещу сексуалния тормоз стана личност на годината на списание \"Тайм\""}
{"url": "http://www.mediapool.bg/uskoryavat-se-novite-ski-stroezhi-v-bansko-otlaga-se-promyanata-na-kontsesiyata-news272734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКурс към пълно удовлетворяване на инвеститорските намерения за разширяване на ски зоната в Банско поема правителството на Бойко Борисов, което обяви за обществено обсъждане  на националния парк \"Пирин\" от 2004 г., както искаше общината в Банско.\r\n\tВ същото време на заседанието си в сряда кабинетът реши да отложи със седмица промяната на концесионния договор на екоминистерството с фирмата \"Юлен\" за ползването на част от защитените територии на парка и проектът на договорката да бъде публикуван. Премиерът Бойко Борисов нареди също така да се направи обществена дискусия за промяната на концесионния договор, която се очаква да се проведе следващия понеделник.\r\n\t\"Не искам съмнения и обвинения за подаръци! Четири години! Министърът на екологията имаше време да направи това и точно него да го няма, да си го защитава, не ми се вижда нормално“. Така, ако се съди по публикуваната стенограма от правителственото заседание, Борисов аргументира отлагането на решението за концесионния договор.\r\n\t\"Първото, върху което имам претенция, е, че, министърът го няма, а той е основният, който трябва да защити този проект. Второ, нямаме план за управление на \"Пирин“, който да гарантира, че не може нищо по тази тема да се направи в ущърб на природата и според мен това е по-важното. Разсъждавайки само върху концесията, в случая, която като я няма на сайт, публично, се създават предпоставки за съмнения. Именно това са ми трите претенции. И те по никакъв начин няма да попречат, ако всичко е наред“, заявява министър-председателят.\r\n\tХодът с промяната на отдавна изтеклия като валидност план за управление на парк \"Пирин\" цели ускоряване на реализацията на намеренията за нов кабинков лифт на Банско и нови писти в Пирин планина като цяло, както и заобикаляне на съдебния спор по проекта за нов план за управление на парка. В момента природозащитници и държавата не могат да се разберат трябва ли да се направи екооценка на актуализирания план, изработен с европари от свързаната с \"Юлен\" фирма \"Пролес Инженеринг\".\r\n\tПоправка в стария план, чието обсъждане е до 22 декември, ще уреди бърза писта за реализацията на нови ски строежи. Изменението ще позволи на общината и \"Юлен\" да изготвят план за развитие на ски зоната и за изграждане на нови съоръжения в буферната зона на парка \"Пирин\". Според екоминистерството това е разрешено от Комитета за световното наследство, докато природозащитниците твърдят, че то нарушава изискванията на ЮНЕСКО, под чиято егида е паркът \"Пирин\". От Министерството на околната среда и водите обещават да бъде направена екологична оценка на този инвестиционен план и оценка за съвместимостта му със зоната \"Пирин\", която е част от европейската екомрежа НАТУРА 2000. \"На базата на тези оценки всъщност ще се реши какви и колко въжени линии и писти е допустимо да се изградят\", се посочва в доклада на екоминистъра Нено Димов до Министерския съвет, с който той иска одобряване на промяната в плана за управление на Пирин.\r\n\tОт думите на вицепремиера от Обединените патриоти Валери Симеонов става ясно, че намеренията на правителството са поправката в стария план да бъде приета в края на декември.\r\n\tМотивът на Борисов да иска отлагане на промяната в концесионния договор с \"Юлен\" бе, че това върви с промяна на плана за управление на парка.\r\n\t\"Защото аргументите на тези, които са против, имат резон. Те нямат доказателство, че много от нещата, които се казват, отговарят на истината, и подозират, че едва ли не правим подарък на концесионера. И като няма план за управление на Пирин, страховете им какво ще се случи впоследствие никой не може да ги разсее\", коментира Борисов.\r\n\tМинистърът на отбраната Красимир Каракачанов се впуска в обяснения, как \"най-големият проблем е, че години наред едни хора рекетират държавата (…) и сега ние тук се гънем и се гърчим, страхувайки се някой да не дойде да затвори Орлов мост\". Той смята, че правителството не трябва да се \"огъва\" пред неучастваща във властта политическа структура и заявява, че си има процедури и е било проведено обществено обсъждане.\r\n\tБорисов го контрира, че проектът на концесионен договор не е публичен, а планът за управление не е приет и \"може да се предположи, че между двете неща ще се направи така, че това, което концесионерът иска, да му се случи, обикаляйки, шиканирайки между тези две процедури\".\r\n\t\"Всички сме казали и в предизборните си програми, и това, което сме говорили, че сме за втори лифт, но при ясни процедури и без нито метър гора или земя да бъде харизана за други цели\", продължава премиерът. \"Въпросът е покрай този втори лифт, след като нямаме план за управление на Пирин и след като слагаме първо каруцата пред коня, приемайки концесията, без това да е публично на сайт за обществено обсъждане, където всеки четящ и недошъл на тази среща да може да си напише мнението или да каже съображенията си, или да сложи своите аргументи…. Защото куп недостатъци се изтъкват, и аз самият ги намирам за правилни. Хубави-лоши, неправителствените организации са приети и са основна власт, ако щете дори в Европейския съюз. И в случая дали се харесваме или не, е въпрос на избор, но не и аргумент\", заявява още министър-председателят.\r\n\tТой изтъква и липсата на екоминистъра да защити предложението си, което според вицепремиера Валери Симеонов – един от привържениците на новите ски строежи в Пирин, не било проблем.\r\n\t\"Не е вярно това, че ние се опитваме да сложим каруцата пред коня, тъй като, ако няма промяна на концесията, какъв е смисълът и въобще за какво да се променя общият план, няма причина да се променя. И в момента има действащ план и ние не сме в нарушение. Ние добавяме с един анекс, че може да се направят спортни съоръжения. Оттук нататък по никакъв начин ние не променяме законовия ред, който задължително изисква дори един стълб да се забие там, да се направи ОВОС. Значи цялата тази процедура ще бъде за всяко съоръжение, всъщност не говорим за всяко съоръжение, говорим за едно съоръжение, което да отпуши пропускателна способност. Там също се минава през екологична оценка, ОВОС, всичко абсолютно с възможности и правото за обжалване на всеки детайл\", отстоява вижданията си Валери Симеонов.\r\n\tМинистърът на туризма Николина Ангелкова и вицепремиерът Томислав Дончев настояват всичко да се изпипа юридически. \"Да не забравяме, че \"Пирин“ е в ЮНЕСКО и трябва да видим разширяването допълнително на буферната зона какво влияние ще има и там\", заявява Ангелкова.\r\n\t\r\n\tСимеонов прави опит да убеди премиера да се приеме промяната на договора с \"Юлен\" като обяснява, че получил съобщение, че \"във Фейсбук Прокопиев, прокопиевци ликуват, че точката за \"Пирин“ е изтеглена\". \"Ако мачът е свирен, поне трябваше да кажете да не гоним топката\", допълва той.\r\n\tБорисов на свой ред отвръща, че \"и на Съвета на коалицията, и във всичките наши разговори сме единодушни за втори кабинков лифт и спорът не е дали да има втори кабинков лифт или да няма втори кабинков лифт\" и отбелязва, че \"нямаме план за управление на \"Пирин“, който да гарантира, че не може нищо по тази тема да се направи в ущърб на природата и според мен по-първо и по-важно е приемането на плана за управление на Пирин\".\r\n\tПо думите му, ако всичко е наред, \"ние тогава, каквито и протести да има за втора кабинка, можем да кажем: \"Колеги, ние защитаваме втората кабинка поради тази и тази причина, но не вредим на природата, каквито са притесненията ви“.\r\n\t\"Но след като не е качено на сайта и ми извадят, че концесионната такса е 200 хиляди лева и двойно като се увеличи и стане 400 хиляди, а печалбата е еди-каква си или еди-какво си, ние в това не сме сигурни. Искам да сме сигурни, защото това ще е един крайпътен камък заради тази втора кабинка. Планът за управление на \"Пирин“, ЮНЕСКО и продължаване след това на всичките тези нови предложения, които ще правим за развитие на туризма, трябва да вървят по един и същи алгоритъм. Дали ще го направим сега или следваща сряда или, когато всеки детайл е изчистен – какъв е проблемът?! С една седмица или с две седмици, ако го забавим, какъв е проблемът? Ще си дойде Нено Димов, ще си го защити, през това време ще ги качите всичките тези неща на сайта. Който иска да протестира – да гледа и да напише мнение и ще го вкарате на следващо заседание. Не виждам проблем да си изпипаме детайлите\", завършва Борисов.\r\n\tТака отлагането на промяната в концесионния договор за защитената територия част от парка \"Пирин\" се приема, като против е Валери Симеонов, а Красимир Каракачанов се въздържа от гласуване.\r\n\t\r\n\tОще преди заседанието на Министерския съвет екозащитници видяха в предстоящите решения узаконяване на ограбването на Пирин.\r\n\tСпоред екокоалицията \"За да остане природа в България\" това ще е картбланш за узаконяване на всички спорно и незаконно ползвани от концесионера на ски зоната \"Банско\" Юлен АД през изминалите години терени.\r\n\t \r\n\tПриродозащитниците твърдят, че концесионерът ще получи право да ползва близо 1000 ха от парк \"Пирин\" вместо 99.5 ха.\r\n\t \r\n\t\"Въпреки законовите пречки и всички поети международни ангажименти за опазване на Национален парк \"Пирин\", обект от световното природно наследство на ЮНЕСКО, въпреки пределно ясните препоръки от ЮНЕСКО да не се излиза извън буферната зона, призната от Комитета на световното наследство, проекторешението дава на \"Юлен\" АД нови зони за ползване и съответно - за увреждане в националния парк\", посочват от \"За да остане природа в България\".\r\n\t \r\n\t\"За този огромен подарък държавата ще получи само 30% по-високо концесионно плащане\", твърдят екозащитниците.\r\n\tБързането вероятно е за да не бъде съобразено то с готвения нов закон за концесиите, който би спрял подобни злоупотреби, посочват от екоорганизацията.\r\n\t \r\n\t\"Концесионният договор е подписан през 2001 г. с обект на концесия близо 100 ха. 9 години след това, МОСВ доказва, че договорът не е спазен и е ползвана 60% по-голяма площ. Аргументите са, че договорът бил неясен. Трудно е да се повярва, че някой подписва договор за милиони при неяснота в договора. Ясно е, че още в началото никой не е имал реално намерение да го спазва. Днес, въпреки поредицата от незаконни действия, правителството награждава неспазването на договора с още площи, които са на всички нас\", твърдят екозащитниците.\r\n\t \r\n\tСпоред тях решението поругава дългогодишния труд за изграждане на природозащитната наука и на мрежата от защитени територии у нас. Взето точно в навечерието на европейското председателство на България, то ще донесе негативен имидж и нови санкции срещу страната ни, смята организацията.\r\n\t \r\n\tОт община Банско определиха предупрежденията на природозащитната организация като \"лъжи, целящи да злепоставят инициативата на община Банско за разрешаване на дългогодишния проблем с опашките на долната станция на кабинковия лифт\". Според местната администрация изменението на плана за управление на парк \"Пирин\", което вероятно би трябвало да се гласува от правителството, ще позволи на фирмата да направи предложение за изграждането на нов лифт. Община Банско е акционер в дружеството концесионер \"Юлен\", което обаче се контролира от собствениците на Първа инвестиционна банка Цеко Минев и Ивайло Мутафчиев.\r\n\t \r\n\tСпоред общината не е вярно, че ще се увеличи площта, в която строителството е разрешено, тъй като туристическата зона и според сега действащия план била 891.8 хектара. Изменението на плана щяло само да позволи в рамките на цялата тази площ да се правят инвестиционни предложения, които след това трябва да бъдат одобрени или отхвърлени. Според сега действащия план за управление на \"Пирин\" на цялата територия на парка строителството е забранено.\r\n\t \r\n\tОт общината смятат за неотговарящо на истината и твърдението на еколозите, че \"Юлен\" ползва по-голяма площ от позволената в концесионния договор, а законността на съоръженията в ски зоната била потвърдена с над 60 съдебни решения.\r\n\t \r\n\t\"Община Банско призовава държавните институции да реагират и осъдят остро разпространението на подобни неистини, като ги разтълкуват като поредна атака срещу развитието на зимния туризъм в България, най- вероятно инспирирана от наши международни конкуренти. Успехът на подобни атаки застрашава конкурентноспособността (правописът е на общината - бел. ред) на българския туризъм в европейски план, имайки предвид факта, че България вероятно е единствената европейска държава без нито един изграден нов ски лифт за последните 15 години\", се посочва в съобщението.", "date": "2017.12.06", "title": "Ускоряват се новите ски строежи в Банско, отлага сe промяната на концесията"}
{"url": "http://www.mediapool.bg/borisov-nai-veroyatno-e-dal-obyasneniya-za-deputatite-narkotrafikanti-news272770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремеирът Бойко Борисов е бил призован в прокуратурата в сряда, за да даде обяснения във връзка с проверката по твърдението му, че \"в парламента продължават да стоят хора, които са замесени с наркотрафик, хора, които са купували гласове, и то от затворници\".\r\n\tТова стана ясно от думите на главния прокурор Сотир Цацаров, който бе поканен на изслушване в парламентарната правна комисия във връзка с проверките, водени за неизгодни приватизационни сделки с изтекла давност.\r\n\t\"Най-вероятно са снети, защото, ако не ме лъже паметта, беше призован за 11.00 – 11.30 часа. Ако попитам градския прокурор, тя ще ми каже дали са били снети (обяснения)\", коментира лаконично Цацаров пред журналисти.\r\n\tСамият той първоначално изключи възможността прокуратурата да се занимава с това изказване на премиера, тъй като \"да се хаби ресурс на прокуратурата за политически изказвания, било то на премиера, било то на лидера на опозицията, някак си ми се струва доста пресилено\".\r\n\tВъпреки това проверка по казуса все пак бе образувана по сигнали на гражданските движения \"Боец\" и \"Възраждане\", последвани и от искане на БСП държавното обвинение да се занимае с въпроса. Препирните по темата между ГЕРБ и левицата доведоха до оставка на предишния парламентарен шеф Димитър Главчев, който си позволи да изгони от пленарната зала лидера на БСП Корнелия Нинова заради \"оскърбление\" на кабинета и министрите.", "date": "2017.12.06", "title": "Борисов \"най-вероятно\" е дал обяснения за депутатите-наркотрафиканти"}
{"url": "http://www.mediapool.bg/ustanoveni-sa-mozachni-anomalii-u-patsienti-podlozheni-na-shumovite-ataki-v-kuba-news272771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоктори, лекуващи служители на американското посолство в Куба, пострадали при неизяснени шумови атаки, са открили мозъчни аномалии, търсейки обяснение за проблемите със слуха, зрението, равновесието и паметта, които те имат, съобщи Асошиейтед прес.\r\n\t \r\n\tТова са най-конкретните изводи за физически увреждания, направени досега по този случай, отбелязва агенцията. Те показват, че каквото и да е причинило оплакванията на американците, то е довело до осезаеми промени в мозъците им. Тези изводи са част от факторите, подхранващи предположенията, че става дума за някакъв вид звуково оръжие.\r\n\t \r\n\tНяколко представители на американската администрация казаха, че медицински изследвания са установили, че служители на посолството на САЩ в Куба са получили промени в бялото мозъчно вещество.\r\n\t \r\n\tИзточниците на Асошиейтед прес са пожелали да останат анонимни, защото нямат право да обсъждат разследването.", "date": "2017.12.06", "title": "Установени са мозъчни аномалии у пациенти, подложени на шумовите атаки в Куба"}
{"url": "http://www.mediapool.bg/germanskite-sotsialdemokrati-otnovo-obmislyat-sashtestvuvane-v-syankata-na-merkel-news272772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа си в опозиция според бивш лидер на левоцентристката Германска социалдемократическа партия (ГСДП) е \"скапана работа\".\r\n\t \r\n\tДумите на Франц Мюнтерферинг може да се окажат полезни за лидера на ГСДП Мартин Шулц, когато той се изправи пред една неспокойна партийна конференция тази седмица, за да се опита да убеди социалдемократите да рискуват да потиснат идентичността на своята партия под доминацията на консерваторите на Ангела Меркел и да подкрепят преговори за съставяне на ново правителство, оглавявано от Меркел.\r\n\t \r\n\tОсвен че трябва да решат дали да започнат следващата седмица преговори с Меркел за евентуално повторение на сегашната коалиция на ГСДП с Меркел, членовете на партията също така ще гласуват по въпроса за партийното лидерство на Шулц.\r\n\t \r\n\tСъюзяването с Меркел като по-малък партньор в оглавявана от нея коалиция обаче е въпрос, с който ГСДП се бори почти на всички избори, откакто тя стана канцлер за първи път през 2005 г.\r\n\t \r\n\tСлед като през 2009 г. Меркел сформира коалиция с подкрепящите бизнеса свободни демократи, която управляваше четири години, ГСДП пак се бореше с идеята за отново да се обвърже с нея през 2013 г., когато канцлерката беше на върха на политическата си власт.\r\n\t \n\n\r\n\tПартията спечели едва 25,7 процента от гласовете на изборите през 2013 г. Това беше вторият й най-лош резултат от края на Втората световна война след поражението с 23 процента, което претърпя през 2009 г. след първите си четири години като по-малък партньор в оглавявана от Меркел коалиция.\r\n\t \r\n\tТози път обаче много членове на ГСДП са твърдо против нов съюз с Меркел, след като гласовете за партията паднаха до едва 20,5 процента на националните избори през септември.\r\n\tВместо това те настояват ГСДП да се върне в опозиция, за да си даде време да се прегрупира и да разработи нов политически курс.\r\n\t \r\n\t61-годишният Шулц, който е бивш председател на Европейския парламент, преминава през големи сътресения, откакто бе номиниран за лидер на ГСДП и кандидат на партията, който да оглави кампанията й за изместване на Меркел при надпреварата за изборите през септември тази година.\r\n\t \r\n\tЧленовете на ГСДП ликуваха, когато номинацията на Шулц доведе до рязко увеличаване на подкрепата за партията в социологическите проучвания, като се има предвид, че той бе ново лице на политическа сцена, пълна със стари играчи.\r\n\t \r\n\tТова, че Шулц получи подкрепа от 100 процента от гласовете при избора на партиен лидер през март, беше показател какви надежди хранеше ГСДП, че той може да сложи край на 12-годишното управление на Меркел.\r\n\t \r\n\tНо тогава \"влакът на Шулц\", както медиите нарекоха кампанията на лидера на ГСДП за канцлерския пост, изглежда, вече губеше мощност, след като подкрепата за партията намаля и се появиха признаци за изборната катастрофа, която предстоеше на 24 септември.\r\n\t \r\n\tЗа съжаление, това също така казва нещо за лидерството на Шулц - че до слабото представяне на ГСДП на изборите през септември се стигна, въпреки че партията успя да прокара някои от ключовите си политики, включително минимална работна заплата и план за ранно пенсиониране, по време на участието си в коалицията на Меркел.\r\n\t \r\n\tСега редовите членове на ГСДП са на път да гласуват на конгреса тази седмица за представянето на Шулц като партиен лидер, след като той доведе социалдемократите до травмата на изборите през септември, а после бе принуден да направи неловко отстъпление по въпроса за съставянето на нов съюз с Меркел.\r\n\t \r\n\tСлед като в изборната нощ твърдо отхвърли възможността за ново присъединяване към правителство на Меркел, Шулц бе принуден да отстъпи под натиска на някои кръгове в неговата партия, а също на германския президент Франк-Валтер Щайнмайер, и тези седмица да подкрепи нови преговори с канцлерката.", "date": "2017.12.06", "title": "Германските социалдемократи отново обмислят съществуване в сянката на Меркел"}
{"url": "http://www.mediapool.bg/stoyan-mavrodiev-bankata-za-razvitie-ne-e-firma-za-barzi-krediti-news272773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната Българска банка за развитие (ББР) не е фирма за бързи кредити, за да ограничи заемите, които отпуска, до 1 млн. лв. Това заяви пред депутатите от икономическата комисия в парламента новият главен изпълнителен директор на трезора Стоян Мавродиев.\r\n\tКоментарът му бе по повод  \"Да, България\", ДСБ/Нова Република, \"Зелените\", БЗНС и ДЕОС да се ограничи до 1 млн. лв. размерът на допустимия кредит от банката към една фирма или свързани в група дружества. Причината са  на държавната финансова институция от последните години да раздава големи заеми в размер на десетки милиони на близки до властта бизнесмени, като в същото време основната й функция по закон е да подпомага малките и средните предприятия.\r\n\tПоследният скандал от края на 2016 г. беше с даден заем на стойност 62 млн. лв. на бизнесмена и политик от БСП Георги Гергов (през дружеството \"Международен панаир Пловдив\", в което свързвана с него фирма е мажоритарен акционер, а държавата - миноритар). Имаше и информации, че в миналото ББР е кредитирала и няколко компании, свързвани преди време с депутата от ДПС Делян Пеевски - \"Водстрой 98\" (55 млн. лв.) и \"АБ-Хасково\" (29 млн. лв.), а също и големи играчи в строителния бранш като \"Понсстройинжинеринг\" (38 млн. лв), \"Сиенит\" (32 млн. лв.), \"Галчев холдинг\" и дружества от групата (20 млн. лв). През пролетта излезе и тревожната статистика, че 20-те най-големи клиента на ББР са получили към 97% от всички директно раздадени от нея кредити, тоест има силна концентрация на кредитната активност на банката.\r\n\tС този аргумент през есента бе сменено ръководството на трезора, ръководен доскоро от Ангел Геков и Билян Балев, а начело на институцията застана бившият председател на Комисията за финансов надзор (КФН) Стоян Мавродиев, чийто мандат остана в историята с няколко скандала.\r\n\tПрез ноември под ръководството на Мавродиев Банката за развитие прие , които, вместо да гарантират прекратяване на концентрацията на кредитната активност на институцията, всъщност дават възможност за още по-големи заеми от разрешените до момента. След измененията вече ще могат да се отпускат кредити до 25 на сто от капитала на банката, каквото е европейското изискване (в случая - към 150 млн. лв.) при ограничение от 10%, действащо до ноември.\n\n\r\n\t\"Аргументът е банката да има свобода да подкрепя стратегически проекти на правителството чрез публично-частни партньорства\", обясни в сряда пред депутатите Мавродиев. Финансирането на големи правителствени проекти било нова функция, която щяла да развива банката. Юристът поиска депутатите да му гласуват доверие, че той и колегите му ще гледат всеки кредит от банката под лупа, независимо дали е малък или голям.\r\n\t\"Не звучи сериозно да ограничим кредитите до 1 млн. лв. Това означава да превърнем банката в компания за бързи кредити със съмнителни функции. В такъв случай по-добре да закриете банката\", призова Мавродиев.\r\n\t\"Г-н Мавродиев, бъдете по-сериозен в изказванията си. Българските малки и средни предприятия работят в малки мащаби и за тях 1-2 млн. лв. са сериозна сума\", репликира Христо Проданов от БСП. Левицата беше и единствената от големите парламентарни групи, която се включи в изслушването на Мавродиев. То не бе уважено от нито един депутат от ГЕРБ.\r\n\tМавродиев обясни, че целта му не била да говори с пренебрежение към малките фирми или към сумата от 1 млн. лв., но бил категорично против лимити, различни от тези в европейското законодателство, а именно 25% от капитала.\r\n\t\"Доверете се на здравия разум и професионализма на новото ръководство\", призова Стоян Мавродиев, като уточни, че в последния месец и половина, откакто той ръководи банката, нямало големи заеми.\r\n\t\"За да има банкери, трябва да има и шарани\", пошегува се по повод деня на банкера депутатът от левицата Румен Гечев в обръщението си към новото ръководство на ББР.\r\n\tТой поиска шефовете на трезора да се отчитат на всеки шест месеца пред парламента за кредитния портфейл на ББР, за да е сигурно, че няма концентрация на кредити и че ББР не се ползва като \"банка – болница\" за рефинансиране на бизнесмени, които не са справили с кредитите си от търговските банки. Впоследствие стана ясно обаче, че отчитането няма да включва имената на кредитополучателите, а само общи съотношения и тенденции, за да се запази банковата тайна.\r\n\t\"ББР не трябва да става последен пристан за някои хора\", каза Румен Гечев. С това той косвено отправи критика към огромния заем на съпартиеца си Гергов, който бе именно за рефинансиране.\r\n\tНа въпрос на Mediapool дали кредитът на пловдивския бизнесмен се погасява редовно Мавродиев отговори, че той не е в списъка на проблемните задължения, което значи, че се погасява в срок. \"Ако има проблеми с този кредит в бъдеще, ще вземем съответните мерки банката да си реализира правата\", каза още юристът.\r\n\tНовият шеф на ББР каза още, че при него няма информация депутатът от ДПС Делян Пеевски да има кредит от банката. Той не бил заварил кредити на депутата и такива не са му били докладвани.\r\n\tЩо се отнася до заема на \"Понсстройинжинеринг\" обаче, той е станал проблемен и банката е придобила дружеството като кредитор, който си е реализирал правата.", "date": "2017.12.06", "title": "Стоян Мавродиев: Банката за развитие не е фирма за бързи кредити"}
{"url": "http://www.mediapool.bg/v-ispaniya-e-razkrita-nelegalna-tsigarena-fabrika-s-rabotnitsi-ot-bulgaria-i-ukraina-news272774.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ съвместна операция на испанската Гражданска гвардия и Европол бяха арестувани 18 души от престъпна група, управляваща нелегална цигарена фабрика в испанския град Гранада, предаде ТАСС.\r\n\t \r\n\tСпоред разпространено в сряда съобщение на европейската полицейска служба, за извършването на операцията са съдействали властите в България, Гърция, Молдова, Румъния и Украйна. Престъпниците са инвестирали три милиона евро във фабриката и даже са създали собствена търговска марка.\r\n\t \r\n\tРаботниците, предимно граждани на България и Украйна, живеели в жилища под наем наблизо и работели по 12 часа на ден в крайно лоши условия на труд. Капацитетът на фабриката е бил два милиона къса дневно.\r\n\t \r\n\tСпоред съобщението на Европол след състоялата се вчера операция фабриката е била закрита, а при извършените обиски в осем склада в района на Гранада и Малага са били иззети 10 тона тютюневи листа, 4 тона тютюн, 4,5 млн. къса цигари, оборудване, филтри, хартия и лепила.\r\n\t \n\n\r\n\tЗа арестуваните са предявени обвинения в незаконна търговия, участие в престъпна група, пране на пари и нарушение на правата на човека.", "date": "2017.12.06", "title": "В Испания е разкрита нелегална цигарена фабрика с работници от България и Украйна"}
{"url": "http://www.mediapool.bg/tilarsan-othvarli-tvardeniya-na-germaniya-za-zasilvashto-se-razdalechavane-mezhdu-sasht-i-evropa-news272775.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският държавен секретар Рекс Тилърсън отхвърли идеята за задълбочаващи се различия между САЩ и европейските им съюзници след изявление на германския външен министър, че Европейският съюз трябва да се осланя по-малко на Вашингтон за външната си политика, предаде ДПА.\r\n\t \r\n\tМинистърът на външните работи на Германия Зигмар Габриел заяви вчера, че Берлин трябва да преразгледа позицията си спрямо САЩ в светлината на политиките на президента Доналд Тръмп и че ЕС трябва \"да определи собствените си интереси и да демонстрира мощта си\".\r\n\t \r\n\tТилърсън отхвърли германските критики и насочи вниманието към вътрешната политика на Германия, чийто канцлер Ангела Меркел се мъчи да състави ново правителство. \"Германия в момента преминава през много труден политически процес - Зигмар е част от това\", заяви държавният секретар на САЩ.\r\n\t \r\n\tГабриел алармира също за зараждаща се разломна линия между САЩ и европейските им съюзници във връзка с решението, което предстои Вашингтон да вземе за евентуално изтегляне от споразумението за иранската ядрена програма.\r\n\t \r\n\tТилърсън, отбеляза, че той и колегите му от НАТО споделят мнението, че Иран е заплаха за регионалната стабилност с дейностите си в Йемен и Сирия.\r\n\t \n\n\r\n\t\"Всички сме много загрижени за справянето с този въпрос\", каза пред репортери в Брюксел американският първи дипломат. Той подчерта, че е имал много ползотворни дискусии с натовските си колеги за Иран.\r\n\t \r\n\tТилърсън заяви, че главният приоритет в Украйна е да се сложи край на насилието, като се разположат сили за поддържане на мира, предаде Франс прес. Той осъди остро \"руската агресия\" в Украйна - \"най-голямата заплаха за европейската сигурност\" - и подчерта, че алиансът не би могъл да нормализира отношенията си с Москва, \"докато Русия продължава незаконната си окупация на Украйна\".\r\n\t \r\n\tРусия дълго се противопоставяше на разполагането на мироподдържащи сили, но вече е съгласна, изтъкна държавният секретар. Имаме съществени различия за правомощията, които ще получат мироподдържащите сили, и продължителността на мандата им, и по тази причина продължаваме разговорите с руснаците. Надяваме се да успеем да преодолеем тези различия, тъй като според нас е жизненоважно насилието да спре.\r\n\t \r\n\tПри стълкновенията в Източна Украйна продължават всеки ден да умират хора, добави Тилърсън.", "date": "2017.12.06", "title": "Тилърсън отхвърли твърдения на Германия за засилващо се раздалечаване между САЩ и Европа"}
{"url": "http://www.mediapool.bg/dvoinite-badeshti-prihodi-ot-yulen-se-okazaha-dalech-po-niski-news272757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдва 30-процентен ръст се оказа обявеното от вицепремиера Валери Симеонов и екоминистъра Нено Димов  на концесионните плащания от страна на фирмата \"Юлен\", заради това, че ползва част от територията на национален парк \"Пирин\". В замяна на допълнителните едва около 80 хил. лв. повече от \"Юлен\" годишно, компанията ще тушира в своя полза споровете с държавата около това дали ски съоръженията й заемат повече от договорената през 2001 г. площ, ще се узаконят всички досегашни оспорвани от екозащитниците строежи в ски зоната и ще се даде карт бланш не само за втори кабинков лифт, но и за други ски съоръжения.\r\n\tНамерението на правителството да позволи нов лифт в ски зоната чрез промяна на концесионния договор с \"Юлен\" и вдигането на приходите в бюджета от контракта бе обявено преди около две седмици. Очакваше се очакваше решението за анексите да бъде взето на правителственото заседание в сряда, но бе отложено по искане на премиера Бойко Борисов.\r\n\tЗа да не се вземат решения \"урболешката\", екоминистърът да се защити лично предложението, да се приеме промяната в плана на парка, а и обществеността да се запознае с намеренията на кабинета за концесионния договор, Борисов остави крайното решение за идната сряда и нареди да се публикуват проектопромените на ски концесията.      \r\n\tОт на сайта на екоминистерството става ясно, че се очаква годишното концесионно плащане от \"Юлен\" в следващите три бюджетни години да е 350 хил. лв. Само часове по-рано кабинетът одобри доклада на Министерството на околната среда и водите за приходите им от концесионни такси, от който стана ясно, че за 2016 г. \"Юлен\" е платила малко над 270 хил. лв. без ДДС концесионна такса на държавата, а преведеният в хазната данък добавена стойност е бил за 54 хил. лв. Съпоставката сочи, че всъщност ръста на концесионното плащане няма да е двоен, а ще е 30 на сто.\r\n\tСумата от 350 хил. лв. е изчислена на база техническия капацитет на ски съоръжението като заложените параметри са двучасов дневен  технически капацитет, стодневен туристически сезон и цената на картите за ползване на лифта, посочена от концесионера при определяне на концесионното плащане за 2016 г., пише в доклада на Симеонов и Димов до премиера.\r\n\tВ самия проект за решение на правителството за промяна на концесионноия договор се посочват два модела за  изчисляване на концесионното плащане и показателите, които го формират. Според проектотекста плащането не може да бъде по-ниско от по-голямата от две стойности. Едната е не по-малко от 2 на сто от общите приходи от дейността на концесионера, осъществявана с обекта на концесията. Другата е 10 на сто от стойността, получена като произведение от посочения по-горе технически капацитет на ски съоръженията и среднопретеглената цена на ски картите.\r\n\tПредвижда се съща така в договора да се запише и оспорваното от концесионера плащане по Закона за защитените територии към Предприятието за управление на дейностите по опазване на околната среда в размер на 5 на сто върху годишното концесионно плащане.\r\n\tПрез април 2015 г. ековедомството заведе дело срещу \"Юлен\", претендирайки, че концесионерът дължи 180 хил. лв. http://www.mediapool.bg/ekoministerstvoto-sadi-yulen-za-blizo-180-000-lv-za-bansko-news233036.html по въпросното допълнително 5-процентно отчисление от концесионната такса за периода от 2005 до 2013 г. Дружеството претендираше, че това плащане е част от концесионната такса. Дали и как е приключил спорът, не е ясно.\r\n\t\"Юлен\" също така ще е длъжна да изработи и поддържа специализирана карта, регистър и информационна система на концесионната площ. За тази карта се говори отдавна, целта й е да се документират границите на разположените върху концесионната площ ски писти, ски трасета и обслужващите ги лифтове, влекове и други съоръжения и обекти на туристическата, спортната и техническата инфраструктура, както и на преместваемите обекти, разположени върху концесионната площ, включително прилежащите им площи и нормативно установени сервитути в съответствие с действащото законодателство.\r\n\tВ замяна на това концесионерът получава индулгенция за всички извършени в нарушение на екозаконодателството строежи в ски зоната и ще ползва вече завзетата площ, за която се оказа, че е по-голяма от записаната в приложенията по договорите.\r\n\tСпоред Симеонов и Димов анексите в концесионния договор ще изчистят тълкуванията на понятието \"концесионна площ“, провокирано от това, че при сключването на контракта през 2001 г. не е имало ясна законова дефиниция не само какво е \"концесионна площ\", но и как точно ще се измерва площта на разположените върху нея ски писти и съоръжения и обекти на техническата инфраструктура.\r\n\tПредставителите на правителството обясняват в доклада си, че при сключването на концесията площта на конкретните обекти - предмет на договора, е била ориентировъчна и подлежаща на корекция във фаза изготвяне на работни проекти и изграждане на отделните обекти. Така в отредените 99.55 ха от парка \"Пирин\" не били включени обектите от техническата инфраструктура, заради което и бил спорът за това дали концесионерът ползва повече от разрешените му площи.\r\n\tВ крайна сметка резултатът от промяната ще е в полза най-вече на концесионера, който срещу 80 хил. лв. повече годишно ще получи правото да строи нови ски писти и ски трасета и обслужващи ги лифтове, влекове и другите съоръжения и обекти на туристическата, спортната и техническата инфраструктура. Все пак се регламентира, че тези строежи ще са възможни само след съгласуване с ековедомството, ако са включени във влязъл в сила устройствен план на територията и са в границите на частта от \"буферната зона“ на обекта на световното наследство, определена от Комитета на световното наследство на ЮНЕСКО.\r\n\tПредвижда се също така, че \"всички подобрения и приращения, които са изградени от концесионера в изпълнение на концесионния договор върху концесионната площ, са публична държавна собственост от датата на въвеждането им в експлоатация\".\r\n\tМакар промяната на концесионния договор с \"Юлен\" процедурно да не се нуждае от обществено обсъждане, по настояване на премиера се планира идния понеделник да се състои такава дискусия, но която най-вероятно, както винаги досега при подобни разговори, ще кръстосат шпаги природозащитниците и радетелите за нови ски писти в Пирин.", "date": "2017.12.06", "title": "Двойните бъдещи приходи от \"Юлен\" се оказаха далеч по-ниски"}
