{"url": "http://www.mediapool.bg/chez-ne-barza-da-puska-darzhavata-v-sdelkata-s-inerkom-news276479.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешката компания ЧЕЗ и купувачът на българските й активи \"Инерком\" са приели да обсъдят предложението на българската държава постфактум да бъде допусната в сделката. Това става ясно от съобщение на енергийната група,  в петък.\r\n\tВ него се посочва, че основата цел на приключили тазседмичните преговори със собственичката на \"Инерком\" Гинка Върбакова е била подготовката на документите за внасяне на искането за разрешаване на концентрация в българската Комисия за защита на конкуренцията, чието одобрение ще финализира сделката.\r\n\tВърбакова е представила официално запитване дали настоящата ситуация позволява включването на българската държава в транзакцията.\r\n\t, се казва в съобщението на чехите. В същото време българското правителство отрича да е имало такова предложение от чешката компания.\r\n\tГоворителят на ЧЕЗ Алице Хоракова каза, че в края на март или началото на април ще има нови срещи с \"Инерком\".\n\n\r\n\tТака на практика сагата около сделката ще се проточи неизвестно докога, преди да стане ясно влиза ли държавата в нея или \"Инерком\" ще е единственият собственик на енергийните активи.\r\n\tБългарското правителство има и план \"Б\" за контролен дял – чрез \r\n\tСпоред предварителния договор, подписан на 22 февруари, Варбакова има 9 месеца да плати договорената с ЧЕЗ сума, за която неофициално се твърди, че е 340 млн. евро.\r\n\t\r\n\tМакар че сделката предизвика скандал заради съмненията откъде идват парите за нея и дали Върбакова не е подставено лице, собственичката на \"Инерком\" отказва да каже какви са източниците на финансирането й. Тя отрича това да са три български банки и две руско-грузински офшорки, макар че именно те фигурират в официална справка на ЧЕЗ, изпратена до премиера Бойко Борисов.\r\n\tПреди десетина дни Борисов каза, че сделката за ЧЕЗ била  за свалянето му от власт, което бе сигнал за  готовността си за финансирането й.\r\n\tОттук нататък е малко вероятно сделката на Върбакова с ЧЕЗ да бъде спасена без съгласието на българското правителство, тъй като би било чудно която и да е банка да рискува с финансиране на покупко-продажба, която държавата се опитва да осуети.\r\n\tОт \"Инерком\" продължават да твърдят, че се търсят кредити от международни банки. Председателят на съвета на директорите на компанията Милена Стоева заяви в петък за Ройтерс, че се водят разговория с няколко световни банки, повечето от които нямат офиси в България. По думите й след подписването на договора с ЧЕЗ преговорите вървели добре. \"Инерком\" никога не обсъждала финансиране на сделката с руски банки и никакви офшорни компании няма да участват в транзакцията\", заяви тя.\r\n\t\"Ако искахме да направим плащането през офшорни компании, вече можехме да сме направили това, но ние искахме транзакцията да е прозрачна\",твърди Стоева.\r\n\tМътилката около сделката се сгъстява допълнително заради сблъсъка между премиера и президента на Чехия във връзка с решението на ЧЕЗ, в която чешката държава държи около 70%, да избере \"Инерком\". Премиерът Андрей Бабиш, който за разлика от президента Милош Земан няма свои хора в надзора на компанията, се възмути от непрозрачната сделка, а притежаван от него вестник разкри схемите на финансиране. \"ЧЕЗ груп\" пък обяви, че прави вътрешно разследване за това как са изтекли документи с чувствителна финансова информация към българския премиер, за които Министреският съвет твърди, че са били изпратени от зам.-финансовия  министър и член на надзора на ЧЕЗ Ондрей Ланда, но той отрича.\r\n\t\r\n\t, съобщи ЧЕЗ в петък.\r\n\tОчаква се адвокатите на компанията да преценят възможностите за държавен контрол върху придобиваните от Върбакова активи, най-важният от които е електроразпределителната мрежа в Западна България.\r\n\t\r\n\tДържавата не е в позиция да взема решение по сделката за българските активи на ЧЕЗ, докато тя е между две частни компании, коментира финансовият министър Владислав Горанов в петък.\r\n\tТой отрече твърденията на ЧЕЗ, че е .\r\n\tАко от страна на ЧЕЗ са водени преговори с представител на правителството относно поканата за включване на държавата в процедурата за продажба, трябва да има писмена следа от тях, каза Горанов. Преди ден вицепремиерът Томислав Дончев също заяви, че при нито едно от трите правителства на ГЕРБ от ЧЕЗ не са отправяни покани за участие в покупката на активите й. Ако това е ставало по кьошета, в неформални разговори, или с някои от другите правителства, ние нямаме такава информация, каза Дончев.\r\n\t\r\n\tГоранов заяви още, че сделката по никакъв начин няма да се отрази върху воденото от ЧЕЗ арбитражно дело срещу България за това, че не е защитила инвестициите й. Същото бе обявено и от продавача, когато стана ясно, че \"Инерком\" е избрана да купи бизнеса й у нас.\r\n\t, зарече се Горанов, който е скептичен към идеята държавата да влезе в бизнеса на ЧЕЗ у нас. Миналия уикенд той коментира, че държавата има и други механизми за контрол върху работата на електроразпределителното дружество.\r\n\tСтоева изрази съгласие с финансовия министър, че държавата има достатъчно инструменти за регулиране на доставките на електроенергия до потребителите и нейното участиев сделката не е необходимо.\r\n\t\"Не вярваме, че държавен дял в бизнеса на ЧЕЗ е единственият начин за гарантиране на обществения интерес\", посочи тя пред Ройтерс.\r\n\t\r\n\tДържавата има механизъм за контрол върху дейността на придобиваното от \"Инерком\" електроразпределително предприятие на ЧЕЗ в Западна България и това е Комисията за енергийно и водно регулиране (КЕВР), коментира председателят на парламентарната енергийна комисия Делян Добрев от ГЕРБ. В  , публикувано в петък, той се съгласява с мнението на финансовия министър, че добре трябва да се помисли дали държавата да влиза в съдружие с Гинка Връбакова за дял от придобивания бизнес.\r\n\tОфертата на премиера Борисов за придобиването на контрол от страна на държавата в електроразпределителното дружество бе отправена миналата седмица, но как точно ще бъде реализирана остава неясно. Според неофициална информация, за да избегне евентуално несъгласие от страна на ЧЕЗ за такава опция, държавата обмисля директно да придобие 34 на сто от самата \"Инерком\".\r\n\t, посочва Делян Добрев.\r\n\t, отбелязва депутатът.\r\n\t\r\n\tПо негово мнение в Закона за енергетиката има достатъчно правомощия, които гарантират качеството и обоснованата цена на услугата. Той изрази съображения срещу предложението на \"Обединени патриоти\" енергийният регулатор подобно на БНБ да се произнася за сделки по придобиване над 20 процента от енергийни компании.\r\n\t, коментира Добрев.\r\n\t, допълни той.\r\n\tПо думите му сметката, която Върбакова трябва да плати за активите на ЧЕЗ ще набъбне до 500 млн. евро, заради задължителното търгово предложение към малките акционери, както за изплащането на заема на ЧЕЗ Разпределение към ЕБВР за 116 млн. евро.\r\n\t\r\n\tФинансирането на покупката остава най-голямата въпросителна по сделката и именно то предизвика обществения и политически скандал, довел на желанието на държавата да влезе в нея директно или чрез участие в \"Инерком\". По думите на Добрев, шефовете на ДАНС и на държавната агенция \"Разузнаване\" нямали притеснения за произхода на средствата. Върбакова на свой ред отрича парите й да идват от офшорки, както съобщиха чешки медии, и твърди, че се преговаря за синдикиран банков заем.\r\n\tМеждувременно чешки издания, част от които на премиера в оставка Андрей Бабиш, продължават да изнасят подробности около договора между ЧЕЗ и \"Инерком\", който Върбакова ревниво пази в тайна заради клаузи за конфиденциалност. Според публикации от четвъртък в контракта има клауза, според която новият собственик трябва да съдейства на ЧЕЗ за решаване на арбитражното дело, заведено от чехите срещу България за застрашени инвестиции.\r\n\t, коментира Делян Добрев.\r\n\t\r\n\tОтносно коментарите за приватизацията на 67 на сто от електроразпределителните дружества, което лишило държавата от контрол върху вземаните от мажоритарния собственик решения, Добрев посочи, че ако е била запазена блокираща квота, интересът към предприятията е щял да бъде по-малък. В Търговския закон има текстове, според които има три вида решения, които се вземат с квалифицирано мнозинство и това са прекратяване на дружеството, увеличение или намаление на капитала и промяна в устав, припомни той.\r\n\tСпоред него искането на БСП за прокурорска проверка на сделката е заради политически амбиции, а не защото се интересуват от подробности.", "date": "2018.03.09", "title": "ЧЕЗ не бърза да пуска държавата в сделката с \"Инерком\""}
{"url": "http://www.mediapool.bg/germanskite-vlasti-deportiraha-sto-egiptyani-za-vizovi-narusheniya-news276493.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските власти репатрираха сто египтяни заради нарушаване на правилата за пребиваване. Сред тях има и хора с отхвърлени молби за убежище, съобщиха източници от летището в Кайро. Това е първото по рода си подобно действие от страна на Берлин, предаде Асошиейтед прес.\r\n\t \r\n\tДепортираните кацнали вчера на летището в Кайро с полет от Франкфурт, на борда на който имало и 50 души от германските служби за сигурност. След предаването на лицата германските служители се върнали в страната си.\r\n\t \r\n\tВпоследствие египетската полиция започнала разследване срещу депортираните, както и за обстоятелствата на тяхната депортация, включително дали срещу тях няма издадени заповеди за арест. Повечето били освободени, но над десетина остават задържани към днешния ден.\r\n\t \r\n\tТози ход е сигнал за намерение за по-строго политика в областта на миграцията в Германия. Между 2015 и 2016 г. тя прие над милион бежанци, повечето от страни с военни конфликти като Сирия, Афганистан и Ирак. По-късно това породи обратен ефект, изразяващ се в популизъм, който привлече подкрепа за крайнодесни политици, отбелязва АП.\r\n\t \r\n\tПравозащитните организации често се обявяват против депортациите в Египет поради съображения, че върнатите може да бъдат подложени на недобро отношение от властите, които имат дълга история на нарушения, включително документирани случаи на изтезания.\r\n\t \n\n\r\n\tИзточниците, които пожелават анонимност, казаха, че пълният с депортирани лица полет е първият от Германия, но отбелязаха, че подобна депортация са организирали и италианските власти.\r\n\t \r\n\tГермания предлагаше подкрепа по време на миграционната криза, но броят на нападенията над мигранти, а понякога и срещу техните защитници рязко се увеличи.\r\n\t \r\n\tВъпросът беше един от основните на миналогодишните избори, на които се стигна до възход на националистическата партия \"Алтернатива за Германия\" и също така беше един от най-големите препъникамъни при съставянето на коалицията между Християндемократическия съюз на канцлера Ангела Меркел и Германската социалдемократическа партия.\r\n\t \r\n\tНовото германско правителство, което ще встъпи в длъжност другата седмица, се зарече да продължи да настоява за доброволни връщания на мигрантите и да депортира кандидати за убежище с отхвърлени молби, които досега често стояха в Германия с неопределен правен статут.\r\n\t \r\n\tВ сравнение с други европейски държави Германия има либерални закони за предоставяне на убежище. Те са заложени в германската конституция като реакция на времената на Третия райх, когато много хора, избягали от нацистите, оцеляват само защото могли да получат убежище в други страни.", "date": "2018.03.09", "title": "Германските власти депортираха сто египтяни за визови нарушения"}
{"url": "http://www.mediapool.bg/obshtinite-sa-protiv-ednakvi-tseni-i-srokove-za-administrativnite-uslugi-news276490.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМестната власт е против въвеждането на еднакви цени и срокове за предоставяните административни услуги. Единственият компромис, на който са готови общините, е уеднаквяване на броя и вида на подаваните документи за дадена услуга. Това стана ясно от представянето на междинното изпълнение на проект \"Трансформиране на модела на административното обслужване\" в Министерския съвет.\r\n\tТой се финансира с близо 5 млн. лв. от европейските фондове по програма \"Добро управление\". Целта му е превръщането на удостоверителните услуги за гражданите и бизнеса във вътрешно-административни е-услуги и групирането им на принципа \"епизоди от живота\" и \"събития от бизнеса\". Проектът се изпълнява от началото на 2016 г. и трябва да приключи до края на юни 2018 г. До момента по него са изплатени 255 315 лв., показват данните в информационната система за наблюдение на еврофондовете (ИСУН).\r\n\tДо сега са обобщени са данните за предоставяните административни услуги от различните ведомства, както и за регистрите, които те поддържат. Изготвени са предложения за опростяване на 700 услуги за бизнеса и гражданите и предоставянето, на част от тях по електронен път.\r\n\tЕдната от целите е обръщане на сегашния модел – вместо гражданите да обикалят от гише на гише и да събират удостоверения и документи от различни институции, нужни за даден услуга, това да се прави от администрациите по служебен ред.\r\n\tКъм момента такива са около 60 на сто от всички удостоверителни услуги, предоставяни от администрацията, е нужно хората сами да събират документи, за което се използват десетки милиони човекочасове, каза Красимир Божанов, директор на дирекция \"Модернизация на администрацията\" в Министерския съвет.\r\n\tКато пример беше дадено удостоверението за разрешително за оръжие. То се издава от служба \"Контрол на опасните средства\" в МВР. Гражданинът е длъжен да представи над 10 документа, от които повече от половината са налични в други администрации.\r\n\tЗа това с реализацията на проекта пилотно ще бъде пусната информационна система в 50 администрации, които ще предоставят административни услуги по служебен път на бизнеса и хората.\r\n\tПредвижда се и пускането на информационен сайт, от който ще се вижда кои услуги могат да се предоставят по служебен път. Освен това гражданите и бизнеса ще могат да подават сигнали, ако все пак им искат сами да носят документи при положение, че това може да стане по служебен път.\r\n\tОбщините предоставят над 155 административни услуги. От тях най-често използвани са тези за адресна регистрация, гражданско състояние – женен, разведен, неомъжен, териториално устройство – визи за проектиране, разрешителни за строеж, паспортизация на сгради, посочи Теодора Дачева, заместник-изпълнителен директор на Националното сдружение на общините, което е партньор по проекта.\r\n\tЦелта е за 20-те най-често предоставяни услуги на гражданите и бизнеса да се искат едни и същи документи – вид и брой, цената и срокът за предоставяне на услугата също да са еднакви, каза Дачева. Тя даде пример с Кричим и Русе, които сега имат различни изисквания относно разрешенията за строеж - брой документи, цена и срок на издаване.\r\n\tНаправеното проучване сред 265-те общини обаче показва, че уеднаквяването ще се случи трудно, каза Дачева. Причината е, че това е едно от основните приходни пера за малките общини и за това там цените са по-високи. В големите пък проблемът е със сроковете, които са по-дълги. Единственото, по с което общините са съгласни, са еднаквите изисквания към документите за една и съща услуга.\r\n\tЗа това предложението на Националното сдружение на общините е централизирано да се постави максимален срок за предоставяне на услугите, а цените да продължат да се определят на местно ниво, каза Дачева. така например може да се сложи максимален срок от пет работни дни за дадена услуга, за да не може да се удължава до безкрайност изпълнението ѝ.\r\n\tПо проекта е направен анализ на над 12 000 регистъра, водени в администрацията. Идеята е някои от тях да отпаднат, други да се обединят, а най-голямата група да се централизират. Данните ще послужат за регистърна реформа, но как ще изглежда тя към момента не може да се каже, каза Красимир Божанов.\r\n\tОт Фондация за реформа в местното самоуправление, която също е партньор на проекта, са подготвили анализ с възможностите за въвеждане на услуги на принципа \"епизоди от живота\" и \"бизнес събития\". Целта е да се групират отделните административни услуги - част от тези епизоди в една.\r\n\tНапример при епизод \"Раждане\" – всички услуги по получаването на документите да се заявят в болницата. Националният осигурителен институт да администрира целия процес на изваждането на документите за новороденото, а при изписването на детето, майката да си тръгне с тях от болницата. Сега, за да се получи акт за раждане, се чака обикновено около два месеца, а родителите трябва да обикалят по институциите.\r\n\tДруго предложение е при епизод \"Издаване на свидетелство за управление на МПС\" администратор да е обучаващата фирма.\r\n\t\"Епизодът \"Развод\" обаче няма как да стане по този начин, каза експертът.\r\n\tЗа да се случи всичко това, са необходими и законодателни промени. Данните показват, че ще се наложи промяна в поне около 70 закона.\r\n\tНапример, за да отпадне изискването за представяне на свидетелството за съдимост – най-често искания документ от администрацията (над 700 000 пъти годишно), са били променени 67 закона, каза Божанов.", "date": "2018.03.09", "title": "Общините са против еднакви цени и срокове за административните услуги"}
{"url": "http://www.mediapool.bg/hazartniyat-hod-na-prezidenta-tramp-sas-severna-koreya-news276492.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова направо е смайващо: президентът на САЩ Доналд Тръмп прие покана за среща на върха със севернокорейския лидер Ким Чен-ун.\r\n\t \r\n\tСпоред мен това е също опасен хазартен ход и лоша идея.\r\n\t \r\n\tНе мога да повярвам, че го казвам. От много години, след няколко посещения в Северна Корея, аз призовавам за преки преговори между САЩ и Северна Корея - и със сигурност е по-добре да се разговаря със Севера, отколкото да бъде бомбардиран. Ако изборът е между разговори и ракети, ще избера разговорите.\r\n\t \r\n\tНо правилният начин за провеждане на среща на високо равнище е чрез внимателна подготовка, за да се гарантира, че срещата ще доведе до напредък към мира - и че със сигурност ще послужи на по-висока цел, отколкото просто да придаде легитимност на режима на Ким.\r\n\t \r\n\tКакто Ким, така и Тръмп са шоумени с усет за драматичното и неочакваното. Това би направило една среща на върха вълнуваща - но създава и големи рискове, ако всичко се обърка.\r\n\t \n\n\r\n\tСевернокорейските лидери от години се стремят към международно уважение и доверие; те искат американците да се отнасят към тях като към равни, така че сцена, при която Тръмп и Ким стоят един до друг би представлявала триумф за Пхенян. Севернокорейците отдавна се опитват да установят преки връзки с високопоставени американски представители. В миналото те постигаха това, поставяйки посещението на американски представители (като Бил Клинтън след изтичането на мандата му) като условие за освобождаване на задържани от тях граждани на САЩ.\r\n\t \r\n\tТака че посещението на действащ американски президент в Северна Корея би било голям подарък за Ким и е озадачаващо, че нашият Велик Майстор-на-сделките отстъпва толкова от самото начало. Просто е смайващо, че Тръмп премина от заплахи да \"унищожи напълно\" Северна Корея през септември, като след това заяви, че ядреният му бутон е по-голям от този на Ким, към планирането на уютна среща на върха. По-нормалната процедура би била първо да се преговаря по уреждането на срещата и да гарантираме, че сме получили всички възможни отстъпки и второ, да гарантираме, че срещата на високо равнище ще служи на по-общата цел за решаване на ядрената криза.\r\n\t \r\n\tТова би означавало първо в Пхенян да бъдат изпратени дипломати, които да извършат подготвителна работа и да видят какво споразумение може да бъде постигнато - и разбира се, да гарантират освобождаването на тримата американци, задържани в Северна Корея.\r\n\t \r\n\tИзпратете съветника по въпросите на националната сигурност Хърбърт Р. Макмастър или директора на ЦРУ Майк Помпео. (Държавният секретар на САЩ Рекс Тилърсън също би бил сред възможните кандидатури, но севернокорейци подигравателно са ми казвали, че той не е от влиятелните хора във Вашингтон).\r\n\t \r\n\tДипломати от двете страни ще подготвят срещата през идните няколко месеца, за да уточнят какво може да бъде постигнато - но обещавайки да извърши посещението до май, Тръмп сам се отказа от възможности за влияние и за пазарене. Той ще отиде, а това е нещо, което севернокорейците силно желаят.\r\n\t \r\n\tЧестно казано, друго притеснение относно срещата на върха между Тръмп и Ким е, че американският президент може да се съгласи необмислено на някоя вятърничава схема, за да постигне споразумение. (\"Да изтегля войските на САЩ от Окинава и Южна Корея? Няма проблем, ако ми построите една стена.\")\r\n\t \r\n\tНа някои срещи във Вашингтон Тръмп е поемал такива ангажименти, че след това негови помощници е трябвало да обясняват, че той не е имал предвид това, което е казал, но поемането на нехайно или глупаво обещание към Северна Корея би било доста по-проблематично. При налагането на митата за стомана и алуминий видяхме, че Тръмп не следва винаги съветите на помощниците си, и изглежда не премисля всичките си действия - а Северна Корея е далеч по-труден проблем.\r\n\t \r\n\tЗа Тръмп съобщението за срещата на върха носи и допълнителна полза, доколкото измества заглавията на първите страници от темите за порноактриса и разследването за предполагаемата руска намеса. Може би Тръмп е премислил внимателно тази среща, а може би просто иска да смени темата.\r\n\t \r\n\tОсвен това ние трябва да успокоим нашите съюзници и партньори в Азия, особено Южна Корея и Япония, че няма да ги изоставим в резултат на някакво споразумение със Северна Корея. Тръмп би трябвало да ги включи в обсъжданията и планирането.\r\n\t \r\n\tВъпреки това е окуражително, че Ким отправи тази покана, че не възразява на подновяването на военните учения на САЩ и че изглежда говори за прекратяване на ядрените и ракетни изпитания. Последната част е най-важна: ако е готов да прекъсне изпитанията, може да е възможно да се постигне споразумение.\r\n\t \r\n\tПодобно споразумение би включвало Северна Корея да се откаже от ядрената си програма (и да спре всички опити) в замяна на прекратяване на санкциите и нормализиране на отношенията, като КНДР поеме и някои ангажименти за човешките права.\r\n\t \r\n\tЕдин очевиден въпрос.: Дали Тръмп заслужава признание за подтикването на севернокорейците да направят отстъпки, като спирането на опитите?\r\n\t \r\n\tОтговорът, според мен, е че може би заслужава - в две отношения.\r\n\t \r\n\tПърво, Тръмп засили икономическия натиск върху Северна Корея с налагането на допълнителни санкции и осигуряването на по-голяма подкрепа от Китай. Страданията бяха очевидни през септември, когато посетих Северна Корея. Ким се опитва да превърне повишаването на жизнения стандарт в отличителна черта на това ръководство и санкциите заплашиха този стълб на легитимността му.\r\n\t \r\n\tВторо, изказванията на Тръмп за военни удари може да са или да не са разклатили Северна Корея, но със сигурност ужасиха Южна Корея. Резултатът се изрази в умел дипломатически подход на Юга към Севера, което доведе до севернокорейското обещание за спиране на опитите.\r\n\t \r\n\tТака че нека признаем известни заслуги на подхода на Тръмп. Но има достатъчно причини да проявяваме скептицизъм по въпроса накъде води всичко това. Никой никога не е спечелил пари, залагайки на умереността на Северна Корея и Ким може да има нереалистични представи на какво ще се съгласят САЩ. Ако Ким смята, че Тръмп ще приеме да изтегли американски войски от Корейския полуостров, срещата на върха може да, хм, се взриви.\r\n\t \r\n\tВсе още реално не знаем какви са очакванията на Ким и една провалена среща на върха може да доведе до нова ескалация и от двете страни, оставяйки ни в по-лоша позиция от началната.\r\n\t \r\n\tСред експертите все още има спекулации, че Ким може да иска да проведе ядрен опит в атмосферата, за да докаже, че има ракетни и ядрени програми, които могат да работят така, както казва. Възможно е да си представим, че след една провалена среща на върха той може да премине към подобен атмосферен опит.\r\n\t \r\n\tНезависимо от цялата несигурност, можем да си представим път за подобряване на отношенията между САЩ и Северна Корея. Възможността за напредък е вълнуваща - но може да се окаже задънена улица, водеща до бездна. Иска ми се пътят да беше започнал с подробни обсъждания на равнище съветник по националната сигурност и едва след това да се стигне до среща на върха, но поне това подсказва, че и двете страни признават, че пътят напред минава през преговорите, а не през танковете.", "date": "2018.03.09", "title": "Хазартният ход на президента Тръмп със Северна Корея"}
{"url": "http://www.mediapool.bg/nikoe-mekere-hyumne-predatel-ne-e-obizhdalo-bulgaria-taka-kakto-siderov-news276486.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗарежете Сидеров - той е ясен.\r\n\tЧовек, който може да каже, че в средата на XIX век не е имало българи и така да плюе на цялото Ранно възраждане, на Паисий, на Софроний, на Неофит Рилски, на Васил Априлов, на Иван Богоров, на Чинтулов, на Бозвели, на Иларион Макариополски, на цялата първа фаза на Църковните борби, че дори на Славейков и Раковски...\r\n\tКаквото и да се каже, е малко. Никога, никога българин не е обиждал така България, народа ни, нацията ни, наследството ни. Никое мекере, хюмне, предател и ибрикчия не го е правил. И затова Сидеров не заслужава тези думи. Много са му.\r\n\tНо той просто не е българин. Думите му са думи на човек, който е продал повече от рода си, продал е душата си.\r\n\tЗа друго ми е думата - мълчанието на \"Обединените\" \"патриоти\". На ГЕРБ. На Борисов. На Радев. На червените. На разните му там консерватори, божем наследници именно на ранните възрожденски родове. На останалите \"патриоти\", които скачат като ужилени на всяка дребна провокация и са винаги готови да разгромят разни \"прозападни родоотстъпници\"... Всички мълчите. Позорно мълчите. Защото ви е страх от господарите на Волен или защото си чакате заплатата от тях?\n\n\r\n\tМълчанието на агнетата...\r\n\tЗа вас, а не за народа си, един велик руснак е написал:\r\n\t\"К чему стадам дары свободы? Их должно резать или стричь.\" (\r\n\t...", "date": "2018.03.09", "title": "Никое мекере, хюмне, предател не е обиждало България така, както Сидеров"}
{"url": "http://www.mediapool.bg/5g-mrezha-e-misiya-nevazmozhna-za-bulgaria-zasega-news276487.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато светът очаква до месеци стандарта за следващото поколение мобилна технология – 5G, за да започна да внедрява този тип мрежа, в България, която се слави с едни от най-високите интернет скорости и качество, това се оказва мисия невъзможна - засега.\r\n\tПричините са две. От години остава нерешен проблемът с освобождаването от страна на военните на жизнено важен за 5G технологията радиочестотен ресурс. Отделно тежките и скъпи административни изисквания за преоборудването на базовите мобилни станции неоправдано повишават необходимите на телекомите инвестиции и крайната цена на услугата за клиентите ще е много скъпа.\r\n\t, коментира главният изпълнителен директор на \"Виваком\" Атанас Добрев пред журналисти в петък. Отделно има блокирани честоти и в диапазона над 1800 мегахерца.\r\n\t\r\n\tМинистерството на отбраната иска над 1.390 млрд. лв., за да предостави честония спектър от 700 и 800 MHz. Това показва национална пътна карта на Министерството на транспорта и съобщенията за изпълнението на европейското задължение на България да освободи част от радиочестотния спектър за телекомите до 2020 г. Парите са необходими, за да се модернизира военната авиационна и летищна техника, използваща радиочестотните ленти, както и да се внедри стандартът на НАТО за техническо опознаване \"свой-чужда\" на летателните машини. В документа се посочва обаче, че дори и да се осигури подобно финансиране на военните, едва към 30 юни 2020 г. е възможно частично да се освободи обхват 700 MHz, като се осигурят две дуплексни групи от по 20 MHz.\n\n\r\n\tСпоред Добрев обаче има и по-евтин начин военните да освободят тези честоти - чрез обособяване на ограничителни зони около територията на военните летища, а при евентуални военни действия просто да се спира достъпът на телекомите до тези честоти и те да работят без тях.\r\n\t\r\n\tДругият проблем за 5G мрежата у нас е изграждането на допълнителни базови мобилни станции и преоборудването на съществуващите. Това се налага, тъй като услугата в новия стандарт трябва да комбинира различни честоти от радиоспектъра, за да предложи на клиентите и добро покритие, и високо качество и бързина при преноса на глас, видео и въобще данни, стана ясно от обясненията на Добрев. , посочи той. По думите му само документацията за изграждането на една нова станция струва около 10 хил. лв. и така цената на услугата за клиентите ще е прекалено висока.\r\n\tБезуспешно \"Виваком\" е предлагала да се облекчат законовите изисквания за подмяната на оборудването особено на покривните базови станции. Тогава конструкцията се запазва и на практика не е необходимо да се вади строително разрешително, а може само под контрола на здравните инспекции и измерване на излъчването на новото оборудване, то да се постави, смята компанията. Анализ на съществуващото законодателство в Европа за базовите мобилни станции сочи, че българското е най-тежкото, допълни Жанет Захариева, главен съветник по регулациите в телекома. В момента подмяната на оборудване минава всички процедури и такси като за строеж на нова станция, допълни тя.\r\n\t\r\n\tТъй като към момента 5G мрежата изглежда имагинерна, усилията на компанията ще са съсредоточени върху разширяването на обхвата на оптичната й мрежа, която е напът да стане най-голямата в България, и към комбинирането на честотен ресурс за подобряване качеството на сегашните 4G услуги в мрежа, условно наречена 4.5G. Вече е пусната услуга HDVoice, която подобрява качеството на звука при разговори чрез използването на по-голям спектър и кодеци за по-добра чуваемост. От нея могат да се възползват 800 хил. потребители и някои от тях вече може да се забелязали как има отрязъци, в които започват да чуват много по-ясно събеседника си, обясни Добрев. Другата новост ще е пускането на \"глас върху LTE\", при която връзка ще може да се установяват за по-малко от секунда и ще има възможност за мобилни разговори в Wi-Fi мрежа. \"Нещо като Вайбър, но по-добро\", пошегува се той.\r\n\tКомпанията всеки момент ще пусна собствената си платформа \"MyVivacom\", чиято чел е да засили онлайн присъствието й и дори да има онлайн магазин. Предлагането на онлайн търговия и мобилни финансови услуги са бъдещето за развитие на телекомите, посочи Атанас Добрев. В момента се обмисля дали да започне предлагането на финансови услуги, но все още не е решено.\r\n\t\r\n\tТелекомът обаче смята сериозно да наблегне върху развитието на пусната през октомври миналата година безжична комуникационна мрежа LoRa от нов тип, която осигурява свързаност на всякакъв тип обекти като електроуреди, сгради, паркинги и обмяната на данни между тях. Тя вече е поела видео наблюдението на основните пътища във Враца и е помогнала за разкриването на кражби и дори данъчни измами, разказа Добрев. Със \"Софийска вода\" пък се водят разговори LoRa да следи дистанционно уличните водомери, което ще позволи на концесионера бързо откриване на течове или кражби на вода.\r\n\tРазвитието на облачните услуги е друг акцент от плановете на компанията през 2018 г. Облачната платформа в момента предлага на малки фирми възможност за тестване на различни сценарии за развитието си с минимални инвестиции, за да вземат най-правилното решение. За големите компании, които вече имат технологична и комуникационна инфраструктура, се предлагат хибридни услуги, позволяващи ползване на класическия облак за решаване на временни нужди или експерименти.\r\n\tПрез 2018 г. компанията предвижда да инвестира в развитието на мрежата си около 180 млн. лв., колкото бяха вложенията и през миналата година. Реално влагаме обратно в мрежата 20 процента от приходите си, каза Добрев.\r\n\t\r\n\tКомпанията отчете за пета поредна година лидерска позиция сред телекомите по ръст на приходите. През 2017 г. те са били 890 млн. лв. или с 1.6 процента повече спрямо предходната година. Ръстът на печалбата преди облагане е 2.7 на сто.\r\n\tКомпанията продължава да увеличава пазарния дял по приходи от мобилни услуги, който е 29%, посочи финансовият й директор Асен Василев. Клиентите на договор растат до 89 на сто, а от тях над 147 хиляди абоната са преминали към телекома абонати от конкуренцията. Средномесечните приходи от тях са 11.40 лв., което е под средноевропейските цени при доста по-добро качество.\r\n\tЗа поредна година \"Виваком\" остава пазарен лидер при най-модерната телевизионна услуга – интерактивна телевизия (IPTV) с дял от 61%. Над 1.1 млн. са потребителите, ползващи оптична мрежа, сочат още годишните резултати на телекома.", "date": "2018.03.09", "title": "5G мрежа е мисия невъзможна за България, засега"}
{"url": "http://www.mediapool.bg/bdzh-izplati-borchove-i-kam-harvatskata-konchar-news276491.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавните железници са изплатили напълно задълженията си към хърватската компания \"Кончар\" (KONČAR-ELLOK), съобщиха от \"Холдинг БДЖ\".\r\n\tПоследната преведена вноска към хърватската компания е в размер на 827.4 хиляди лева. Задълженията към \"Кончар\" са натрупани през периода 1998 - 2008 г. във връзка с изпълнение по договор за ремонт на локомотиви и доставка на резервни части.\r\n\tТака БДЖ продължава да изпълнява плана си за поетапно погасяване на задълженията си към различни институции.\r\n\tМениджърският екип на \"Холдинг БДЖ\" следва програмата си за финансово стабилизиране на дружеството, което е в резултат от изпълнението на извършените реформи за оздравяване и развитие през последните години, посочват от компанията.\r\n\tВ началото на месеца БДЖ съобщиха, че е погасен изцяло заемът им към германската \"Кредитанщалт\" (KfW IPEX Bank), след като през февруари са платени последните дължими 15.9 млн. евро.\n\n\r\n\tКредитът беше отпуснат през 2005 г. за финансиране доставката на 25 броя електрически мотриси по сключен договор със \"Сименс” АГ Германия на стойност 123.4 млн. евро.\r\n\tКъм момента дълговете на БДЖ възлизат на около 350 млн. лв.", "date": "2018.03.09", "title": "БДЖ изплати борчове и към хърватската \"Кончар\""}
{"url": "http://www.mediapool.bg/voenniyat-ministar-misli-da-varne-i-stroitelnite-voiski-news276485.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов използва петъчния парламентарен контрол, за да извести данъкоплатците за поредното си бомбастично начинание – възстановяване (под някаква форма) на строителните войски.\r\n\tКаракачанов приветства идеята на висшия функционер на Комунистическата партия на България и депутат от групата на БСП Александър Паунов, като обясни, че вече е разговорял по темата с регионалния министър Николай Нанков, който отговаря за бившето Главно управление на строителните войски (ГУСВ).\r\n\tСпоред Каракачанов към момента обаче това не може да стане под формата на наборна служба, защото такава няма. Друг въпрос е, че връщането на задължителната казарма, бе едно от основните му предизборни обещания, което не срещна подкрепата на коалиционните партньори на \"патриотите\" от ГЕРБ.\r\n\tКаракачанов обаче смята за възможно строителни войски да се възстановят под формата на обучителни центрове, които можело да бъдат дори под шапката на социалното министерство.\r\n\tСпоред него строителните войски, в които караха службата си предимно роми и други неграмотни граждани, са изпълнявали \"социална и благородна роля\".\n\n\r\n\t\"По този начин десетки хиляди млади хора усвояваха и професия, с която можеха да намерят реализация в цивилния живот. Да си изкарват препитанието по почтен начин, а не като сега с обири и кражби, и да забравят български език\", обясни Каракачанов.\r\n\tТой защити идеята за възстановяване на строителните войски с телевизионен репортаж, от който се виждало, че \"едни хора не могат да говорят български\".\r\n\t\"Лично смятам, че идеята е разумна, но за това е необходимо решение на Министерския съвет и средства... Така може да се интегрира една не малка част от обществото, което научи че има права, но не може да разбере, че има и задължения\", каза Каракачанов.\r\n\tВ заключение той пое ангажимент да се опита да реализира идеята.\r\n\tОткакто стана военен министър Каракачанов лансира серия идеи в подобен стил. След като стана ясно, че задължителната казарма не се приема от ГЕРБ, той реши .\r\n\tВ нея щяло да се влиза по желание, а преминалите ще имат предимство при кандидатстване за работа в МВР и МО.\r\n\tОсвен това , че готви и законови промени, които да позволят включването на армията в охраната на обществения ред.", "date": "2018.03.09", "title": "Военният министър мисли да върне и строителните войски"}
{"url": "http://www.mediapool.bg/bryuksel-planira-da-udvoi-usiliyata-si-za-borba-s-onlain-dezinformatsiyata-pokrai-izbori-news276498.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеобходимо е да се удвояват усилията за борба с онлайн дезинформацията в период на избори, заяви еврокомисарят по цифровизацията Мария Габриел в интервю за Франс прес.\r\n\t \r\n\tОчаква се на 25 април 38-годишната Габриел, най-младият еврокомисар, да представи първите насоки за по-добро следене на фалшивите новини на европейско равнище. През лятото Германия прие закон за борба с дезинформацията в социалните мрежи, а Франция планира до няколко седмици да представи предложение в същата насока, припомня агенцията.\r\n\t \r\n\t\"Точно по повод изборите си дадохме сметка какви последствия може да има това явление върху решението на избирателите\", обяснибългарската еврокомисарка, която зае поста през юли миналата година. \"Ние получаваме посланието, че в период на избори наистина е необходимо да се удвоят усилията\", подчерта Габриел.\r\n\t \r\n\tЗа да изготви първите си препоръки - за които тя подчерта, че не са законодателни предложения - Габриел ще се базира главно на публичен доклад, който ще й бъде предаден в понеделник от създадената от нея работна група експерти от големи европейски медии (Ер Те Ел, Медиасет, Скай нюз), гражданското общество (Репортери без граници), големите технологични фирми (Фейсбук, Туитър и Гугъл), университетски преподаватели и журналисти.\r\n\t \r\n\tГабриел предпочита термина \"онлайн дезинформация\" пред \"фалшиви новини\", защото някои политици могат да използват израза \"фалшиви новини\", за да дискредитират противниците си и да вредят на свободата на словото\", отбелязва агенцията.\r\n\t \n\n\r\n\tВ отговор на въпроса дали мишена на ЕС е Русия, която често е сочена с пръст за намеси в избори, Габриел подчерта, че няма един единствен виновник.\r\n\t \r\n\tВ средата на януари Европейската комисия обвини Москва, че води \"оркестрирана\" кампания на дезинформация в страните от ЕС и констатира, че тя \"може да бъде изключително ефикасна\", припомня АФП.", "date": "2018.03.09", "title": "Брюксел планира да удвои усилията си за борба с онлайн дезинформацията покрай избори"}
{"url": "http://www.mediapool.bg/razsledva-se-smartta-na-rodilka-v-bolnitsata-v-kardzhali-news276488.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодилка на 23 години е починала в петък сутринта в акушеро-гинекологично отделение на кърджалийската болница, съобщиха от лечебното заведение.\r\n\tЖената е постъпила в болницата два часа по-рано, в деветия месец от бременността с наближаващ термин.\r\n\tЗа изясняване на случая е образувано досъдебно производство. Назначена е тройна съдебномедицинска експертиза. Извършва се вътрешна проверка, информирани са Регионалната здравна инспекция и районната здравна каса.\r\n\tПредстои проверка от Изпълнителна агенция “Медицински одит”.", "date": "2018.03.09", "title": "Разследва се смъртта на родилка в болницата в Кърджали"}
{"url": "http://www.mediapool.bg/nai-malko-9-ubiti-pri-samoubiystven-atentat-v-shiitskata-chast-na-kabul-news276500.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтентатор самоубиец се самовзриви в афганистанската столица Кабул, убивайки най-малко девет души, предаде Ройтерс. Ранените са 18.\r\n\t \r\n\tНападението изглежда беше насочено срещу събралите се да отдадат почит на Абдул Али Мазари, политически лидер от шиитското малцинство на хазарейците, убит от талибаните през 1995 г., съобщава заместник-говорител на вътрешното министерство. При спирането на атентатора на контролен пункт той задействал взривното устройство.\r\n\t \r\n\tПо-късно отговорност за нападението пое групировката \"Ислямска държава\". Джихадистите направиха това в социалните мрежи. Твърдението им не може да бъде потвърдено от независим източник.", "date": "2018.03.09", "title": "Най-малко 9 убити при самоубийствен атентат в шиитската част на Кабул"}
{"url": "http://www.mediapool.bg/padna-parche-ot-fasadata-na-natsionalnata-biblioteka-news276494.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПарче от фриза на козирката на сградата на Националната библиотека \"Св. св. Кирил и Методий\" се отчупи и падна пред входа ѝ. Инцидентът е станал в четвъртък към 17.40 часа - след работното време на библиотеката, казаха от институцията. Пострадали няма.\r\n\tПредполага се, че парчето от фриза се е отчупило след снеговете и дъждовете от последните седмици. Най-голямото парче, паднало на земята, е поне 4 кг.\r\n\tВ петък на мястото бяха изпратени екипи на пожарната и полицията, а районът беше отцепен. Основният вход за читатели е затворен.\r\n\tПожарникарите са огледали мястото, от което се е отчупило парчето. Премахнали са остатъците, които не са паднали, за да не наранят някого. Изпратени са специалисти, които да обследват целия корниз по фасадата на библиотеката, за да се види дали и на други места има пукнатини.\r\n\tВъзстановяването на падналия сегмент всъщност ще е частична реставрация на сградата, която е паметник на културата. Заради защитения ѝ статут парчето от фриза трябва да бъде възстановено със същия материал.\r\n\tТова не е първият инцидент в сградата на библиотеката, която не е ремонтирана от десетилетия. В началото на миналата година част от тавана падна и рани посетител. Тогава служебният министър на културата Рашко Младенов обеща да се намерят 200 000 лева за ремонт на покрива, който тече.\r\n\tВ крайна сметка са дадени 25 000 лева за текущ ремонт.\r\n\tБюджетът на Националната библиотека е 3 млн. лв. и с него трябва да се покриват разходите за персонал, режийни и за сградата. Той не е достатъчен за ремонт на зданието.", "date": "2018.03.09", "title": "Падна парче от фасадата на Националната библиотека"}
{"url": "http://www.mediapool.bg/urok-za-rusofili-kremal-ne-vi-uvazhava---udrya-nai-silno-nai-rabolepnite-news276497.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт гневните реакции и антибългарската истерия в Москва могат да са направят много заключения и изводи, но две са най-самоналагащи се.\r\n\tПърво, думата признателност не съществува в речника на съвременния руски политик. Дори в най-елементарния й смисъл като благодарност за гостоприемство.\r\n\tНе други, а българските русофили, водени от най-топли чувства, включително лоялната на РПЦ Българска православна църква, отправиха покана президента на Русия Путин да посети България за 3 март. И целта беше повече от похвална и угодна за Москва - да се държи високо темата Русия по време на европредседателството, в което българските русофили се чувстваха второстепенни и непотребни.\r\n\tДо тук добре.\r\n\tПутин не можеше да дойде по обективни причини и за това изпрати главата на Руската православна църква. Хем религиозната линия даваше по-широк спектър на възможности за внушения и влияние, хем владетелят на Кремъл правеше генерална репетиция за свое посещение по-късно през годината.\n\n\r\n\tТо не бяха метани на летището, не бе профилактиране през НСО на \"лоши\" българи - изобщо целият арсенал от живковско ноу-хау по посрещане на \"братските\" люде от Москва бе използван, включително забраната за други знамена на Шипка освен рускити и българските.\r\n\tИ ..... България ври и кипи, възмутена от патриарх Кирил.\r\n\tВторо, кого удариха и продължават да удрят и той се чуди как да реагира, а по липса на по-добро решение се \"потопи\".\r\n\tЗа президента Радев става реч.\r\n\tВ Москва са гневни не на друг, а на него, защото бил \"техен\", проруски човек, помогнали му да бъде избран, а той неблагодарник, предател, Юда и т.н. Класика в жанра, ако не искаш да пострадаш от \"братска\" признателна любов, спомни си използваното от лидера на русофилите Драган Цанков спрямо Русия - \"не ти ща ни меда, ни жилото\".\r\n\tТакава е съдбата на всеки русофил, който се откъсне от националния си корен и с най-добри чувства тръгва да съединява несъединимото - имперските амбиции на Кремъл и националните въжделения на България.\r\n\tЗа това и Радев сега се чуди как да оцелее като самоуважение, защото направи всичко от каталога на братската дружба и гостоприемство, а получи звучни и продължителни шамари.\r\n\tРусофилите са най-честите жертви на сляпата си признателност към руското самодържавие и липсата на елементарна критичност към имперските интереси в ущърб на националните, българските.\r\n\tНай-големият потърпевш от визитата на патриарх Кирил бе най-високопоставеният проруски политик в България - президентът Радев.\r\n\tС този опит не съм сигурен как ще пристъпи към подготовка на визита на президента Путин и изобщо дали му трябва.\r\n\tГоре от ума.", "date": "2018.03.09", "title": "Урок за русофили: Кремъл не ви уважава - удря най-силно най-раболепните"}
{"url": "http://www.mediapool.bg/ognyan-stefanov-do-vragovete-mi-news276499.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДраги врагове, имам новина за вас. На 6 март ми бе повдигнато ново обвинение. От Специализираната прокуратура. Става дума за мое участие в заговори, укриване на хора и нещо от този сорт. Не мога да бъда по-конкретен, защото от скалъпения текст не се разбира почти нищо.\r\n\tПартизани ли съм щял да укривам, политици ли… Заедно с мен е замесен и известен адвокат. Двамата в сговор сме кроили пъклените планове. Сговарянето било през пролетта на 2014 г., но прокуратурата реагира чак сега, защото сега се сетил да проговори главният свидетел по делото \"КТБ\" Бисер Лазов. Досега мълчал, но изведнъж съвестта му проговорила. Същият Бисер Лазов, който ограби по криминален начин немалка част от активите на фалираната банка, някои от които прехвърли на фирми и лица, свързани с Делян Пеевски, за които не сте публикували нито ред. За вас крадене на активи си е в реда на нещата… Съобщавам ви всичко това, за да ви спестя чакането на обаждане от обвинението да ви продиктуват следващия материал, посветен на мен. За диктовките знам от Недялко Недялков, собственикът на сайта ПИК, който много подробно бе описал тази \"практика\" между \"Труд\" на Блъсков и прокуратурата. (\r\n\tЗа какво всъщност става дума. Преди няколко дена \"Труд\" публикува анонимен текст със заглавие: \"Обивняемият, който раздава обвинения\". Главен герой на публикацията е моя милост.\r\n\tМатериалът напомнил на една приятелка за грузинския филм \"Покаяние\". Тя ми припомни сюжета: един човек е изпратен в Сибир по обвинение, че е планирал да прокопае тунел от Бомбай до Лондон. Разбира се, че това е пълен абсурд, но по времето на Сталин такива обвинения са хващали дикиш. Важното е \"враговете на народа\" да си го получат. Сиреч, както би се изразил вашият премиер, справедливостта възтържествувала. Същото е днес и у нас – нали нашата прокуратура се родее с тази на Чайка в Русия.\r\n\tНо да видим в какво ме обвинявате.\n\n\r\n\t Доноси срещу депутати, министри и главния прокурор излива от началото на годината шефът на сайта \"Фрогнюз\" Огнян Стефанов. Тези похвати сто на сто са му познати от времето, когато е обслужвал Държавна сигурност под псевдонима агент \"Академик\".\r\n\t Не съм \"шеф на Фрог нюз\", нито собственик, нито отговорен редактор, нито дори обиковен репортер. Очевидно информацията на вестника е като онази на главния прокурор Цацаров, че телевизия BIT е собственост на бизнесмена Сашо Дончев. Заявил го на онази среща в ЦУМ, защото \"нали знаете, сведенията са ми от службите\". Очевидно същите \"източници\" информират и \"Труд\"… Освен това за никакви доноси не може и да става дума, защото всички критики към някои действия на държавни институции, в това число и на прокуратурата, в лицето на главния прокурор, съм отправял открито. Което си има цена, която плащам от години.\r\n\tЕто някои от \"доносите\". : \"Делян Пеевски е носил на главния прокурор Сотир Цацаров по сто хиляди евро на месец. Лично той ми е казвал, че ги носи директно на обвинител номер едно. Самият Пеевски е взимал големи суми\". Василев е наясно, че ако лъже, носи съответната отговорност. Но лъже ли? Освен това до момента той не е осъден и е гражданин като всички останили. В \"Труд\" няма начин да не знаят, че всеки е невинен до доказване на противното. Поне толкова би трябвало да знаят. , както е казал Цицерон. Може би Василев най-добре знае къде са отивали  пари, нали?\r\n\t Коментар със заглавие: \"Греховете, за които няма прошка\": \"Политиците обичат да се хвалят че са претворили заветите на Апостола в живота. Ако е така, излиза, че Васил Иванов Кунчев се е борил и умрял за държава, в която Пеевски да е най-богатият, Борисов да е най-личният, а Цацаров – най-безконтролният.\" И това ли е донос?\r\n\t Откъс от коментар: \"Редакционната политика на медиите под контрола на Пеевски е ясна: нито дума срещу Доган, ДПС, Борисов, ГЕРБ, главния прокурор…\r\n\tЗатова се налага да попитам за пореден път:\r\n\t- Как се финансират губещите издания, вкл. тези, за които Пеевски признава, че са негови и на мама? Канал 3 с какви пари работи?\r\n\t- Какви данъци плащат или дължат на държавата тези издания?\r\n\t- Защо нито един от издателите на медии, близки до Пеевски или негова собственост не е обект на проверки от НАП, следствието и прокуратурата?\r\n\t- Защо собствениците на медии, които имат критично отношение към властта, модела #Кой и корупцията са преследвани жестоко от държавни институции?\r\n\t- Какъв е произходът на средствата, наливани в медиите на и до Пеевски?\r\n\t- Притежава ли премиерът Борисов акции от някои от въпросните медии? Него ли предупреждава Пеевски с новия закон?\r\n\tИ това съм написал открито. Коя дума не е ясна?\r\n\tПрез всички тези месеци и въобще през последните години в изданията под контрола на Пеевски не се е появила нито една критична дума към главния прокурор, прокуратурата като цяло, Пеевски, Доган, Борисов. Абсолютен факт. Те безгрешни ли са? Доверие от 6% към държавното обвинение какво е? Министрите от кабинета на Борисов и те ли са безгрешни? Това ли е вашата \"независима и свободна журналистика\" – да ги венцехвалите и да чакате да ви платят за ибрикчийството?\r\n\t Стефанов продължава с ченгеджийските номера, които очевидно е научил от втората си професия и пее ли пее от ефира и интернет, със самочувствието на строг, но справедлив гражданин, пръв борец за истината. Типично в агентурен стил той създава тази легенда за себе си, която да му послужи в бъдещите срещи с Темида.\r\n\t Обявен съм за \"явочник\" с псевдоним \"Академик\" от Комисията по досиетата през декември 2009 г. \"Заварката\" между ДС и мен била станала през 1980 г. Под името ми обаче е написан и подчертан текст следния текст: Липсват, защото няма такива, а не защото са \"унищожени с протокол\", както е отбелязано за други. Няма \"отчетни документи\", \"разходни документи\", \"докладни\", \"документи за получени възнаграждения\" и пр. Нищо! Какъв е случаят тогава? През 1980 г. съм бил офицер от армията, а офицери не са привличани от ДС. Такова е било разпореждането. Освен това съм живял в двустаен апартамент, дъщеря ми е била на 3 години, а синът ми е току що роден. Майка ми живееше с нас. Според информация на Комисията, явочната квартира е била свързана с контраразузнаването и по-точно с отдела, който работи по Великобритания. Представете си каква дейност може да се развива в тази посока в жилище с бебе, малко дете и баба, плюс аз и съпругата ми. На всичкото отгоре жилището не е било наше. С тези, които продължават да преиначават нещата, да спекулират с \"агентурното ми минало\" и пр. ще се видим в съда. Освен това, не е ли странно, че \"Труд\", ПИК и останалите под пеевския ботуш нито веднъж не се възмутиха от техния приятел и колега Васил Захариев, главен редактор на \"Телеграф\", който е бил агент \"Викторов\" на Шесто управление на ДС – политическата полиция? Защо не го питат колко пари е получавал за доносите срещу свои колеги, а може би и срещу тях? Не посягат и на адвокат Тодор Батков, също агент на ДС и собственик доскоро на \"Стандарт\", вестник също под контрола на Пеевски. Не споменават нищо за дългогодишната \"кариера\" на Ахмед Доган в комунистическите тайни служби. Ами за платените донесения на агент \"Дончо\", сега министър, често гостуващ в тези медии? Що така, бе, храбреци?\r\n\t Огнян Стефанов е обвинен по две наказателни дела за укриване на данъци.\r\n\t И двете са свързани с отношенията между Фрог нюз и \"Слънчев бряг\" АД. Става дума за договор за реклама отпреди десетина години. Бургаският съд вече се произнесе през 2013 г., че всичко е било законно, договореното изпълнено, а обвиненията неоснователни. Всеки, който се интересува, може да направи справка за около 5 минути.\r\n\t Второ обвинение срещу Огнян Стефанов е повдигнато на 03.01.2018 година. То било предшествано от разследване, пълна данъчна ревизия на доходите и имуществото ми в качеството му на физическо лице. Било установено съм укрил приходи от 100 000 лева през 2013 г. и още 150 000 лева през 2014 година. Според разследващите има достатъчно доказателства, че двете суми са дадени на \"академика\" на ръка от служител на фалиралата през 2014 година Корпоративна търговска банка (КТБ). Средствата Стефанов е получил след лично разпореждане на мажоритарния собственик на банката Цветан Василев.\r\n\t Има и такова обвинение. То е по показания на вече споменатия главен свидетел срещу КТБ Бисер Лазов. Виждал съм този човек 2-3 пъти. Пари от КТБ или от служител на КТБ не съм получавал. Нито стотинка. По-странно е, как така \"Труд\" и прокуратурата се доверяват на лице, което е замесено в десетки далавери, срещу което се водят дела за лъжесвидетелстване, набеждаване и злоупотреби (кражби)? Това ли е \"сериозният\" източник на истини за пеевските медии и държавното обвинение? Утре ако няКой нареди на Лазов, той ще разкаже небивалици и за вас, скъпи врагове. Такава е схемата – лайняна.\r\n\tТук идва най-интересното, което кой знае защо диктуващите на \"Труд\" са пропуснали. След като НАП проверява мен и съпругата ми повече от три години и 7 месеца, най-накрая се стигна до написването на акт от проверката. И се случва нещо странно. От НАП твърдят, че аз съм запознат с техните констатации, само че аз дори не съм ги виждал. Спорът влезе в съда и той назначи експертиза и вещо лице, което да установи истината. ВНИМАВАЙТЕ! Оказа се, че е проникнато в компютъра ми и в електронната ми поща и е манипулиран мейла с акта от ревизията. Категоричното заключение на експертизата е, че това е направено от IP и компютър на НАП. Повтарям: на НАП. Невероятно, нали?! Престъпление, с което прокуратурата ще бъде принудена да се заеме.\r\n\tНека направим и едно сравнение. НАП проверява мен и съпругата ми 3 години и 7 месеца. Дори данъчни признават, че това е голямо изключение. Предполагам, че и вие знаете каква е причината. Така или иначе \"разследването\" установи, че със съпругата ми притежаваме по една втора част от общ апартамент в \"Младост\". Нула имоти в чужбина, нула къщи в Драгалевци и Бояна, нула банкови сметки с милиони – в КТБ, или друга банка. Сега да сравним. Проверката на десетките имоти, бизнеси, банкови сметки, фирми и пр. на Делян Пеевски и майка му Ирена Кръстева преди три години е продължила два месеца и двайсет и пет дни. Проверката на втория човек в ГЕРБ Цветан Цветанов по скандала с шестте му апартамента трае 3 месеца. Допреди година Пеевски декларираше пред Сметната палата малко жилище и стар опел. След това изведнъж почна да пазарува бизнеси, имоти, сгради и пр. за стотици милиони. Защо Блъсков и Недялков не попитат НАП и прокуратурата няма ли да разследват тази криминална загадка?\r\n\tОсвен това бяха изнесени от журналистката Люба Кулезич данни от материалите по делото \"КТБ\", от които стана ясно, че политици, дипломати, социолози, кандидат-президенти и пр. били получавали от Бисер Лазов и една касиерка стотици хиляди и милиони от фирми, свързвани по техните думи, с Цветан Василев. Отново Бисер Лазов \"твърди\"… Не те, а аз обаче съм във фокуса на пеевските медийни бухалки. Нито дума и за инициалите Д.П. и Д.П.-1, на които са \"отпуснати\" стотици милиони. Защо мълчите за това, бе, фенове на Пеевски, Борисов и Цацаров? Извинявайте, всъщност сте много повече от фенове…\r\n\tКолкото до срещите ми с Цветан Василев – извинявайте, но наистина сте безмозъчен тръст. Толкова ли не можете да родите нещо смислено? Любимият ви Пеевски се е виждал поне един милион пъти с банкера, следвал го е като палаш навсякъде, а вие сочите към мен. Срещали са се също политици, магистрати, министри и кой ли още не и за тях това е било чест. Ами срещите извън офиса? В правителствени резиденции, да речем? Или на място, където са договаряни едни 240 млн за премиера? Самият Блъсков (Сопола, както го нарича Недялко Недялков) е висял пред вратата му и е измъкнал от него милиони, от които не е върнал и стотинка. Недялко пък се хвали, че продал акциите си от \"жълтия\" \"Уикенд\" за милиони на Пеевски. Дали наистина не знае откъде Пеевски е взел парите, след като по онова време се е радвал на таратайка и малко жилище? Недялко - наивният. И точно вие ми размахвате пръст?\r\n\t Огнян Стефанов е в авангарда на ченгеджийско-журналистическата орда от години. Сякаш вече е позабравено какви колизии и драми произтекоха в държавата и в частност в ДАНС покрай интригантския му анонимен сайт \"Опасните\". Сякаш е забравено, че го биха след вечеря с осъдения наркотрафикант Брендо.\r\n\t На 22.09.2008 г. бях пребит до смърт. Това стана след среща с Евелин Банев – Брендо, която по-късно се оказа \"уредена\" от тогавашни фактори в ДАНС (след това те бяха изхвърлени от там). Нямам и никога не съм имал никакви бизнес отношения с Брендо. Въпросната среща е била нужна, за да се внуши, че евентуалното ми убийство е свързано с някакви съмнителни контакти с хора от подземния свят. Наистина съм се виждал с такива хора и винаги в качеството ми на журналист. Срещата с Банев е била, за да се скрият зад нея истинските поръчители, които се подвизават и до днес в политиката и бизнеса. Рекетьорския бизнес. Година по-късно премиерът Бойко Борисов ми каза, че знае кой стои зад покушението срещу мен. Аргументите му бяха много убедителни. Същото мнение изразиха пред мен висши магистрати, служители на МВР и ДАНС, както и дипломати от чужди посолства в София. Всички документи от първоначалното разследване на ГДБОП са били иззети от едно лице и след това изчезват. Опитът да бъда дискредитиран е очевиден, защото разкритията ми сочеха огромна корупция в най-високите етажи на властта. Днес част от тези хора продължават да са в играта. Колкото до сайта \"Опасните новини\" - френски, американски, британски и др. чужди медии потвърдиха неведнъж, че публикуваните в него разкрития са били истина. На мафиотите това не се харесва и е естествено да поръчват днес \"разобличаващи\" материали за мен. Сменили са само чуковете и винкелите с прокурорски обвинения, разпити, заплахи, опити да бъдат спрени рекламите в сайта Фрог нюз, \"другарски съвети\" и пр.\r\n\tЛошо сте си направили сметката, врагове мои. Аз знам какво е да си бил оттатък и да се върнеш отново към живота. Знам неща за болката, за които вие нямате понятие. Също за предателството. Но и за съпричастността на близки, приятели и колеги, когато си в критична ситуация. Вие не знаете. Вие сте от \"борците за свободно слово\" с къщи за милиони, имения и дебели банкови сметки от съмнителни източници. И точно вие имате наглостта да ме ругаете и клеветите. Май не сте разбрали, че всеки нормален човек в тази държава отдавна е наясно, че щом се нахвърлите срещу някого, значи е направил нещо добро, не е преклонил глава пред мафията.\r\n\t\r\n\tИ понеже става дума за персони, претендиращи за значимост и морал, ето ви публикация в \"Капитал\" от 2016 г. под рубриката: \"От кафявия вентилатор\".\r\n\t\"Друга група - тъй наречените медии на Пеевски, са дотирани от голяма корпоративна групировка и не се самофинансират от пряка дейност или реклама. Част от тях, като вестниците \"24 часа\", \"Труд\" и \"Стандарт\", са във фактически фалит, имат непогасени данъчни задължения в рамките на десетки милиони левове, а търговските им марки са заложени като обезпечения в НАП.\r\n\tН. Недялков от агенция ПИК казал на група студенти в Университета по библиотекарство и информационни технологии, че вестник \"Труд\" е от група медии на Делян Пеевски, бил във фактически фалит, имал милиони неплатени данъци, а марката била заложена като обезпечение в НАП. Да лъжеш млади хора е грях, но да ги лъжеш и на гърба на колега очевидно е въпрос на стил.\r\n\t\r\n\tБлъсков, що се правиш на треснат за Пеевски? Кой ти праща флашките със статиите на Калоян Стоев? С чии пари купи \"Труд\"? Ако искаш, можем да дискутираме и кой е Калоян Стоев, кой пише \"системните анализи\" във вестника ти против зелените, \"Протестна мрежа\" и Лозан Панов, кой ти ги праща на флашка и по мейла. Мога да ти посоча и конкретния мейл, от който ти ги пращат. Искаш ли? И защо никой журналист от вестника не се навива да ги подпише с името си… Срам ги е хората, че \"Труд\" деградира до пощенска кутия, това е истината, Блъсков.\r\n\tВсъщност Венелина Гочева е собственик на \"24 чака\", колкото ти си собственик на \"Труд\"Превъртате едни и същи пари от единия джоб в другия. И забравяте за кредитите към фалиралата КТБ. Да ти кажа ли на КОЙ са тия пари? Защо бе, Блъсков, те е срам от Пеевски? Защо панически се мъчиш да се отречеш от него?\r\n\t\r\n\tТова е. Това сте. Труман Капоти е казал за такива: Не е толкова страшно ако ти е мръсно лицето, страшно е, че не го миеш. Наполеон е още по-ясен: Враговете ни са тъпи. Смятат, че сме им врагове, а всъщност враговете са те.", "date": "2018.03.09", "title": "Огнян Стефанов: До враговете ми*"}
{"url": "http://www.mediapool.bg/haiko-maas-poema-vanshnite-raboti-v-berlin-olaf-sholts-finansite-news276502.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската социалдемократическа партия обяви официално своите кандидати за министри в новото правителство на Германия, съобщиха световните агенции.\r\n\t \r\n\tВ предложения от ГСДП списък фигурират дългогодишни политици и нови лица.\r\n\t \r\n\tВ неделя членската маса на партията одобри продължаването с още един мандат на участието в така наречената \"голяма коалиция\" с консервативния блок на канцлера Ангела Меркел.\n\n\r\n\t \r\n\tНа представянето на имената днес партийното ръководство потвърди, че досегашният министър на правосъдието Хайко Маас ще стане министър на външните работи, а изпълняващият длъжността министър на труда Катарина Барли ще бъде негов приемник като министър на правосъдието.\r\n\t \r\n\tКметът на Хамбург и участник в управлението на Германия между 2007 и 2009 г. Олаф Шолц ще бъде начело на влиятелното министерство на финансите. Той ще бъде и вицеканцлер.\r\n\t \r\n\tФранциска Гифай, кмет на берлинския район Нойкьолн, става министър по въпросите на семейството. Бившият генерален секретар на ГСДП Хубертус Хайл поема министерството на труда.\r\n\t \r\n\tСвеня Шулце, която е била част от регионалните органи на управление в Германия, ще бъде министър на околната среда.\r\n\t \r\n\tМеркел се надява, че новото правителство ще започне работа идната седмица\r\n\t\r\n\tГерманската канцлерка Ангела Меркел изрази надежда, че новото правителство ще пристъпи към работа следващата седмица. \"Имаме много планове, включително да се гарантира конкурентоспособността на германската икономика\", подчерта канцлерката на пресконференция в Мюнхен след среща с бизнес лидери.\r\n\t \r\n\tБундестагът ще гласува на 14 март кандидатурата на Меркел за канцлерския пост. Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) заедно имат 399 от общо 709 места в парламента, така че се очаква да няма проблеми с преизбирането й на поста. След като президентът връчи на Меркел и членовете на кабинета й грамоти за назначаване, което може да се случи в сряда, правителството ще започне официално работа.\r\n\t \r\n\tНовият кабинет ще включва шестима министри от ГСДП, петима от ХДС и трима от ХСС, отбелязва ДПА.\r\n\t \r\n\tРъководител на Канцеларията на федералния канцлер ще стане Хелге Браун, близък съюзник на Меркел, също от ХДС.\r\n\t \r\n\tМинистърката на отбраната Урсула фон дер Лайен от ХДС запазва поста си.\r\n\t \r\n\tЛидерът на ХСС Хорст Зеехофер става министър на вътрешните работи, жилищата и строителството.\r\n\t \r\n\tНачело на министерството на икономиката и енергетиката ще бъде назначен Петер Алтмайер от ХДС, досегашен началник на канцеларията на федералния канцлер.\r\n\tМинистър на здравеопазването става Йенс Шпан, един от най-изявените критици на Меркел в ХДС.\r\n\t \r\n\tМинистърка на образованието и научните изследвания ще бъде Аня Карличек, относително неизвестна депутатка от ХДС.\r\n\t \r\n\tМинистър на транспорта и цифровата инфраструктура ще стане Андреас Шойер, бивш генерален секретар на ХСС.\r\n\t \r\n\tМинистърът на развитието Герд Мюлер от ХСС запазва поста си.\r\n\t \r\n\tЗаместник-водачката на ХДС Юлия Кльокнер поема министерството на прехраната и земеделието.\r\n\t \r\n\tЧовекът от провинция Саар\r\n\t \r\n\t\"Мисля, че Хайко Маас ще бъде много добър министър на външните работи\", заяви председателят на групата на ГСДП в Бундестага Андреа Налес, която заедно с Шолц, временния лидер на партията, представиха в петък имената на министрите. Тя заяви, че Маас е свършил \"изключителна работа\" в министерството на правосъдието.\r\n\t \r\n\t\"Като министър на правосъдието той винаги е проявявал дипломатическо изкуство и търпение\", каза Налес. По думите й тези две качества ще са му нужни, за да представлява Германия на международната сцена в сложните времена.\r\n\t \r\n\tКато министър на правосъдието на Германия през последните четири години Хайко Маас редовно е показвал умения на дипломат, често пъти уреждайки сложни междуведомствени проблеми без много шум.\r\n\t \r\n\tТези умения без съмнение ще бъдат подложени на изпитание на далеч по-видима сцена, когато 51-годишният политик поеме поста на министър на външните работи в новото германско правителство от сега заемащия го Зигмар Габриел, пише агенция ДПА.\r\n\t \r\n\tМаас си спечели репутация на спокоен политик, но той знае как да направи така, че присъствието му да се усеща. Когато през 2013 г. беше назначен в кабинета, това изненада мнозина, защото дотогава политическата му кариера се свеждаше единствено до малката западна провинция Саар на границата с Франция, където най-високата заемана от него длъжност беше регионален министър на икономиката.\r\n\t \r\n\tОт 2000 г. Маас е начело на областната структура на ГСДП в Саар, пост, с който смята да се раздели, за да се съсредоточи върху работата си на федерално равнище. Той е и депутат от Бундестага в Берлин.\r\n\t \r\n\tМаас придоби известност в Германия като министър на правосъдието, внасяйки поредица законопроекти: за квоти за жените в деловия свят, за контрол върху цените на наемите на имоти, за борба с тероризма и за подобрена защита на потребителите. Имаше обаче и критики, например заради смяната на курса по закона за съхраняването на данни от доставчиците на комуникационни услуги и спорния закон за тормоза в интернет.\r\n\t \r\n\tУчастието му в тези ключови дебати означаваше, че Маас често пъти се намираше в светлината на прожекторите, но внимание привличаше и готовността му да говори по въпроси извън формалния си ресор.\r\n\t \r\n\tОстрият начин, по който отхвърли расизма и ксенофобията, го превърнаха в особена мишена за тези в крайно дясно, които са разгневени от големия брой мигранти и бежанци, пристигнали в Германия.\r\n\t \r\n\tРеакцията му винаги е била премерена, дори и въпреки че веднъж намери в пощата си гилза от 9-милиметров патрон.\r\n\t \r\n\tПривържениците му го смятат за принципен, съсредоточен върху проблемните въпроси и трудолюбив. Противниците му го обвиняват, че лесно прибягва до крайности и че проявява самохвалство.\r\n\t \r\n\tТой определено знае как да привлича внимание - ходи добре облечен, притежава увереност и красноречие и има силно присъствие както в традиционните медии, така и в социалните мрежи.\r\n\t \r\n\tПравосъдието е естествен етап от кариерата му, защото по професия е адвокат, но във външната политика той няма особен опит.\r\n\t \r\n\tКонтактите му с колеги извън Германия включваха редовните заседания в Брюксел с министрите на правосъдието и вътрешните работи на държавите от ЕС, а опитът му от Саар означава, че има познания за Франция.\r\n\t \r\n\tТвърди се, че говорел малко френски и добър английски, но досега не се е показвал като голям играч, що се отнася до външната политика.\r\n\t \r\n\tПри всички случаи бъдещият министър на външните работи ще се сблъска с предизвикателство, бидейки приемник на Габриел и действащия германски президент Франк-Валтер Щанймайер, неговите двама преки предшественици, всеки от които имаше свой собствен стил.\r\n\t \r\n\tЩайнмайер беше типичен дипломат, който обръщаше внимание и на най-малките детайли в преговорите, докато Габриел възприе диалогичен подход, като на световната сцена отправяше ясни, но на моменти провокационни изявления.\r\n\t \r\n\tСпоред наблюдатели Маас ще възприеме някакъв среден вариант между тези две крайности.\r\n\t \r\n\tНо може би най-голямото предизвикателство за него ще бъде да отстоява ролята си в кабинета, тъй като германската външна политика често се прави в канцлерството - или в министерството на финансите, какъвто е случаят с европейската политика.\r\n\t \r\n\tФактът, че начело на министерството на финансите ще застане влиятелната фигура в ГСДП Олаф Шолц, който същевременно ще бъде и вицеканцлер, само ще увеличи предизвикателствата пред Маас, отбелязва ДПА", "date": "2018.03.09", "title": "Хайко Маас поема външните работи в Берлин, Олаф Шолц – финансите"}
{"url": "http://www.mediapool.bg/bulgaria-hepilend-za-dds-izmamnitsite-news276458.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесет години. Толкова време отне на българските институции да накажат само една от многобройните престъпни схеми за източване на ДДС в страната, стана ясно от съобщение на Окръжен съд – Варна в средата на февруари. Равносметката е: осъден условно фиктивен управител на куха фирма, който няма имущество; откраднати от фиска 11 млн. лв., които никога няма да бъдат върнати; един убит бизнесмен, за който се предполага, че е организатор на престъпната схема.\r\n\t\"Хепиенд по български\", както коментира случаят бившият зам.-министър на финансите, работил по случая, Георги Кадиев.\r\n\t\r\n\tНа 12 февруари Варненският окръжен съд приключи 10-годишната сага около една от десетките схеми за източване на ДДС, за която се предполага, че е била свързана с убития преди четири години варненски бизнесмен Борислав Манджуков, който държеше дискотеки, заведения, хотели и обменни бюра.\r\n\tСъдия Марин Атанасов произнесе условна присъда на 34-годишен мъж, който преди 10 години се е съгласил да бъде регистрирана фирма на негово име срещу обещанието за заплата от 300 лв. Впоследствие от негово име и без знанието му през тази фирма били източени 4.5 млн. лв. ДДС.\n\n\r\n\tДелото беше внесено в съда в края на ноември 2017 г., малко преди да изтече давностният срок, а на 12 февруари беше прочетена присъдата. Обвиняемият Николай Николов се е признал за виновен и е приел фактите и обстоятелствата, посочени в обвинителния акт. По тази причина присъдата му е била намалена с една трета. Определеното наказание е \"лишаване от свобода\" за срок от 2 години и 8 месеца, като съдът е отложил изпълнението му с 5-годишен изпитателен срок, се казва в съобщението на Варненския окръжен съд. Присъдата не е окончателна и може да се обжалва.\r\n\t\"Съдът е признал за виновен Николай Н. - собственик и управител на фирма \"ПХГ Динамик\" ЕООД в това, че в условията на продължавано престъпление за седем данъчни периода е избегнал установяването и плащането на данъчни задължения в особено големи размери. Осъденият е потвърдил неистина в подадените пред НАП декларации и е приспаднал неследващ се данъчен кредит с общ размер 4 544 975 лева\", съобщи Варненският окръжен съд.\r\n\tПрокуратурата е настоявала за 4 години ефективна присъда.\r\n\tНиколай Николов, който няма имущество, обаче ще трябва да плати на държавата укритите данъци в размер на 4.5 млн. лв. заедно със законната лихва от датата на довършване на деянието – 14 ноември 2007 г. Николов трябва да погаси и платената от финансовото министерство върху гражданския му иск държавна такса на съда в размер на 181 799 лв. Доколкото въпросната сума едва ли някога ще бъде платена, излиза, че държавата губи не само източения ДДС, който няма как да си върне от безимотни хора, но и огромни разходи за такси по съдебните дела. Тоест от фискална гледна точка НАП няма особен интерес да си търси източения ДДС в съда, когато виновникът е малоимотен.\r\n\tПрестъплението, за което е осъден Николов, е извършено в периода от 14 май до 14 ноември 2007 г., става ясно от съдебния акт.\r\n\tСпоред мотивите за решението на съда, дружеството \"ПХГ Динамик\" не е имало складове, работници, машини, нито е наемало такива. Чрез фирмата е имитирана търговска дейност, документално оформяна чрез фактури, касови бележки и др., подписвани лично от подсъдимия. Услугите действително не са били извършвани и стоките не са били доставяни.\r\n\tСпоред съдебния акт дружеството било документално доставчик на фирми \"Марица изток\" АД, ЕТ ,Детелина 98- С.М.\" АД, \"Компания Насияна\" АД и др. Доставчици на дружеството през 2007 г. пък били \"Астра груп\" ДЗЗД, \"Новисс\" ЕООД, \"Термал Тур\" ЕООД, \"ВОЛАНС\" ЕООД, \"Делта пласт\" ЕООД.\r\n\tПочти всички тези доставчици и цялата схема на източването на ДДС около \"ПХГ Динамик\", включително с имената на данъчните служители, възстановявали данъчния кредит, е подробно документирана още през 2007 г. в доклад до тогавашната шефка на данъчната агенция Мария Мургина, подписан от тогавашния главен експерт в централно управление Тошко Тодоров. Във въпросния доклад са описани още 5 схеми за източване на ДДС, чиято съдба към днешна дата е неясна.\r\n\tВпоследствие авторът на доклада - Тошко Тодоров, бе отстранен от НАП поради противоречия с Мургина, а тогавашният зам.-министър на финансите Георги Кадиев, известен с репликата си към началника си Пламен Орешарски - \"или Мургина, или аз\", сам подаде оставка.\r\n\t\r\n\t\r\n\t\r\n\tПо повод решението на Варненския съд 10 години по-късно Кадиев направи равносметка на случилото се:\r\n\t\"През 2006 министерство на финансите и НАП попаднахме на верига варненски фирми, източващи ДДС. Фирмите бяха на подставени малограмотни лица, зад тях стоеше варненски бизнесмен. Една от тези фирми в обхвата на разследването ни бе \"ПХГ Динамик\", със \"собственик\" Николай Николов. Вчера (12 февруари, б. р.) Николов е осъден условно за онова източване на ДДС от 2007, на първа инстанция. Варненският бизнесмен бе разстрелян преди 4 години. Колегите, с които работихме по случая, отдавна са извън МФ и НАП.\r\n\tХепиенд, по български\".\r\n\t\r\n\tКазусът с никому неизвестната куха фирма \"ПХГ Динамик\" ЕООД е типичен за неефективната система за борба с ДДС мафията у нас.\r\n\tКъм днешна дата дружеството \"ПХГ Динамик\" не съществува в правния мир, защото е заличено по искане на НАП. И към ден днешен обаче то фигурира в списъка на вечните длъжници на НАП със задължения в размер на 11 405 745 лв., които никога няма да бъдат събрани.\r\n\tВ същия черен списък на данъчната агенция към 31 януари 2018 г. влизат още точно 14 868 подобни дружества и физически лица – безнадеждни длъжници, които имат просрочия над 5000 лв., но нямат имущество, нито обезпечения, нито пък вземания към банки или трети лица, с които да покрият дълговете си.\r\n\tМного от въпросните фирми са именно част от разкрити ДДС схеми, като най-мащабният и ненадминат досега в историята остава казусът \"Транслимитид\" АД. Към 2018 г. дружеството официално дължи на бюджета умопомрачителните 431 млн. лв., източени преди 2011 г. Другата фирма в регистъра на НАП с подобни по мащаб задължения - над 183 млн. лв., е \"Афелия\" ЕООД. Тя е на прословутите с данъчните си схеми братя Начеви. По-големият от тях - Станислав - според системата за правна информация ДАКСИ участва или е участвал в управлението на 131 дружества, а по-малкият Радослав – на 25.\r\n\t\r\n\tСтатистиката на данъчните според отчета за 2016 г. е безпощадна – в последните две десетилетия държавата е завлечена с цели 25 млрд. лева главно чрез подобни схеми. За сравнение, всички приходи, които данъчната агенция е събрала през 2016 г., са под 18 млрд. лв. Въпросните 25 млрд. лв. очевидно са източени от фиска предимно чрез измамнически схеми. Всяка година с ревизии се установяват нови около 1.8 млрд. лв. \"спестени данъци\", голяма част от които никога не влизат в бюджета. И всичко това е официална статистика на разкритите и описани данъчни нарушения и измами, а какво остава за тези, които изобщо не излизат на бял свят?\r\n\tСтандарт за измерването на ДДС, който не влиза в бюджета, е т. нар. \"VAT gap\", тоест разликата между реално събраните постъпления от данъка и това, което би трябвало да бъде събрано според икономическата статистика. Макар да изчислява въпросния показател, НАП не го обявява публично. Все пак от доклади на Европейската комисия се вижда, че той е около 20-21%. През 2012 г. например несъбраният ДДС в България е бил с дял от 20%, което поставя страната в средата на класацията по този показател в ЕС (в Румъния през 2012 г. положението е било още по-драматично – 44% дял на несъбрания ДДС, б. р.). При положение че очакваните постъпления от ДДС в Бюджет 2018 са в размер на близо 9.8 млрд. лв., може да се изчисли, че несъбраният данък би бил към 2-2.5 млрд. лв.\r\n\t\r\n\t\r\n\tДДС измамите са вторият най-голям източник на приходи за организираната престъпност в България след трафика на хора. Това твърди едно от най-мащабните  у нас - анализът от 2015 г. на Центъра за изследване на демокрацията \"Финансиране на организираната престъпност\" в периода 2008 – 2012 г.\r\n\tСпоред доклада, публикуван през 2015 г., до 2008 г. прокуратурата не е поставяла специален акцент върху ДДС престъпленията, но след това на тях започва да се обръща особено внимание в годишните отчети за дейността на обвинението. След 2012 г. обаче следва рязък спад в броя на обвиненията и присъдите с около 70%.\r\n\tПрез 2016 г. , че процесът по преследване на ДДС престъпленията е сложен, защото когато се установи нарушение, данъчните предоставят информацията на икономическа полиция. \"При прехвърлянето обаче често информацията някъде се къса, а това се случва при 2/3 от случаите\", каза тогава Горанов.\r\n\tОфициалните отчети на институциите показват, че  След като през 2015 г. вторият кабинет на ГЕРБ прие стратегия за повишаване на събираемостта на приходите, при първия й отчет през 2016 г. излезе  че едва под 2% от разкритите и докладвани от НАП на разследващите органи случаи на данъчни измами стигат до дела.\r\n\tПрез 2015 г. НАП е пратила 729 уведомления до разследващите за предполагаемо избягване на данъчни задължения в особено големи размери, но за същия период прокуратурата е образувала само 12 досъдебни производства. Това значи, че има дела по по-малко от 2% от подадените сигнали.\r\n\tВ следващия годишен отчет – за 2016 г., се вижда, че ситуацията продължава да е абсолютно същата. От страна на НАП през 2016 г. са изпратени 939 уведомления до прокуратурата, а образуваните досъдебни производства са 34, което значи, че до дела стигат едва 3.6% от сигналите на НАП. По уведомления на ДАНС са образувани 15 дела.\r\n\t\r\n\tИ всички тези данни са налице въпреки създаването през април 2015 г. на Междуведомствен координационен център срещу контрабандата, който обаче е само в рамките на изпълнителната власт и обединява МВР, ДАНС, митниците, НАП и агенция \"Автомобилна администрация\", но не и следствието или прокуратурата.\r\n\tВ доклада на държавното обвинение за 2016 г. пък се съобщава, че новообразуваните производства по ДДС престъпления са 185, а общо наблюдаваните дела (включително образувани през предходни години) са 968.\r\n\tПрез 2016 г. в съда са внесени 66 обвинителни акта със 78 подадени обвиняеми. През същата година за ДДС престъпления са осъдени 54 души, а са оправдани 3-ма, пише още в отчета на прокуратурата.\r\n\tНе по-малко тревожни данни излязоха от изказване на вътрешния министър Валентин Радев по време на парламентарен контрол през февруари 2018 г. От думите му се разбра, че разследванията за ДДС измами, по които МВР работи, са все по-малко в последните години. В ГДБОП през 2012 г. е имало 24 разследвания. След това в годините броят на делата намалява. За 2015 и 2016 г. разследванията са общо 28, а за миналата година - едва 12.\r\n\tПоказателно е, че различните институции сочат различни причини за проблемите.\r\n\tФинансовото министерство твърди, че \"връзката се къса\" при разследването на ДДС престъпленията, докато прокуратурата отбелязва, че е необходимо \"засилване на превантивната дейност на НАП върху рискови фирми и данъчни служители за противодействие на ДДС измами\". Видно е, че \r\n\t\r\n\tЗа последно преди повече от пет години, тоест през 2012 г., Сметната палата направи задълбочен одит на контролната дейност на НАП. Тогава излезе, че за три години – 2009 г., 2010 г. и 2011 г., данъчните са разкрили чрез ревизии 8 млрд. лв., от които едва 15 - 20% или 1.4 млрд. лв. са реално събрани.\r\n\tПо повод на тази рекапитулация човек би помислил, че НАП се е превърнала в регистратор на данъчните измами вместо в борец срещу тях, макар от агенцията да твърдяха, че подобен анализ не е точен и числото на разкритията било изкуствено завишено заради самия характер на контролната дейност. В резултат през следващите години числото на допълнително разкритите приходи от НАП чрез ревизии, което през периода на одита стигаше до 2.5 млрд. лв.-3 млрд. лв. годишно, изведнъж се сви до 1.7 млрд. - 1.8 млрд. лв., каквото е и към момента.\r\n\tДанъчните твърдят, че само около ¼ от ревизиите им се оспорват, а 85% от ревизионните актове, които стигат до Върховния административен съд, се потвърждават.\r\n\tВ последните години не е правен нов одит на ревизионната дейност на НАП, а още по-малко цялостен одит на системата за противодействие на ДДС измамите, за да се види къде точно се къса връзката между институциите и дали изобщо има такава.\r\n\t\r\n\tПрез последните години има подобряване на събираемостта на данъчните постъпления, включително на ДДС, но тя се дължи не толкова на удари срещу представители на ДДС мафията, по подобие на случая \"Манджуков\", колкото на поредица от законодателни мерки, които затегнаха част от кранчетата.\r\n\tЗатрудни се например прехвърлянето на фирми на безимотни и социално слаби, особено по време на данъчна ревизия. България успя да си издейства от Европейската комисия въвеждането на обратно начисляване на ДДС за зърното, което се ползваше в стотици схеми за точене на ДДС. В края на 2017 г. бе получено удължаване на разрешението, но не е ясно какво властите ще правят, когато то изтече. Въведе се специален софтуер, чрез който възложителите на обществени поръчки не могат да сключват договори с фирми, ако те имат неплатени данъци.\r\n\tСъздаде се звеното \"Фискален контрол\" в НАП, чиято цел е чрез мобилни инспекции върху рискови стоки да се пресичат данъчните измами вместо впоследствие само да бъдат регистрирани. Затегна се плащането на данъци върху стоките за лично потребление, които се купуваха на името на фирма – например скъпи автомобили за частни нужди, за които обаче се приспадаше ДДС. През 2017 г. фирмите, които декларираха огромни кешови наличности, бяха принудени да обявят реалните си постъпления, което доведе до рязък ръст на постъпленията от данък \"печалба\". От две години се правят и засилени кампании срещу търговците по летните и зимните курорти, а сега предстои и затягане на мерките срещу софтуера на касовите апарати, с който се крият обороти.\r\n\tВсички тези мерки са похвални, но те не отменят крещящата нужда от отчетност как конкретно изпълнителната и съдебната власт се борят с данъчната мафия – колко и какви схеми са разкрити, колко дела са образувани, колко и кои са осъдените за данъчни престъпления, има ли между тях истински играчи или всички са бушони като 34-годишния Николай от Варна, има ли замесени данъчни служители и дела срещу тях и т. н. Защото събираемостта на приходите е важна, но базисната справедливост в обществото е още по-важна. Без тези отговори приказките за борба с контрабандата и корупцията не струват и пукната пара.", "date": "2018.03.09", "title": "България – хепиленд за ДДС измамниците"}
{"url": "http://www.mediapool.bg/tramp-e-priel-sreshta-s-kim-chen-un-news276465.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп е приел поканата за среща с лидера на Северна Корея Ким Чен-ун, като мястото и датата ще бъдат определени допълнително. Това съобщи говорителката на Белия дом Сара Сандърс, цитирана от Ройтерс и АП.\r\n\t\"Президентът Тръмп оцени високо приятните думи на южнокорейската делегация и президента (на Южна Корея) Мун. Той ще приеме поканата за среща с Ким Чен-ун на място и във време, които ще бъдат определени. Очакваме денуклеаризация на Северна Корея. Междувременно всички санкции и максимален натиск трябва да останат\", се казва в изявлението на Сандърс.\r\n\tПрезидентът на САЩ Доналд Тръмп заяви, че е постигнат \"голям напредък\" със Северна Корея, но санкциите срещу нея ще останат до сключването на споразумение.\r\n\t\"Ким Чен-ун е говорел пред южнокорейските представители за денуклеаризация, не само за замразяване (на ядрените си оръжейни програми) \", написа Тръмп в \"Туитър\".\r\n\t\"Също без ракетни тестове на Северна Корея през този период време. Голям напредък бе постигнат, на санкциите ще останат, докато бъде постигнато споразумение\", пише президентът на САЩ и добавя: \"Срещата се планира\".\n\n\r\n\tПреди това директорът на южнокорейската Служба за национална сигурност Чун Ею-йо, който оглавява делегация във Вашингтон, съоъбщи пред репортери в Белия дом, че Ким Чен-ун е обещал да се въздържа от нови ядрени и ракетни тестове. Пратеникът на Сеул каза още, че Тръмп изразил желание да се срещне с лидера на Севера до месец май. (КТ)\r\n\tПрезидентът на Южна Корея Мун Дже-ин е уверен, че срещата на високо равнище между САЩ и Северна Корея ще даде началото на освобождаването на Корейския полуостров от ядрени оръжия. Това каза говорител на президентството в Сеул, цитиран от Ройтерс.\r\n\tПо думите на говорителя Мун е благодарил на президента на САЩ Доналд Тръмп и лидера на КНДР Ким Чен-ун за тяхното \"трудно решение\" да се срещнат. Държавният глава на Южна Корея е разпоредил да започне подготовката на екипа за междукорейската среща, предвидена за април, добави говорителят.\r\n\tПремиерът на Япония Шиндзо Абе заяви, че в телефонен разговор с президента на САЩ Доналд Тръмп е потвърдил, че международната общност трябва да продължи да упражнява максимален натиск върху Северна Корея.\r\n\tПред репортери в Токио Абе изрази надежда, че най-рано следващия месец ще може да посети САЩ, за да обсъди с Тръмп севернокорейската тема и други въпроси. \"Приветстваме промяната в позицията на Северна Корея\", добави японският премиер по повод признаците, че Пхенян е готов да обсъжда условията, при които да се откаже от ядрените си оръжия.\r\n\tЯпонският министър на отбраната Ицунори Онодера каза, че севернокорейците трябва да обещаят да се откажат напълно от своите ядрени оръжейни програми, за да има съдържателни преговори с тях.\r\n\tТилърсън: Има разлика между разговори и преговори \r\n\tДържавният секретар на САЩ Рекс Тилърсън каза, че има разлика между \"разговори\" и \"преговори\" и подчерта, че готовността на президента Доналд Тръмп да си поговори със севернокорейския лидер Ким Чен-ун не бива да бъде възприемана като нещо повече от това, предаде Асошиейтед прес.\r\n\t \r\n\tИзненадващото съобщение, че Тръмп се е съгласил да се срещне с Ким повдигна въпроси какво се е променило, след като месеци наред Тилърсън и други представители на администрацията настояваха, че няма подходящи условия за преговори с Пхенян, отбелязва АП.\r\n\t \r\n\tТилърсън каза, че Тръмп \"от известно време\" е бил склонен просто да поговори с Ким и да се срещне с него, а вчера е решил, че сега моментът \"е подходящ\".\r\n\t \r\n\t\"Президентът е на мнение, че вече е дошло времето\", каза днес държавният секретар пред репортери в Джибути, където е в рамките на африканската си обиколка. Той не уточни каква е точно разликата между \"разговори\" и \"преговори\" и не стана ясно за какво биха могли да разговарят двете страни, които технически погледнато още са във война, ако не за сделка, свързана с безпокойството, което буди ядрената оръжейна програма на Севера, отбелязва агенцията. Очевидно те биха могли да проведат предварителни разговори, за да се ориентират дали има достатъчно допирни точки и добра воля, за да се премине към официални преговори.\r\n\tСенаторът републиканец Линдзи Греъм написа в Туитър, че е убеден, че твърдата позиция на Тръмп срещу Северна Корея и ядрената й агресия носи най-добрата надежда от десетилетия за мирно уреждане на тази заплаха. Не съм наивен, ако трябва да съдим за бъдещето въз основа на миналото, от Северна Корея ще се чуят много приказки, но няма да има действия. Въпреки това мисля, че днес Северна Корея вярва, че президентът Тръмп ще използва военна сила, ако се наложи, заявява американският сенатор и предупреждава севернокорейския лидер да не се опитва да \"изиграе\" Тръмп, защото това ще е \"краят на играта\".\r\n\t \r\n\tСпоред републиканеца Ед Ройс, председател на Комисията по външните работи на Камарата на представителите на САЩ, желанието на Ким Чен-ун да води разговори показва, че американските санкции, наложени на Пхенян, започват да действат. Ройс смята, че САЩ могат да предприемат още дипломатически стъпки, като едновременно с това продължат да засилват малко по малко и натиска.\r\n\t\r\n\tУилям Пери, който бе министър на отбраната на САЩ от 1994 до 1997 г. и е водил преговори със Северна Корея, оценява случващото се като сериозно подобряване на дипломацията, сведена досега до взаимна размяна на обиди. Според Пери има два въпроса, свързани с бъдещата среща: единият е какво очакват да постигнат САЩ и от какво са склонни да отстъпят. А вторият - как ще действат САЩ и Северна Корея, докато вървят преговорите. Ще оказват ли САЩ и техните съюзници да поддържат сегашния натиск върху Северна Корея? Ще продължи ли Северна Корея да разработва и изпробва ядреното си оръжие?\r\n\t \r\n\tПо първия въпрос Пери смята, че целта на Вашингтон е Северна Корея да унищожи ядрения си арсенал и да стане неядрена сила. Има много основания да се съмняваме, че Северна Корея ще иска да го направи, но дори да е така, все пак остава фундаменталният въпрос как Америка би могла да проверява спазването на такова споразумение, разсъждава Пери. Има смисъл да се преговаря с Пхенян, но само ако се преговаря за нещо, което си струва и подлежи на проверка. В противен случай САЩ може да стигнат до голям дипломатически провал.\r\n\t \r\n\tЕС определи като \"положително развитие\" готовността на Тръмп\r\n\t\r\n\tЕС определи като \"положително развитие\" готовността на президента на САЩ Доналд Тръмп да разговаря с председателя на Държавния съвет на Северна Корея Ким Чен-ун.\r\n\t \r\n\tОчакваме резултатите, посочи говорител на Европейската служба за външно действие. ЕС приветства наскорошните положителни развития и е насърчен от насрочената през април среща на ръководителите на Северна и Южна Корея, добави говорителят.\r\n\t \r\n\tСрещата Тръмп-Ким разпалва страховете на Япония\r\n\t\r\n\tСпоразумението американският президент Доналд Тръмп да се срещне със севернокорейския лидер Ким Чен-ун е много вероятно да разпали безпокойство в Япония, че може да бъде маргинализирана, въпреки че премиерът й Шиндзо Абе по-рано днес заяви, че между Токио и Вашингтон няма дипломатически различия, предаде Ройтерс.\r\n\t \r\n\tВъпреки че Япония поддържа съюз със САЩ в сферата на отбраната, в страната възникна безпокойство, че Тръмп може да сключи споразумение, за да осигури защита на градовете си от ядрена атака, и същевременно да остави Япония в уязвимо положение.\r\n\t \r\n\tМиналата година изстреляните при две изпитания севернокорейски ракети прелетяха над японска територия, Токио също така често е мишена на войнствената риторика и заплахи от страна на Пхенян, отбелязва Ройтерс.\r\n\t \r\n\tСпоред Такахаши Каваками, преподавател в токийския университет \"Такушоко\", има три възможни сценария: Пхенян да се съгласи да бъдат премахнати ядрените оръжия, да се съгласи да бъде замразена ядрената програма или да се върне към изстрелването на ракети.\r\n\t \r\n\t\"За мен най-вероятен е вторият сценарий и така призивите на Япония за продължаване на натиска да останат на втори план\", каза Каваками.\r\n\t \r\n\tВариантът със замразяването ще разтревожи Япония, защото \"това ще я закове в обхвата на съществуващия ограничен ядрен капацитет на Северна Корея и на съществуващия й капацитет да удари японски и южнокорейски цели, докато САЩ остават извън обхвата\", каза Брад Глосърман, гостуващ преподавател в университета \"Тама\" в Япония. \"Това ще легитимира Ким Чен-ун по начин, който е нежелан от Япония.\"\r\n\t \r\n\tРусия се надява срещата да се състои\r\n\t\r\n\tРуската страна се надява, че договореността за среща между президента на САЩ Доналд Тръмп и лидера на КНДР Ким Чен-ун ще бъде реализирана, заяви министърът на външните работи на Русия Сергей Лавров.\r\n\t \r\n\t\"Смятаме това за стъпка в правилната посока. Едва днес разбрахме за тази договореност, надявам се тя да се реализира. Безусловно това е необходимо, за да се нормализира ситуацията около Корейския полуостров\", заяви Лавров, цитиран от ТАСС.\r\n\t \r\n\tЛавров изтъкна, че е от голямо значение договореността за среща на върха между Вашингтон и Пхенян \"да приключи не само с разговор, а да отвори път към подновяване на политически преговорен процес в пълен формат за уреждане на ядрения проблем на Корейския полуостров въз основа на принципите, одобрени на шестстранните преговори и в Съвета за сигурност на ООН\".\r\n\t \r\n\tКитай призова за \"политическа смелост\" \r\n\t \r\n\tКитай прикани САЩ и Северна Корея да проявят \"политическа смелост\", след като шумно бе анонсирана среща в близко бъдеще между Доналд Тръмп и Ким Чен-ун, предаде Франс прес.\r\n\t \r\n\t\"Надяваме се всички (участващи) страни да проявят политическа смелост, за да вземат правилните решения\", заяви пред журналисти говорителят на китайското външно министерство Гън Шуан.\r\n\t \r\n\tПриветстваме позитивния сигнал, какъвто представлява този пряк диалог между САЩ и Северна Корея, заяви Гън. Въпросът за ядрените програми на Корейския полуостров по думите му \"напредва в правилната посока\".", "date": "2018.03.09", "title": "Тръмп е приел среща с Ким Чен-ун"}
{"url": "http://www.mediapool.bg/osemnadeset-vina-zavoyuvaha-zlaten-i-srebarni-medali-v-parizh-news276501.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсемнадесет български вина си тръгнаха с медали от един от най-престижните винени конкурси - Vinalies Internationales в Париж, побеждавайки в надпревара между над 3500 проби вина от цял свят. Родните представители на гроздовите еликсири бяха 50 и реално повече от една трета от тях завоюваха награди.\r\n\tЖурито от 150 винени експерти от 40 националности чрез сляпа дегустация отличиха българските вина с един златен и 17 сребърни медала.\r\n\tНай-много от тях – пет, обра изба \"Вила Ямол\" с пет. Нейно е златото за българските представители - за вино, произведено от микрорайон Болярово. С по три медала са винарните New Bloom и Domain Boyar.\r\n\tСребърните медали за \"Вила Ябмол\" са за Kabile Резерва Каберне Совиньон 2014, Kabile розе от Сира 2017, Kabile Мерло и Каберне Совиньон и ракия от сорта Мускат. Много рядко се случва чуждо розе да получи медал на конкурс във Франция. Интересен е фактът, че със сребро се прибира и млада ракия, произведена от \"Вила Ямбол\", без отлежаване в бъчви, от сорта Мускат.\r\n\t\"Tова наистина е голямо признание за качеството на нашите вина и показва, че създаваме вкусни и балансирани продукти и то бих казал на много добра цена, които отговарят на най-високите стандарти\", коментира изпълнителният директор на \"Вила Ямбол\" Красимир Аврамов.\n\n\r\n\tТероарното вино със златен медал е произведено от лозов масив до град Болярово. Там избата разполага с близо 500 дка от френския сорт Каберне Совиньон – като една част от масива е по-стар, засаден 2004 г., друга – през 2007. Награденото вино е отлежало 18 месеца във френски бъчви – 1/3 нови, 1/3 на първо зареждане и 1/3 рециклирани. Гроздето се бере на ръка при контролиран добив, разказаха още от екипа на избата.\r\n\tВ момента \"Вила Ямбол\" бутилира бутикова партида от Болярово и се очаква да го пусне на пазара през септември. Освен него, производителят има амбицията да предложи през есента още две тероарни вина от микрорайони – от Тополица и от Тенево. Това от Тенево е купаж на Мерло, Каберне Фран и При Вердо, отлежало 14 месеца във френски дъбови бъчви. Виното от Тополица е чиста сира, отлежала 12 месеца във френски барици. Тероарът е ключова характеристика за високия клас вина. Представлява комбинацията от почвите и климатът, които определят специфичния вкус и узряването на гроздето в определен район, микрорайон или отделен парцел. От значение е също ориентацията и наклона на лозето. Установено е, че при висококачествените вина спецификите на тероара доминират над характеристиките на сорта.\r\n\tVinalies Internationales се организира от Съюза на енолозите във Франция от 1994 година насам.", "date": "2018.03.09", "title": "Осемнадесет вина завоюваха златен и сребърни медали в Париж"}
{"url": "http://www.mediapool.bg/golyam-shlem-na-ab-komyunikeishan-za-reklama-na-selskata-programa-news276439.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири от четири – малко познатата компания на рекламния пазар \"АБ Комюникейшън\" (сама или в съдружие) печели четири обществени поръчки на обща стойност над 4 млн. лв. на Министерството на земеделието и храните (МЗХ), свързани с реклама на Програмата за развитие на селските райони 2014 -2020 г. Това става ясно от профила на купувача на МЗХ.\r\n\t\"АБ Комюникейшън\" печели самостоятелно търговете за реклама в интернет сайтове (334 430.88 лв.), в печатни медии (579 059.66 лв.), а в съдружие - тези за рекламни материали (373 575.60 лв) и за поддържането и надграждането на Национална селска мрежа, която информира земеделците за мерките по ПРСР (2 726 400 лв.)*. Първите три поръчки са със срок за изпълнение по една година, а последната – 4 години.\r\n\tЕдинственият търг, който компанията не печели, е този за изработването на рекламни телевизионни клипове. Тази поръчка отива при \"Арт Уинър\" ЕООД с цена от 11 999 лв. без ДДС за един клип.\r\n\tС изключение на един от търговете, \"АБ Комюникейшън\" не са имали голяма конкуренция.\r\n\tЗа най-голямата поръчка - поддържането на Националната селска мрежа участват двама кандидати. Обединението \"Селска мрежа БГ\", в което участва \"АБ Комюникейшън\", печели след отстраняването на другия кандидат заради нередности в документацията.\r\n\tВ търга за реклама в печатни медии участват четирима кандидати. Двама от тях са отстранени, като единият заради разминаване от 1 до 8 ст. в сумите за отделните вестници, сред които са \"24 часа\", \"Труд\", \"Монитор\" и т.н. Класираният на второ място кандидат пък губи от \"АБ Комюникейшънс\", заради по-ниската си техническата оценка, докато цената му е по-ниска от тази на победителят.\r\n\tНай-интересна е поръчката за реклама в интернет сайтовете. Кандидатите са трима. Единият е отстранен заради нередности в документите. На финала остават \"АБ Комюникейшънс\" с ценова оферта от 334 430.88 лв. и \"Ламбаджиев Стандрат\" – с предложение от 98 760 лв. Въпреки че цената на \"Ламбаджиев Стандрат\" е над три пъти по-ниска от тази на победителя, \"АБ Комюникейшънс\" печели, тъй като получава максималните 100 точки за техническото предложение, докато конкурентът му – едва 29.17 точки.\r\n\tПроцедурата за изработване на рекламните материали е единствената, в която кандидатите са седем, а \"АБ Комюникейшън\" печели заедно с \"Ню глобал България\", защото са дали най-ниска цена.\r\n\tТака \"АБ Комюникейшън\" ще изпълнява общо договори за над 4 млн. лв. на Министерството на земеделието и храните. Това е безспорен успех, ако се вземат предвид приходите на компанията, които за 2016 г. са били 250 хил. лв., а година по-рано - 150 хил. лв., според финансовият отчет на дружеството.\r\n\tРегистърът на обществените поръчки сочи, че през последните пет години \"АБ Комюникейшън\" не е печелила търгове за над 100 000 лв. от държавни институции.\r\n\tСамата компания се представя с 6-годишен опит в ПР-комуникацията и клиенти в цялата страна. Работи с едни от най-големите земеделски производители и преработватели в страната и с много чужди вносители на продукти в агросектора, както и с \"представителните институции\".\n\n\r\n\t\r\n\tЗад успеха на \"АБ Комюникейшън\" стои известният в земеделските среди консултант по европейски проекти в земеделието  и бившият земеделски министър от времето на ОДС , който днес е председател на Асоциацията на земеделските производители в България (АЗПБ). Организацията е един от основните партньори в работата на Министерството на земеделието и храните.\r\n\tНа , която се проведе в края на февруари, участваха земеделският министър Румен Порожанов, ръководството на Държавен фонд \"Земеделие\" начело с изпълнителния директор Живко Живков, председателят на комисията по земеделие в Европарламента Чеслав Шекерски и други високопоставени гости от европейските и национални институции.\r\n\t\r\n\tВръзките на Ивайло Тодоров и Венцислав Върбанов с победителите в четирите търга са индиректни. Управител на \"АБ Комюникейшънс\" е Гергана Иванова, с която Ивайло Тодоров е \"обвързан\", във \"Фейсбук\".\r\n\tСред собствениците на компанията е Иван Вълков, който държи 10% от капитала. Той е управител и главен експерт \"Европейски програми\" в , която е основана от Ивайло Тодоров през 2007 г., но днес собствениците са други. Преди това Тодоров е работил в Държавен фонд \"Земеделие\", но го напуска и основава консултантската си агенция за европейски проекти в земеделието.\r\n\tПричината Ивайло Тодоров да излезе по-късно от компанията си е, че става първоначално председател, а на Асоциацията на земеделските производители в България (АЗПБ). С днешна дата той не заема тези постове, а председател на организацията е Венцислав Върбанов.\r\n\tПредставител на едно от обединенията, с които \"АБ Комюникейшънс\" печели поръчката за надграждането на Национална селска мрежа, пък е Таня Георгиева-Дъбнишка, която е изпълнителен директор на Асоциацията на земеделските производители, става ясно от публикуваните документи в профила на купувача.\r\n\tСпоред някои собственици на ПР-компании при поръчката за реклама в печатните медии има обосновани предположения за конфликт на интереси.\r\n\tПричината е, че съгласно публикувания договор, едно от изданията, в които ще се рекламира Програмата за развитие на селските райони е списанието \"Агрозона\", което е част от портфолиото на \"АБ Комюникейшънс\", заедно с едноименния сайт. От компанията го определят като \"бутиково\" месечно издание за агробизнес.\r\n\t\r\n\t\r\n\t\"АБ Комюникейшънс\" е поела ангажимент да направи 194 ПР-публикации в печатни медии за една година в 17 национални издания. Това са вестниците \"Стандарт\", \"Телеграф\", \"Сега\", \"Дума\" и \"Земя\", \"Български фермер\", \"Земеделска техника\" и \"КМЕТА.бг\", списанията \"Икономист\", \"Агрозона\", \"Агрокомпас\", \"Икономика\", \"Практично земеделие\", \"Лозарство и винарство\" и т.н.\r\n\t\"АБ Комюникешънс\" посочва, че познава много добре медиите в България. \"Извършвала е планиране както за собствени медии, така и в други национални и регионални. Успешната реализация на редица кампании е добра предпоставка за добро изпълнениена настоящата поръчка и на заложените цели\", посочват от компанията.\r\n\tУправителят на \"АБ Комюникейшънс\" Гергана Иванова отказа коментар по спечелените поръчки. В самия договор за печатните медии има клауза, която не позволява на представители на компанията да правят публични изявления без съгласието на Министерството на земеделието (чл.44).\r\n\t*", "date": "2018.03.09", "title": "Голям шлем на \"АБ Комюникейшън\" за реклама на селската програма"}
{"url": "http://www.mediapool.bg/ostava-bedstvenoto-polozhenie-v-hairedin-zaradi-prelivasht-yazovir-news276467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОстава бедственото положение в Хайредин заради преливащия язовир \"Рогозен 1”, съобщи бТВ.\r\n\tОще снощи нивото на водата започна да спада, но през нощта отново заваля.\r\n\tВчера стана ясно, че съоръжението с обща вместимост 2,5 кубически метра вода прелива през преливник, който е частично повреден, а това създава риск за повреда на целия язовир.\r\n\tЕвакуирани са няколко души от най-близкото населено място. Работи се с помпи и сифонни системи на място, които да спаднат нивото на водата.\r\n\tНивата на реките в цялата страна са повишени, като най-значително е покачването в северната част на България – на реките Огоста, Скът и Янтра.\n\n\r\n\tСпоред институциите ситуацията е под контрол и пряка опасност за населените места няма.", "date": "2018.03.09", "title": "Остава бедственото положение в Хайредин заради преливащ язовир"}
{"url": "http://www.mediapool.bg/darzhavata-shte-plashta-po-malko-za-nyakoi-izdeliya-na-hora-s-uvrezhdaniya-news276466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалното министерство предлага намаляване на лимитните цени на някои от медицинските изделия ипомощните средства за хората с увреждания, по които те се заплащат от държавния бюджет. Сред тях са цифровият слухов апарат, чиято цена трябва да спадне двойно, ринговата инвалидна количка и комбинираният стол за баня и тоалетна.\r\n\tАктуализацията на цените е базирана върху анализ на Агенцията за хората с увреждания, който показва усреднените цени на търговците на дребно, вписани в държавния регистър, съобщи за Дарик радио зам.-министърът на труда Росица Димитрова.\r\n\tПредлага се също увеличаване на цените на някои изделия и включването на три нови изделия за децата с увреждания - вертикализатор, рингова количка и детска инвалидна количка. Държавата планира и улесняване на процедурата за отпускане на медицинските изделия и помощните средства, а бюджетът, с който ще ги заплаща през тази година, се запазва в рамките на 46 млн. лева.\r\n\tПри запазване на общия ресурс, който се харчи за помощни средства и медицински изделия за хората с увреждания, социалното министерство предлага увеличаване на пределните цени на слуховите апарати за деца и учащи, но и намаляване на цените на цифровите слухови апарати и ринговите инвалидни колички. \"Ако към момента пределния размер на цена на цифровите слухови апарати е 406 лева, с новата актуализация предлагаме да бъде 170 лева\", разясни ресорният зам.-министър Росица Димитрова.\r\n\tТехническото средство трябва да осигурява качествен живот на човека с увреждане и да му се отпуска според индивидуалната оценка на потребностите му, смята Ваня Пандиева, която използва акумулаторна инвалидна количка. Държавата заплаща за покупката на такава до 3020 лева.\r\n\tВъв връзка с лимитните цени Ваня поставя въпроса за качеството на средствата и периода им на използване. \"В тази символична цена нищо от тези средства не може да издържи за срока, за който те се отпускат в България. И сме с най-окаяните помощни технически средства. И много от нас са принудени да се справят с \"направи си сам\", за да можеш да живееш\", заяви тя.\r\n\tВ момента, за да получи дадено изделие или техническо средство, човек трябва да подаде молба до социалните, след това да отиде отново, за да получи заповедта за отпускане на средства, да изчака превеждането им и тогава да си закупи нужното от търговец. Следва ново посещение при социалните, за да се отчетат парите.\r\n\tМинистерството подготвя нова, улесняваща хората процедура, обясни зам.-министър Росица Димитрова.\r\n\t\"Лицето по настоящ адрес ще подаде в дирекция \"Социално подпомагане\" заявление. Следващото посещение на лицето в дирекцията ще бъде да си получи заповедта. С получаване на заповедта ще посети самостоятелно избран от него търговец на медицински изделия\", обясни Димитрова. Оттам нататък държавата ще се разплаща с търговците на медицински изделия и помощни средства, без участието на човека с увреждане.\r\n\tОт национално представителните организации, които защитават правата им, настояват лекарите да описват много точно спецификацията на изделието, което е нужно на даден човек. Адриана Стефанова от Центъра за психологически изследвания.\r\n\t\"Бихме искали точна и конкретна характеристика и спецификация на техническото помощно средство или медицинското изделие, така че да отговаря на индивидуалните нужди и потребности на лицето с увреждания, така че да не се получава допълнително увреждане\", заяви тя.\r\n\tОрганизациите настояват медицинските изделия за хората, които са във временна нетрудоспособност, да се заплащат от здравната каса чрез лечебните заведения, а ресурсът на социалното министерство да осигурява качествени изделия за хората с трайни увреждания.", "date": "2018.03.09", "title": "Държавата ще плаща по-малко за някои изделия на хора с увреждания"}
{"url": "http://www.mediapool.bg/vashington-ofitsialno-vavede-novi-mita-za-vnos-na-aluminiy-i-stomana-news276468.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп подписа разпореждането за налагането на вносни мита от 25 на сто за стоманата и 10 на сто за алуминия.\r\n\tНовата мярка, която ще влезе в сила след 15 дни, няма да се отнася за Канада и Мексико. Преди Тръмп беше казвал, че промяната в тарифите за тези вносни метали ще обхваща всички страни, съобщиха световните агенции.\r\n\tНа пресконференция при подписването на документа президентът окачестви дъмпинговия внос на стомана и алуминий като \"нападение срещу нашата страна\". По думите му вътрешното производство е въпрос на национална сигурност. \"Ако не искате да плащате мита, докарайте заводите си в САЩ\", препоръча президентът на вносителите.\r\n\tСпоред предварителна информация от администрацията други държави ще могат да кандидатстват за изключение, тоест да не плащат тези мита. Но не са известни подробности как ще става това.\r\n\tПри подписването Тръмп обяви, че предлага облекчения на страните, които са \"честни в търговията\" със САЩ.\r\n\tРойтерс отбеляза, че този жест цели да окаже натиск върху Канада и Мексико да направят отстъпки на преговорите за Северноамериканското споразумение за свободна търговия (NAFTA), които са позамрели.\r\n\tТръмп поиска отстъпки и от държавите в ЕС, като се оплака, че те се отнасят нечестно спрямо американските автомобили и заплаши, че може да повиши митата за европейски коли.\n\n\r\n\tЕвропейският съюз трябва да бъде изключен от въведените нови митнически тарифи на САЩ за стоманата и алуминия, каза тази нощ Сесилия Малмстрьом, еврокомисар по търговията.\r\n\t\"Ще търсим повече яснота по този въпрос през следващите дни\", каза тя, като отбеляза, че ЕС е близък съюзник на САЩ, предаде ДПА.\r\n\tМалмстрьом добави, че в събота ще се срещне с постоянния търговски представител на САЩ Робърт Лайтхайзър.\r\n\tНачинът, по който САЩ обявиха високи вносни мита върху стоманата и алуминия, е погрешен, заяви за Би Би Си британският министър на международната търговия Лиъм Фокс, предаде ДПА.\r\n\tПо думите му новите тарифи са \"двоен абсурд\" специално за Великобритания, защото тя осигурява едва един процент от вноса на метали в САЩ. Фокс поясни, че в Обединеното кралство се произвежда предимно много висококачествена стомана, която не може да бъде изнасяна в САЩ, тъй като това \"просто ще вдигне цените на стоманата там\".", "date": "2018.03.09", "title": "Вашингтон официално въведе нови мита за внос на алуминий и стомана"}
{"url": "http://www.mediapool.bg/obama-pregovarya-za-svoe-mediyno-shou-news276469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият президент на САЩ Барак Обама е вероятно в напреднали преговори с мултимедийната компания \"Нетфликс\" (Netflix) за продуциране на свое шоу, съобщи \"Ню Йорк таймс\".\r\n\tКомпанията, която разпространява развлекателни програми и филми сред близо 118 милиона абонати, ще плаща хонорари на Обама и съпругата му Мишел за ексклузивни изяви.\r\n\tФорматът и броят на епизодите подлежат на уточнение, пише вестникът, но обсъжданите идеи включват дебати с водещ Обама по теми, свързани главно с периода на неговите два президентски мандата.\r\n\tСемейство Обама се държи далеч от шумни светски прояви, откакто напусна Белия дом в началото на миналата година.\r\n\tПонастоящем и двамата съпрузи работят върху свои мемоари, за които вероятно ще получат хонорари за десетки милиони.\r\n\tОбама пише и в \"Туитър\", където има над 100 млн. последователи- знак, че има готова публика за бъдещите си програми в \"Нетфликс\", отбеляза ДПА.", "date": "2018.03.09", "title": "Обама преговаря за свое медийно шоу"}
{"url": "http://www.mediapool.bg/rumen-ovcharov-tsenata-na-chez-e-zavishena-15-pati-darzhavata-uchastva-v-sdelkata-news276470.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за ЧЕЗ е замислена като една тайна продажба на абсолютно неизвестни хора, зад които стоят определени личности, със съдействието на българската държава. Това заяви бившият енергиен министър Румен Овчаров в петък пред бТВ. Според него това е сделка, която неминуемо включва договорки по отношение на арбитража.\r\n\t”Няма как да се ангажира новият собственик, ако не се ангажира българската държава, а тя може да се ангажира, като предварително се договори с ЧЕЗ за определена сума. Очевидно сумата е около 300 милиона, като е поет ангажимент част от нея да се върне към новия собственик. Затова и той с такава лекота дава тази висока цена, която е абсолютно нереална”, каза Овчаров.\r\n\tПо думите му цената на ЧЕЗ е завишена 1.5 пъти. Няма как държавата да не участва в тази сделка, категоричен е той.\r\n\t”Има очевидна договорка с участието на българската държава”, убеден е Овчаров.\r\n\t”КЕВР бяга от отговорност, при положение че има всички права по закон и по наредба да се намеси”, допълни бившият енергиен министър.\n\n\r\n\tСпоред него от ЧЕЗ не са предлагали на българското правителство да изкупи дружеството в България.\r\n\t”По-скоро са предлагали някакви споразумения по отношение на арбитража. ЧЕЗ се опитва да се измъкне от България по терлици в една много сложна ситуация. От една страна, да продаде активите си на изключително висока цена, от друга страна, ако успее да се споразумее по арбитража да прибере още една огромна купчина пари, а ако не успее, да си остави вратата отворена, но вече получили голямата сума за активите в България”, смята Овчаров.\r\n\t”Влизането, и то по този лаишки начин, на държавата в тази сделка на последния етап с искането за контролен пакет от 34%, не знам на кого въобще може да му дойде на акъла. То дава директен довод на ЧЕЗ да каже: Ето те затова ни малтретираха досега, защото искат да ни вземат. Не знам Бойко Борисов и всички корифеи около него не се ли сещат, че те вече 100% са загубили този арбитраж с тази глупава акция за придобиване на мажоритарен дял”, коментира той.", "date": "2018.03.09", "title": "Румен Овчаров: Цената на ЧЕЗ е завишена 1.5 пъти, държавата участва в сделката"}
{"url": "http://www.mediapool.bg/falshivite-novini-se-razprostranyavat-po-barzo-ot-istinskite-news276471.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФалшивите новини се разпространяват в интернет по-бързо от истинските, но това се дължи повече на самите потребители, отколкото на ботове, показва публикувано  в сп. \"Сайънс\" изследване.\r\n\tИзследването на екип от Масачузетския технологичен институт обхваща периода от 2006 до 2017 г. и около 126 хил. новини - истински и лъжливи - публикувани в \"Туитър\" от 3 млн. души общо над 4.5 млн. пъти.\r\n\tЗа установяване на разликата между истински и фалшиви новини екипът е използвал шест независими организации за фактологични проверки.\r\n\tФалшивите информации обикновено се разпространяват по-бързо и по-широко от истинските.\r\n\tНа истинските новини е нужно средно шест пъти повече време да достигнат до 1500 души, отколкото на фалшивите.\n\n\r\n\tИма 70% по-голяма вероятност една фалшива новина да бъде ретуитната в сравнение с истинска новина.\r\n\tТова се наблюдава във всички категории информация, но е най-ярко изразено в фалшивите политически новини, отколкото във фалшивите новини за тероризъм, природни бедствия, наука, \"градски легенди\" или финанси.\r\n\tЕкипът на изследването освен това изтъква, че разликата идва от хора, а не от софтуери или мрежи за автоматични операции в интернет, известни като ботове.\r\n\tБотовете разпространяват по еднакъв начин истинските и фалшивите новини, което значи, че хората са по-отговорни за по-високото разпространение на фалшиви новини.\r\n\tСпоред изследването това наблягане на фалшивите новини може да се дължи на способността им да изненадват хората повече от истинските новини, защото противоречат на очакванията и представите им.\r\n\tУстановява се също, че \"Туитър\" акаунтите, които публикуват фалшиви новини, обикновено имат по-малко абонати, следят по-малко други акаунти и са по-малко активни от тези, които пускат истински новини.", "date": "2018.03.09", "title": "Фалшивите новини се разпространяват по-бързо от истинските"}
{"url": "http://www.mediapool.bg/tramp-otnovo-razkritikuva-germaniya-zaradi-parite-koito-vnasya-v-nato-news276472.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп вчера отново разкритикува Германия заради парите, които внася в НАТО, съобщиха световните агенции.\r\n\t \r\n\tГоворейки пред членове на кабинета си за митата, които планира да наложи върху вноса на алуминий и стомана, Тръмп заговори и по темата за отбрана и разходите за отбрана  и за НАТО.\r\n\t \r\n\t\"Ние имаме приятели, а също и неприятели, които се възползват страшно много от нас от години в търговията и в отбраната\", каза той.\n\n\r\n\t \r\n\t\"Ако погледнем НАТО, Германия плаща 1 процент, а ние плащаме 4,2 процента от един много по-голям БВП. Това не е справедливо\", каза Тръмп.", "date": "2018.03.09", "title": "Тръмп отново разкритикува Германия заради парите, които внася в НАТО"}
{"url": "http://www.mediapool.bg/dannite-na-ruski-korumpirani-chinovnitsi-shte-se-kachvat-v-internet-news276473.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия откри електронен регистър, в който ще се вписват данни за държавни служители, уволнени като заподозрени в корупция и изгубили доверие, пише \"Росийская газета\".\r\n\t \r\n\tСайтът ще предоставя свободен достъп до анкетните данни на съответния чиновник, информация за държавния орган и поста, от който е бил уволнен.\r\n\t \r\n\tРегистърът с адрес https://gossluzhba.gov.ru/reestr/ е формиран с постановление на руското правителство от 5 март.\n\n\r\n\t \r\n\t\r\n\t\tСпоред статистика на вътрешното министерство миналата година в Русия са регистрирани близо 30 000 престъпления с корупционен характер. Около 27 000 от тях са разкрити, допълва вестникът.\r\n\t\r\n\t\t \r\n\t\r\n\t\tВ анекс към правителственото постановление, утвърдено от премиера Дмитрий Медведев, се описват нарушенията, заради които едно лице може да бъде включено в \"черния списък\", посочва онлайн изданието \"Ура\".\r\n\t\r\n\t\t \r\n\t\r\n\t\t\r\n\t\t\tПо данни на главния прокурор Юрий Чайка през периода 2016-2017 г. в Русия са били уволнени като изгубили доверие почти 1500 корупционери. По този начин се уволняват само хора, извършили груби корупционни нарушения, отбелязва \"Комерсант\".\r\n\t\t\r\n\t\t\t \r\n\t\t\r\n\t\t\t\"Ще бъдат преброени всички рушветчии в Русия\", убеден е обаче електронният вестник \"Деита\"", "date": "2018.03.09", "title": "Данните на руски корумпирани чиновници ще се качват в интернет"}
{"url": "http://www.mediapool.bg/iliyana-yotova-razkritikuva-pravitelstvoto-za-otteglyaneto-na-istanbulskata-konventsiya-news276475.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепрезидентът Илияна Йотова изрази разочарование от решението на правителството да изтегли от парламента ратификацията на Истанбулската конвенция. На форум за правата на жените Йотова заяви, че \"политиката за равнопоставеност на половете е все по-надолу в дневния ред на обществото\". \r\n\t \r\n\t\"В бурния поток от популистки изказвания най-малко се чу гласът на жертвите, на тези, които страдат от домашно насилие. В деня, в който конвенцията бе изтеглена от Народното събрание, едно младо момиче в България, в столицата, загуби живота си, зверски пребито от приятеля си\", каза  вицепрезидентът.\r\n\t \r\n\tПо думите й не можем да сме горди от направеното с Истанбулската конвенция. \n\n\r\n\t \r\n\t\"Ще кажете, че една конвенция не е панацея и ще бъдете прави, но къде е волята за промяна на законите, къде е волята като хора да се справим с тези чудовищни случаи. Дано с поведението си не сме дали допълнителна сила и увереност на насилниците, че могат да продължават така, защото ще останат безнаказани\", допълни тя. \r\n\t \r\n\tСпоред нея в крайна сметка отношението към най-уязвимите групи в едно общество е мерило за неговото състояние и степен на развитие.\r\n\t \r\n\tРаботещите бедни, работещите безправни и работещите в сивата икономика са предимно жени, смята вицепрезидентът. \r\n\t \r\n\tСпоред нея статистиката крие разликата в заплащането при равни условия на труд и отнети социални права.\r\n\t \r\n\t“Правото на майчинство, социални услуги, разликата в пенсиите, няма допълнителен стаж, няма допълнителни години и професионална дейност. И за съжаление в 21-ви век започнахме да говорим за съвременно робство\", каза тя. \r\n\t \r\n\tИлияна Йотова бе един от основните застъпници за ратификацията на конвенцията от българския парламент, докато позицията й не влезе в колизия с мнението на държавния глава Румен Радев, който се обяви срещу документа. \r\n\t \r\n\tСлед това Йотова омекоти позицията си.\r\n\t \r\n\tИстанбулската конвенция бе изтеглена от парламента под натиска и на доскорошните съпартийци на Йотова от БСП, които проведоха мощна кампания с изкривени и неверни твърдения срещу Истанбулската конвенция.\r\n\t \r\n\tБезпомощността да се осигуряват възможности за жените и равен шанс, се изрази в залитане в една много тревожна тенденция - уж защита на традиционни ценности, коментира вицепрезидентът в петък.\r\n\t \r\n\tСпоред нея напоследък се получава така, че ако тръгнеш да говориш за правото на избор на жените, рискуваш да си навлечеш тежки антикампании като рушител на традиционните ценности.\r\n\t \r\n\tЙотова потърси причините за регреса на политиката по равнопоставеност в двете кризи - финансовата и миграционната.\r\n\t \r\n\tПо думите й при финансовата криза оцеляването измести правата и милиони хора останаха на улицата за броени часове. Политиката на рестриктивните мерки удари най-слабите хора - жените с несигурни работни места, социално слабите, допълни Йотова. \r\n\t \r\n\tСпоред нея финансовата криза е породила и явлението работещи бедни, както и нерегламентирания труд, който също е ударил основно жените. Според последните проучвания жените, заети в нископлатени сектори, работят средно по шест часа седмично повече от мъжете, но имат повече прекъсвания в кариерата и много по-малко повишения, каза вицепрезидентът. Тя допълни, че зад цифрите и процентите стоят отнети права - правото на майчинство, социални услуги, разлика в пенсиите.\r\n\t \r\n\tСпоред Йотова втората голяма криза - миграционната, породи темата за правата на жените, които пристигат като бежанци, условията, в които са поставени и това, че стават жертва на трафик.\r\n\t \r\n\tВ 21 век започнахме да говорим за съвременно робство, отбеляза вицепрезидентът. Според нея е недопустимо тази чувствителна тема да се използва като политическо оръжие и често в ръцете на популисти.\r\n\t \r\n\tВицепрезидентът изнесе и статистически данни за разликите в заплащането между мъжете и жените. То е различно в различните държави - членки на ЕС, като най-ниските стойности са в Италия - малко над 5 процента, а най-сериозната разлика е в Естония - почти 27 процента, каза Йотова. Безработицата средно за жените в трудоспособна възраст е 25 процента и 19 процента при мъжете. Разликата в доходите между мъжете и жените е 23 процента в полза на мъжете при еднакви трудови условия, професионализъм и качества, каза Илияна Йотова.\r\n\t \r\n\tВицепрезидентът припомни, че съществува Европейски ден на равното заплащане. За 2017 година този ден е бил 3 ноември, като тогава всички европейки символично спират да работят, защото е изчислено, че от тази дата до края на календарната година техният труд е безплатен. Жените в бордовете са само една четвърт от членовете на големите компании, допълни Йотова.\r\n\t \r\n\tЗа тринадесет години участието на жени в националните парламенти е увеличено едва със седем процента и това го отчитаме едва ли не като крупен успех, каза вицепрезидентът. По думите й, на този фон има един парадокс, който трябва да се отбележи - когато са запитани европейските граждани, 70 процента от тях казват, че трябва да има законови мерки, които да гарантират равнопоставеност между мъжете и жените, а 86 процента смятат, че могат да бъдат представени от жени политици.", "date": "2018.03.09", "title": "Илияна Йотова разкритикува правителството за оттеглянето на Истанбулската конвенция"}
{"url": "http://www.mediapool.bg/bchk-i-turskiyat-cherven-polumesets-sazdavat-savmesten-bedstven-rezerv-news276476.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Турския Червен полумесец Керем Кънък ще предостави на председателя на Българския Червен кръст Христо Григоров хуманитарна помощ на стойност около 300 000 евро в Националната складова база на БЧК в с. Долни Лозен на 12 март . Това съобщиха от БЧК.\r\n\tСъздаването на депо с допълнителен бедствен резерв цели осигуряването на постоянна готовност за подпомагане на пострадало население при кризисни ситуации в България и в Балканския регион.\r\n\tЗа целта Турският Червен полумесец доставя дарение, което включва палатки, матраци, радиатори, вълнени одеала, хигиенни и санитарни пакети, дезинфекционни средства, кухненско оборудване и др.", "date": "2018.03.09", "title": "БЧК и Турският Червен полумесец създават съвместен бедствен резерв"}
{"url": "http://www.mediapool.bg/uvelichavat-se-napadeniyata-nad-lekari-ot-speshna-pomosht-v-sofiya-news276477.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУвеличават се нападенията на лекари от \"Спешна помощ\" в София. От началото на годината има 10 случая на физически нападения над екипи. Всеки ден има случаи на закани от страна на недоволни пациенти. Най-често скандалите между пациенти и екипите на \"Бърза помощ\" стават заради претенции от страна на хората за забавени линейки, съобщи БНР.\r\n\tГоворителят на  \"Спешна помощ\" Катя Сунгарска заяви, че една от най-честите причини за физическите нападения е алкохолното опиянение или приети други субстанции, които водят до неадекватенност.\r\n\t\"Често се случва и хора, които смятат, че линейката трябва да стои до входа им и когато те имат проблем, веднага екипът да стигне до тях, а когато ние не отидем на първата минута, а отидем на осмата или на десетата, вече това предизвиква агресия най-вече у близките\", каза тя.\r\n\tВ същото време много голяма част от повикванията към \"Спешна помощ\" са сигнали, които не са свързани с пряка заплаха за живота на пациента, обясняват от службата.\r\n\t\"Тези пациенти, които викат линейка, защото имат 38 градуса температура, защото са си изкълчили пръста или защото от една седмица ги боли нещо, те са най-агресивните. Това сме го установили в практиката. От много отдавна е така\", коментира тя.", "date": "2018.03.09", "title": "Увеличават се нападенията над лекари от \"Спешна помощ\" в София"}
{"url": "http://www.mediapool.bg/noshtniyat-transport-v-sofiya-tragva-po-velikden-news276478.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири нощни автобусни линии ще кръстосват София от 7 април - ден преди Великден. Те ще свързват основни квартали на града, а маршрутите им ще се пресичат на пл. \"Княз Ал. Батенберг\". Нощните автобуси ще се движат от 0 до 4 часа, а картата за тях ще е 2 лева на пътник.\r\n\tТова съобщи зам.-кметът по транспорта в Столичната община Евгени Крусев в петък.\r\n\tНощните линии ще са обозначени с N и съответния номер от 1 до 4. Автобусите по първата линия ще се движат от ж.к.\"Люлин\"1 и 2 до \"Младост 4\". Вторият маршрут е от \"Обеля\" през \"Надежда\" до \"Студентски град\". Трета линия ще свързва ж.к. \"Овча купел\" 2 и кв. \"Левски\", а четвъртата ще е от \"Дружба 2\" до кв. \"Гоце Делчев\".\r\n\tЧетирите маршрута имат обща спирка - на пл. \"Княз Ал. Батенберг\". Там те ще остават по 5 минути, за да могат пътниците да се прехвърлят от една линия на друга, ако искат. Автобусите по 4-те маршрута ще минават през 40 минути.\r\n\tПътуването през нощта ще струва 2 лева, а картата ще се продава от кондуктор във всеки автобус, който ще отбелязва датата, на която е купена. Абонаментните карти за останалите линии от градския транспорт няма да важат през нощта, тъй като в цената им било включено само пътуването по дневните маршрути.\r\n\tНощният транспорт ще се движи експериментално до края на годината и разходите за него се изчисляват на 900 000 лева. Ако опитът е успешен, автобусите през нощта ще останат за постоянно.\r\n\tОт общината очакват линиите да се ползват от хора с \"активен социален живот\", чуждестранни туристи и от хора, които работят през нощта. Проучване на местната власт показало, че 30% от аутсорсинг и ИТ компаниите имат нужда от транспорт за служителите си през нощта. Щяло да се говори с тях вместо ваучери за таксита да купуват на служителите си карти за нощните автобуси.\r\n\tТова е поредният опит на общината да пусне градски транспорт през нощта. Преди няколко години в града имаше три такива линии, чиято пресечна точка беше пред Народната библиотека. Интервалите им на движение обаче не бяха синхронизирани.", "date": "2018.03.09", "title": "Нощният транспорт в София тръгва по Великден"}
{"url": "http://www.mediapool.bg/obshtinar-ot-ataka-vliza-v-zatvora-za-5-godini-zaradi-lihvarstvo-news276480.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата постигна рядък успех и вкара в затвора за 5 години бившия общински съветник в Силистра от \"Атака\" Живко Димов заради лихварство. Той бе арестуван през април 2011 година, докато все още беше член на местния парламент.\r\n\tЖивко Димов, известен в Силистра като Жабата, е осъден на три инстанции, защото в периода 1998 – 2009 г. е развивал незаконна лихварска дейност, а като обезпечение е карал хората да ипотекират недвижими имоти, издавал е записи на заповеди и е приемал вещи като залог. Властите са успели да докажат приходи от 106 496 лв. от тази незаконна дейност, които Димов ще трябва да плати обратно на държавата. Отделно той дължи и глоба от 5000 лв.\r\n\tАдвокатите на осъдения бяха поискали от ВКС да отмени присъдата или да я намали, позовавайки се на множество смекчаващи вината обстоятелства. Върховните съдии обаче отказват, защото присъдата от 5 години затвор е минималното наказание за това престъпление.\r\n\t\"Няма основание (за намаляване на присъдата) независимо от изтъкнатите в жалбата на защитника доводи за семейно положение и за това, че деецът бил земеделски производител, трудово ангажиран в \"Нерон\" ЕООД и Общинския съвет на Силистра. Обратното, именно предвид цитираните качества на дееца, с оглед на които той трябва да е блестящ пример за гражданско съзнание за семейството си и за своите съграждани, при отмерения минимален размер на наказанието \"лишаване от свобода\" всякакво по-нататъшно намаляване би било проява на неоправдано снизхождение\", се казва в присъдата на ВКС.\r\n\tСпоред ВКС подсъдимият не е имал никакво колебание да злоупотребява с липсата на правна грамотност на пострадалите лица, когато те са били притиснати от тежки житейски несгоди и не са имали възможност да бъдат достатъчно енергични и да се посъветват професионално, за да се противопоставят на престъпното му поведение.", "date": "2018.03.09", "title": "Общинар от \"Атака\" влиза в затвора за 5 години заради лихварство"}
{"url": "http://www.mediapool.bg/rossiya-1-balgarite-sa-neblagodarnitsi-a-prezidentat-im-prodazhnik-news276482.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на външните работи няма да отговаря на изключително обидните квалификации спрямо българската държава, българските институции и българите, прозвучали в ефира на руската държавна телевизия \"Россия 1\" по повод посещението у нас на руския патриарх. Неговото скандално поведение тук, впрочем, също не получи официален отговор, какъвто заслужаваше, включително от президента на републиката, който бе пряко засегнат.\r\n\tНа 6 март вечерта политическото токшоу на \"Россия 1\" (която изпреварва по гледаемост Първи канал – ОРТ) \"Вечер\", водено от близкия до Кремъл журналист Владимир Соловьов, бе посветено на темата \"Защо България забрави \"руската кръв\".\r\n\tВ отсъствието на български представител участниците - руски политици, близки до Кремъл журналисти и анализатори, както и депутат от опозиционната партия \"Яблоко\" – избраните представители на българските институции бяха определени като \"предатели и негодници\", българският президент - като \"човек в кавички, продал своята вяра и своя народ\", а българите - като приятели със \"содомитите американци и клалите ги турци\", на които трябва \"да се помогне да си сменят ръководството\".\r\n\tПо всяка вероятност официална българска реакция на тези коментари няма да има.\r\n\t \n\n\r\n\tВ отговор на запитването на Mediapool по повод излъчено на 6 март по канал \"Россия 1\" телевизионно предаване \"Вечер\" и съдържанието му от пресцентъра на Министерството на външните работи заявиха: \r\n\t \r\n\tНа предаването на руската държавна телезивия от 6 март първи обърна внимание  колегата от Портал \"Култура\" Тони Николов .\r\n\t\"Спирам се на това предаване, защото дори човек, преживял съветската пропаганда, след него остава без ума и дума. Изобщо не преувеличавам и затова помествам видеото в края на статията си. С надеждата някоя българска телевизия да дръзне да излъчи със субтитри поне първите 3-4 минути, изразяващи руската визия за България след думите на патриарх Кирил. Ако не за друго, заради достойнството на България\", написа той.\r\n\tВ началото водещият Владимир Соловьов (известен с интервютата си с Владимир Путин от филма \"Президентът\", 2015) заявява, че българите са \"забравили кой ги е спасил от турско иго. Защото президентът Радев благодари не на единната руска армия, а на разни народи, влизащи в нея – на румънци, украинци, беларуси, поляци, финландци и т.н.\".\r\n\tТова обвинение повтаря застъпената още в София теза на патрирх Кирил.\r\n\tСлед това в разговора в студиото се включва Семьон Багдасаров (политик от \"Справедлива Русия\", бивш депутат от Думата и анализатор, близък до Кремъл, основно по Близкия изток и Сирия, негова е доктрината за запазването на Башар Асад). Той се нахвърля срещу българите с остри думи: неблагодарници, руската армия ги е освободила от шестстотингодишно (!) иго! Никой не се е интересувал от българите в Европа, клани от башибозуците, които са албанци, затова и сърбите още люто ненавиждат албанците. А Русия е дала жертви във войната на балканския фронт – 25 000 души. Никой в студиото не казва, че, всъщност, българите поменават 60 000 (включително и починалите впоследствие от раните си).\r\n\tОценката на руския политик Семьон Багдасаров е категорична: \"В България на власт сега се намират предатели и негодници.\" На което водещият Владимир Соловьов възкликва, че отдавна не са получавали нота от българското посолство.\r\n\tСледва речитатив за българския държавен глава. Той, видите ли, не е достатъчно проруски настроен, напразно са се радвали в Русия при избора му, а той да произнесе \"такива думи\" в памет на румънци, финландци, украинци, поляци и молдовци.\r\n\tБългарският президент е наречен още \"човек в кавички, продал своята вяра и своя народ\", който се молел вече на американското \"божество на содомитите\". А също и на Турция, с която българите вече са приятели, независимо от историческото си минало.\r\n\tВ заключение Семьон Багдасаров дава за пример на българите Тодор Живков, който макар и да е комунист, все пак бил \"патриот\" – обичал СССР и бил приятел само с Гърция. А сега българите са приятели със \"содомитите американци и клалите ги турци\". Накрая Багдасаров реторично пита: \"Какво искате от това дегенеративно ръководство на България?\".\r\n\tЗа да се стигне до поантата: \"И на украинския, и на българския народ трябва да се помогне да си смени ръководството.\"\r\n\tВ допълнение известният руски журналист Виталий Третяков, сега декан на Висшето училище по телевизионна журналистика на МГУ, приветства действията на патриарх Кирил с думите, че \"Руската православна църква е второто външно министерство на Русия, дори по-ефикасно от първото, защото руските политици не биха реагирали така\".\r\n\t   \r\n\tРуският патриарх бе в България за честванията на 140-ата годишнина от освобождението, участва в тържествата на връх Шипка, след което разговаря с премиера и президента.\r\n\tНа летището преди да си тръгне в специално изявление за медиите той изрази огорчение от \"лъжливите исторически интерпретации\" на българските държавници. Като повод за думите му е словото на президента на трети март.\r\n\tВ тържественото си слово на площад \"Народно събрание\" вечерта на националния празник Румен Радев заяви, че няма да бъде забравен споменът за \"братския устрем на руското общество, който доказа, че православните българи не са сами\", както и словата в манифеста на император Александър II, който обявява война на Османската империя.\r\n\t\"По бранните полета на Руско-турската освободителна война загинаха много воини от много народи - руснаци, румънци, финландци, украинци, белоруси, поляци, литовци, сърби и черногорци. За всички тях България е последен дом, тях ние почитаме като свои герои\", каза президентът.\r\n\tСлед това руската православна църква публикува видеоклип, от който се разбира как по време на срещата между двамата на 4 март руският патриарх се е скарал остро на президента Румен Радев за неправилните според него исторически интерпретации на събитията, свързани с освобождението на България, като същевременно потропва по масата.\r\n\t\"Още веднъж искам да ви кажа, и то много ясно, че България я освободи Русия. Нито Полша, нито Литва, нито други страни. Русия. И искам откровено да кажа, че ми бе трудно да слушам всички тези позовавания на участия на други страни в освобождението. Нито полският Сейм, нито литовският Сейм са вземали решение за започване на война с Османска Турция. Много се надявам, че медиите ни чуват и ще предадат някои разочарования на патриарха, който чу неправилна историческа интерпретация на събитията, свързани с освобождението на България\", заявява патриарх Кирил.\r\n\t\"Ние сме за историческата истина, г-н президент. Ние тази историческа истина сме я извоювали с кръвта си. И няма никакви исторически или прагматични причини тази историческа истина днес да се премълчава или да се интерпретира лъжливо\", допълва той.\r\n\tТой продължава като посочва, че има \"двойствено впечатление\" от този юбилей. \"Казвам ви го открито. Ще го кажа, разбира се, открито на всеослушание\", казва патриарх Кирил.\r\n\tОт президентството не съобщиха за гневната реакция на патриарх Кирил. По-късно оттам дадоха пред вестник \"24 часа\" информация за случилото се.\r\n\t\"Руските медии излъчват упреците на Негово Светейшество Кирил, но побързаха да се оттеглят преди отговора на президента\", казаха от \"Дондуков\" 2.\r\n\t\"Румен Радев твърдо заяви, че \"така, както църквата се бори за душата на всеки човек, така и ние сме признателни към паметта на всеки воин, сражавал се в руската армия под знамената на император Александър II и загинал за българската свобода, независимо от неговата народност\". Що се отнася до Освобождението, то е резултат от Руско-турската война и България е признателна тъкмо на Русия\", посочиха от президентството.\r\n\tПрезидентът Радев казал още, че е бил впечатлен от тезата за \"силата на мълчанието\" в писанията на патриарх Кирил. Тогава Негово Светейшество Кирил спря с упреците и каза \"Добре, нека прелистим тази страница\", разказаха от президентството.", "date": "2018.03.09", "title": "\"Россия 1\": Българите са неблагодарници, а президентът им продажник"}
{"url": "http://www.mediapool.bg/simeonov-otkaza-da-se-izvini-na-ruskiya-patriarh-news276474.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Валери Симеонов няма да се извинява на руския патриарх, както поиска партньорът му в \"Обединени патриоти\" Волен Сидеров, но поредната криза помежду им вече е под контрол след намеса на ГЕРБ. Това е актуалното развитие на вътрешнополитическия скандал около посещението на патриарх Кирил, който си позволи да държи сметка на българския президент, че в словото си на 3 март омаловажил ролята на Русия за освобождението на България.\r\n\tПреди два дни лидерът на НФСБ Валери Симеонов нарече руския патриарх  , \"цигарен митрополит\", \"хитрец\" и пр., а лидерът на проруската партия \"Атака\" Волен Сидеров го призова  за думите си, тъй като в противен случай можело да се прости с поста си в правителството. Депутатите от ВМРО на вицепремиера Красимир Каракачанов подкрепиха искането на \"Атака\", но в петък Симеонов даде да се разбере, че няма да се съобрази с решението на парламентарната група на \"Обединени патриоти\".\r\n\tВ управляващата коалиция има различия, но депутатите ѝ са достатъчни за подкрепа на кабинета, коментира в петък Симеонов.\r\n\tОтказът му да се извини за нападките си срещу патриарх Кирил си е негов грях - в коалицията ще обсъдим какво ще правим, коментира от своя страна Сидеров. , допълни той. Попитан дали коалицията може без Валери Симеонов, той отговори, че без всеки може.\r\n\t\n\n\r\n\t, каза Симеонов.\r\n\tТой уточни, че вече е обсъдил темата с премиера Бойко Борисов, като предстоят и разговори с другия съпредседател на \"Обединени патриоти\" Волен Сидеров. В отговор на въпрос Симеонов се съгласи с твърдението на Сидеров, че управляващата коалиция може да оцелее и без него, и неговата партия.\r\n\t\r\n\tМеждувременно третият съпредседател на \"Обединени патриоти\" (ОП) Красимир Каракачанов коментира пред репортери в парламента, че Валери Симеонов редовно не съгласува позиции с останалите партии в коалицията. Каракачанов все пак уточни, че риск за разпад на ОП не съществува, тъй като \"времето всичко лекува\".\r\n\tНяма нужда от оставката на Симеонов, заяви той.\r\n\tСпоред него дали Валери Симеонов ще се извини или не, е негово лично решение., допълни Каракачанов.\r\n\tЗа разлика от Сидеров, който страстно защити поведението на руския патриарх, Каракачнов повтори позицията си, че е неприемливо.\r\n\tЛидерът на ВМРО добави, че е говорил  и със Симеонов, и със Сидеров.\r\n\t, заключи мъдро Каракачанов.\r\n\t\r\n\tПо неофициална информация на Mediapool от петък, напрежението в ОП вече е туширано, а ГЕРБ и ОП са постигнали договорка, че темата ще бъде избягвана между тях.\r\n\tТова е поредният публичен раздор в националистическото обединение в рамките на последните две-три седмици, след като предишната им разправия стигна и до нападки на Волен Сидеров към зам.-председателя на ГЕРБ Цветан Цветанов.\r\n\tМеждувременно вътрешнополитическите драми по повод тона на руския патриарх спрямо България продължават вече цяла седмица. Преди ден ГЕРБ поискаха президентът , след като се разбра, че патриарх Кирил му е държал сметка за думите му. Президентът отвърна, че не била водена стенограма на разговора, чийто пълен текст (или поне изказването на Кирил) изтече във , но президентството я скри българската общественост.\r\n\tВ петък председателят на \"Воля\" Веселин Марешки поиска Народното събрание да се разграничи от Валери Симеонов и Волен Сидеров, заради техни думи в телевизионни интервюта.\r\n\t\"Ясно е, че патриотизмът на тези хора стига дотук - да излагат България с всяка своя дума. Затова ние следващата седмица ще поискаме извънредна точка в Председателския съвет и българският парламент да приеме декларация, с която официално да се разграничим от думите и на Сидеров, и на Симеонов, защото, оставайки безучастни към такива нелепи, безумни изказвания, ние ставаме съучастници\", заяви той.\r\n\tОт ГЕРБ обясниха пред Mediapool, че такава декларация няма да бъде приемана, а партията смятала, че до идната седмица ″темата ще бъде забравена″.", "date": "2018.03.09", "title": "Симеонов отказа да се извини на руския патриарх"}
{"url": "http://www.mediapool.bg/poznat-igrach-shte-remontira-prostranstvoto-okolo-al-nevski-v-stolitsata-news276481.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФирмата \"ПСТ груп\" вероятно ще спечели поръчката на Столичната община за ремонт на централни части от София. Става въпрос за пространствата около \"Александър Невски\", Народното събрание, паметника на Васил Левски, градинката \"Кристал\" и зад Военния клуб. Дружеството изпълнява и други поръчки на общината, включително и за текущ ремонта на част от улиците в града. Преди месеци кметът Йорданка Фандъкова обаче обяви, че. Към момента няма информация договорът да е прекратен.\r\n\tЦеновите оферти на трите фирми, допуснати до финалния етап от процедурата, бяха отворени в петък. \"ПСТ груп\" има най-голям шанс да стигне до договор с общината заради оценката за техническите параметри на офертата и предложената цена от почти 21.47 млн. лева с ДДС.\r\n\tДружеството е получило еднакъв брой точки за техническата си оферта с консорциума \"Хидро Вод Строй\", в който влизат \"Хидрострой\" и \"Водстрой\". Обединението обаче предлага по-висока цена - 22.86 млн. лева. Най-ниска е офертата на третия допуснат до този етап участник - \"Калистратов груп\", но техническата му оценка е по-ниска.\r\n\tНа етап техническа оценка на офертите за поръчката за ремонта на центъра са отпаднали другите трима кандидати по поръчката - \"Геострой\", \"Пи Ес Пи\" и \"Джи Пи Груп\". \" - ул. \"Граф Игнатиев\" и прилежащите ѝ площади и улици.\r\n\tПроцедурите за ремонт на централни части от столицата се точат от края на август, когато бяха обявени за втори път. Първите поръчки бяха прекратени от общината.\r\n\tОчаква се през тази година да се работи основно по ул. \"Граф Игнатиев\" и прилежащите пространства. Според зам.-кмета по транспорта Евгени Крусев ремонтът на \"Граф Игнатиев\" и площад \"Славейков\" може и да приключи през тази година.\r\n\tПо улицата, по която трябва да се подмени и трамвайното трасе, ще се работи на етапи. Първо ще се ремонтира от ул. \"Алабин\" до ул. \"Г. С. Раковски\", включително и площад \"Славейков\". След това ще се подменят инфраструктурата и настилките от ул. \"Г. С. Раковски\" до бул. \"Васил Левски\", и най-накрая от там до бул. \"Христо и Евлоги Георгиеви\".\r\n\tРемонтът на пространствата около \"Ал. Невски\", парламента и Военния клуб може и да не започне през тази година. Още в края на 2017 г. кметът Йорданка Фандъкова обясни, че работата по тях няма да започне преди края на българското председателство на Съвета на ЕС или до началото на юни. След това времето нямало да стигне, за да се свърши основната работа, тъй като в тези зони подмяната на подземната инфраструктура била предизвикателство. За това и в бюджета на общината за тази година за този проект са заложени минимални средства.\r\n\tРемонтът и на двете зони се финансира с пари по с европари.", "date": "2018.03.09", "title": "Познат играч ще ремонтира пространството около \"Ал. Невски\" в столицата"}
{"url": "http://www.mediapool.bg/karakachanov-misli-dali-da-spre-samnitelna-voenna-porachka-za-novi-samoleti-news276483.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов обяви, че  за купуването на четири учебни самолети за над 2.5 млн. лева, ако се потвърдят подозренията, че е нагласена.\r\n\t\"Аз съм разпоредил пълна проверка на подготовката и действията на длъжностните лица от Министерство на отбраната по провеждане на обществената поръчка. Ако се установи, че са допуснати грешки, било неволно или умишлено, а те могат да бъдат само в техническата спецификация, за да предопределят някакъв избор, ще разпоредя прекратяване на обществената поръчка“, каза Каракачанов в рамките на парламентарния контрол.\r\n\tВ същото време обаче той отхвърли, твърдението, че изискваните характеристики отговарят само на един определен самолет.\r\n\tПо думите му самолети с характеристики - колесник с носово колело и габаритни характеристики, посочени в техническата спецификация, се произвеждат от редица производители в различни държави.\r\n\tПоръчката бе обявена преди повече от месец и е за четири учебни самолета и симулатор. МО  за 48 месеца, в рамките на което да бъдат и обучени 4 инструктори и 20 инженери.\n\n\r\n\tСпоред депутата от БСП Петър Витанов е под въпрос самата необходимост да се закупува подобно оборудване.\r\n\tКаракачанов обаче цитира данни на Военновъздушните сили, според които то било необходимо за началното обучение на пилотите.\r\n\tСлед като бе пусната поръчката, електронното издание frognews.bg съобщи, позовавайки се на собствени източници, че е нагласена. Техническите спецификации отговаряли само на един конкретен модел самолет.\r\n\tЗа подобни практика в МО отдавна има съмнения. Прокуратурата обаче е проверила почти всички големи сделки на ведомството, но така й не е установила някакви значителни нередности.\r\n\tВоенната авиация в момента е на ръба и летят единични машини. В същото време напускат по-малко пилоти и в последните месеци кадровата ситуация е стабилна.", "date": "2018.03.09", "title": "Каракачанов мисли дали да спре съмнителна военна поръчка за нови самолети"}
{"url": "http://www.mediapool.bg/hakan-shukur---padnaliyat-geroi-na-turtsiya-news276484.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТой беше най-уважаваният спортист в Турция, герой за страната си заради изявите на футболния терен с Галатасарай и националния отбор. Но ако сега Хакан Шукур стъпи на турска земя, най-вероятно го очаква смъртно наказание или доживотен затвор...\r\n\t \r\n\tСъществува една снимка, много известна в Турция, направена на сватбата на един от най-великите турски футболисти, носител на Купата на УЕФА и играл полуфинал на Световно първенство. На тази снимка младоженецът Хакан Шукур е до двамата свидетели, Реджеп Ердоган и Фетхуллах Гюлен. Дали обаче бившият нападател би искал да си спомня тази сватба и днес? Жената, за която се ожени тогава, вече не е между живите, а президентът Ердоган заличи Шукур от историята на турския футбол и хвърли баща му в затвора.\r\n\t \r\n\tВ момента легендата живее в изгнание далеч от родината си, а ако се завърне, ще бъде съден за обиди към президента и за подкрепяне на осуетения опит за преврат в Турция от 2016 г. Докато се изявяваше на терена, Шукур беше известен като Бика от Босфора и беше обожаван в своята страна, в която футболът е религия. Той имаше всичко: престижа да бъде голмайстор номер 1 в историята на Галатасарай и турския национален отбор, огромно уважение даже от феновете на враговете Фенербахче и Бешикташ. На Мондиал'2002 достигна до трето място с Турция и остава най-големият нападател, раждал се в страната.\n\n\r\n\t \r\n\tСлед като приключи кариерата си на 36 г., Шукур заработи като спортен анализатор и навлезе в политиката. Но най-трудното за него тепърва предстоеше.\r\n\t \r\n\tПървата му съпруга Езра загина при голямото земетресение от 1999 г., взело живота на поне 17 хил. души в Измит и Истанбул. Той се ожени повторно и му се родиха три деца, а политическите му амбиции го отведоха дотам да стане депутат от управляващата Партия на справедливостта и развитието - партията на Ердоган.\r\n\t \r\n\tХакан Шукур обаче запази и близките си отношения с Фетуллах Гюлен, третия човек на онази сватбена снимка, по-късно посочен като инициатор на неуспешния държавен преврат. През 2013 г., когато управляващите взеха решение да затворят училищата на Гюлен в страната, Шукур напусна партията и стана независим депутат.\r\n\t \r\n\tТри години по-късно той беше обвинен, че е обидил президента Ердоган със съобщения в Туитър. През същата 2016 г. се случи опитът за преврат в Турция и в рамките на месец след това 120 000 души загубиха работата си, а 50 000 бяха арестувани. Всеки със симпатии към Гюлен беше под подозрение, а на Шукур беше издадена заповед за арест. Обвиненията бяха за членство в т.нар. Фетхулахистка терористична организация (ФЕТО).\r\n\t \r\n\tХакан вече беше заминал да живее със семейството си в САЩ, но неговият баща Селмет Шукур беше арестуван в джамия в Адапазаръ. По-късно се появиха съобщения, че Селмет Шукур е починал от рак преди да може да възвърне свободата си. В същото време, Хакан Шукур беше оставен без никакво имущество в родината си, а името му беше заличено от историята на Галатасарай.\r\n\t \r\n\tДържавата конфискува всичко на името на футболната звезда, а от комплекса на националните отбори \"Хасан Доган\" и от музея на турския футбол бяха изтрити всички негови снимки.\r\n\t \r\n\tТака името на Шукур, някога скандирано по улиците и стадионите, беше напълно очернено. Къде се намира легендата днес и с какво се занимава?\r\n\t \r\n\tВсъщност за неговите съседи в Пало Алто, Калифорния, животът му сигурно изглежда безметежен. Хакан Шукур живее в богат район и е собственик на популярна пекарна, предлагаща специалитети като турска наденица с яйца и гръцки палачинки.\r\n\t \r\n\tПадналият герой на Турция може никога да не получи възможност да се завърне у дома, но събитията можеха да се развият и много по-зле за него.\r\n\t \r\n\t(Превод Webcafe.bg по материали от \"Гардиън\" и \"Сън\")", "date": "2018.03.09", "title": "Хакан Шукур - падналият герой на Турция"}
{"url": "http://www.mediapool.bg/kralev-obeshta-ledena-parzalka-na-myastoto-na-stadion-yunak-news276503.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛедена пързалка ще бъде монтирана следващата зима на стадион \"Юнак\" в София. Това обяви министърът на младежта и спорта Красен Кралев по време на парламентарния контрол в петък.\r\n\tСтадион \"Юнак\" се намира в Борисовата градина, на практика е разрушен и от години е заграден с огради.\r\n\tСпоред Кралев там може да бъде поставена ледена пързалка, купена за 340 000 евро от Национална спортна база. В момента тя се използва за световното първенство по фигурно пързаляне за девойки и юноши в \"Арена Армеец\".\r\n\tПоставянето на ледена пързалка на мястото на стадион \"Юнак\" обаче противоречи на , който в момента е в процес на приемане. В последния вариант на документа е предвидено стадион \"Юнак\" да се превърне в зелена площ, а през зимата да се ползва за пързаляне с шейни.\r\n\tВсе пак е възможно това да бъде променено до окончателното приемане на устройствения план на парка.\r\n\tКралев каза още, че до следващия сезон трябва да е приключил ремонтът на Зимния дворец в София. Модернизацията е за 4 млн. лева без ДДС. Съоръжението не е ремонтирано основно от откриването си през 1983 г.\r\n\tПред депутатите Кралев заяви, че в периода 2007-2017 г. държавата е отпуснала 29.86 млн. лева за подпомагане на състезатели в зимните спортове. Парите са били разпределени между шест федерации - по ски, биатлон, кънки, хокей на лед и шейни на улей и естествени трасета.", "date": "2018.03.09", "title": "Кралев обеща ледена пързалка на мястото на стадион \"Юнак\""}
{"url": "http://www.mediapool.bg/slovakiya-varvi-kam-politicheski-haos-sled-ubiystvoto-na-zhurnalist-news276504.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТримата висши словашки политици не успяха да постигнат съгласие по обща декларация, с която да намалят напрежението в страната след убийствата на разследващ журналист и годеницата му, предаде Асошиейтед прес.\r\n\t \r\n\tПрезидентът Андрей Киска и премиерът Роберт Фицо бяха подготвили за днешната си среща с председателя на парламента Андрей Данко свои варианти на документа. След срещата им Данко каза само, че не е постигнато съгласие по текста на общата декларация.\r\n\t \r\n\tВ петък в цяла Словакия са планирани големи антиправителствени протести. Участниците в тях настояват за задълбочено разследване на убийствата на Ян Куциак и Мартина Кушнирова, чиито тела бяха намерени в дома им на 25 февруари, и за промени в правителството.\r\n\t \r\n\tПремиерът намекна, че зад протестите може да стои милиардерът Джордж Сорос. Фицо каза също, че има информация, че протестите може да прераснат в насилие.\r\n\t \n\n\r\n\tСловакия изглеждаше като една стабилна европейска държава, но бързо бе обхваната от хаос след безпрецедентни убийства на разследващ журналист и неговата годеница, коментира агенция Асошиейтед прес.\r\n\t\r\n\tВ реч миналия месец президентът Андрей Киска говори за страната си като за \"успешна, горда и уверена в себе си\". Но на 4 март заяви, че Словакия е изправена пред \"сериозна политическа криза\", предизвикана от застрелването на Ян Куциак и Мартина Кушнирова.\r\n\t \r\n\tПолицията каза, че убийството на Куциак и приятелката му изглежда е свързано с работата на журналиста.\r\n\t \r\n\tНа фона на разгорещена размяна на реплики между управляващата коалиция и опозицията, конспиративни теории, разпространени от премиера Роберт Фицо и неколкократните му словесни нападки срещу Киска все повече хора започнаха да застават срещу правителството на Фицо, заплашвайки дори съществуването му.\r\n\t \r\n\tВ последната си непубликувана статия 27-годишният Куциак пише за влиянието на италианската мафия в Словакия и възможните й връзки с хора, близки до Фицо.\r\n\t \r\n\tСлед това дойде новината, че словашките власти са били информирани от италианските си колеги за това, че мощен италиански престъпен синдикат действа в Словакия. Седем членове на групата са заподозрени за убийствата. Миналата седмица те бяха задържани, а по-късно освободени.\r\n\t \r\n\tКогато миналата седмица десетки хиляди се включиха в Словакия и в някои градове в чужбина в шествия в памет на Куциак, мнозина поискаха оставки на словашки министри. За днес са планирани масови демонстрации - този път насочени пряко срещу правителството.\r\n\t \r\n\t\"Много хора осъзнаха, че ситуацията става критична\", каза Михал Вашечка, анализатор от мозъчния тръст Братиславски институт за политика. \"Започна борба да не се допусне Словакия да се превърне в поредната Унгария, автокрация, контролирана от малка група олигарси.\"\r\n\t \r\n\tРеагирайки на народните настроения и засилващите се протести, Киска призова към съществени промени в правителството или предсрочни избори като изход от кризата.\r\n\t \r\n\t\"Има голямо недоверие към държавата\", каза Киска. \" И мнозина не вярват на правоприлагащите органи. . . това недоверие е оправдано. Преминахме границата, нещата отидоха твърде далеч и вече няма връщане назад\", каза той.\r\n\t \r\n\tФицо отвърна на удара, като обвини президента, че дестабилизира страната с помощта на унгарско-американския милиардер Джордж Сорос, с когото Киска проведе частна среща през септември в Ню Йорк.\r\n\t \r\n\tСорос отхвърли внушенията на Фицо, че може да е свързан по какъвто и да е начин с президентските предложения и с антиправителствените протести.\r\n\t \r\n\tАнализаторът Вашечка каза, че твърденията на Фицо за някаква конспирация вероятно ядосват някои хора и укрепват решението им да се включат в протестите, защото ги връщат към 90-те години и управлението на премиера автократ Владимир Мечиар, който постави страната в международна изолация. Мечиар също обвиняваше Сорос.\r\n\t \r\n\t\"Това напомня на хората за Мечиар и за комунистическото управление. А голяма част от обществото е много чувствително по тази тема\".\r\n\t \r\n\tПосланикът на САЩ Адам Стърлинг каза в изявление, че \"в момент, в който словашкото общество се бори с последиците от това престъпление, ние призоваваме всички страни в конфликта да се въздържат от използване на конспиративни теории и да не прибягват до дезинформация\".\r\n\t \r\n\tМалка партия от управляващата коалиция призова за оставката на вътрешния министър Роберт Калиняк като условие за оставането й в правителството. Миналата година хиляди протестиращи настояваха за оставката на Калиняк, след като той бе свързан с предишни корупционни скандали. Ръководството на партията Мост-Хид се събира днес, за да реши каква да е ролята на партията в коалицията.\r\n\t \r\n\tМеждувременно опозицията поиска вот на недоверие към правителството в парламента, но дата още не е насрочена.\r\n\t \r\n\tФицо отново нарече искането на опозицията \"опит за преврат\".", "date": "2018.03.09", "title": "Словакия върви към политически хаос след убийството на журналист"}
{"url": "http://www.mediapool.bg/bulgaria-nadgrazhda-nasledstvoto-na-zhenskiya-si-inzheneren-elit-news276496.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато Саша Безуханова се присъединява към българското звено на „Хюлет Пакард“ (HP) през 1997 г., компютърните специалисти напускат страната на тълпи. Въпреки това тя решава да остане, вярвайки, че ще може да направи кариера в технологичния сектор и да убеди и други специалисти по електроника да направят същото.\r\n\t15 години по-късно г-жа Безуханова се е издигнала по ранговете до поста да управлява бизнеса на „Хюлет Пакард“ на развиващите се пазари. Като първия български представител на висша ръководна позиция в глобална ИТ компания, тя се превръща в ролеви модел за поколения жени в ИТ сектора.\r\n\t„В момента имаме много жени на най-високи мениджърски позиции в дигиталната индустрия. Те са много видими в технологичната общност и в обществото“, казва тя. „Имаме също все повече жени, които основават стартъпи“, допълва тя. Г-жа Безуханова напуска Хюлет Пакард през 2013 г., за да основе Move.bg – платформа за социални иновации.\r\n\t\r\n\tЖените представляват 44.6% от работната сила в растящия технологичен сектор в България – второто най-високо постижение в ЕС след Литва. За сравнение, средният дял на жените в технологичния сектор в ЕС е 32.4% според Евростат.\n\n\r\n\tВисокият дял на жени в работната сила в технологичния сектор в балканската страна е наследство от съветската ера, когато най-умните студенти идват от специализирани математически гимназии, казва Румяна Тренчева, управляващ директор на германската софтуерна компания SAP за Югоизточна Европа.\r\n\t„Математиката и всички приложните науки винаги са се преподавали според най-високите стандарти в тези училища, които приемат равен брой момчета и момичета. Жените учители правят математиката достъпна и насърчават момичетата да запишат компютърни науки в университета“, допълва тя. По време на комунизма жените инженери и счетоводители са принадлежали към професионален елит, който 30 години по-късно все още има значение, смята Тренчева.\r\n\t„Имали сме силни ролеви модели на работещи майки в тези професии и това оказва влияние върху жените, работещи в технологичния сектор сега. Те са достатъчно самоуверени и нямат съмнение за това дали ще се справят на високи позиции“, смята тя.\r\n\t\r\n\t\r\n\tПрез 2014 г. Светла Симидчиева, бивш мениджър „Човешки ресурси“ в PwC, се сдружава с Екатерина Михайлова, специалист по изкуствен интелект, като двете стартират бизнес за наемането на ИТ специалисти. Техният стартъп, Majio, използва компютърни технологии, за да свърже кандидатите със съответната работа, и има продукти, предназначени за компании в САЩ и Централна и Източна Европа.\r\n\tКомпанията бе отличена като най-добрия български стартъп от централноевропейските награди за стартъпи, но въпреки това г-жа Симидчиева посочва, че двете с колежката й са посрещани хладно от колегите си мъже. „Има известно предубеждение в България срещу жените, управляващи технологични компании, но то изчезва с времето. То ще отмине със следващото поколение предприемачи“, смята Симидчиева. Между 10 и 12% от българските стартъпи се основават от жени.\r\n\tДрастичният недостиг на квалифицирани служители в техносектора води до силен ръст на заплатите и подпомага израстването в кариерата на жените, особено в големите компании.\r\n\tФирмите се конкурират да предлагат бонуси, които са привлекателни за жените служители, казва Албена Манчева, кънтри мениджър на Foryouandyourcustomers, базирана в Цюрих консултантска компания за дигитална трансформация. „Работодателите трябва да предлагат предимства, които позволяват по-добър баланс между работата и личния живот – гъвкаво работно време, работа от дома, по-дълъг платен отпуск, допълнително здравно осигуряване за семейството“, казва тя.\r\n\tСпоред Росен Иванов, управляващ партньор в инвестиционния фонд BlackPeak Capital, заплатите в техкомпаниите в момента са толкова привлекателни, че жените в по-нископлатени професии като учителската например се преквалифицират за работа в аутсорсинг компании. „Така се говори, но действително има подобна тенденция“, смята той. По думите му е възможно една жена да направи подобна промяна чисто финансово, защото не трябва да спира да работи и не се налага да прекарва няколко години в университета.\r\n\tБългарските жени обаче все още не са прокарали ниша във фондовете за рисков и за частен капитал в София, които инвестират в местни техкомпании. Попитан дали има жени на ръководни позиции във фирмата му, г-н Иванов признава, че засега са едва в началото на подобен процес.\r\n\tНо това може да се промени. BlackPeak, който получи подкрепата на Европейския инвестиционен фонд, планира да наеме първата си жена инвестиционен съветник тази година не само заради разнообразието, но и защото „имаме набор от доста добри кандидатури на жени и това ще е добре за бизнеса“, посочва Иванов.Павел Езекиев, специалист по рисков капитал, който миналата година стартира Neo Ventures – фонд, който се стреми да набере 200 млн. евро за инвестиции в технологичния сектор, търси жени съдружници. „Според моя опит жените могат да помогнат на човек да не се забърква в проблеми, благодарение на ориентираността към детайлите и на разучаването на всички подробности около дадено предложение“, твърди той.\r\n\t\r\n\tВалентина Миланова, български предприемач, планира да пусне иновативен дамски тампон – продукт, който, по нейни думи, почти не се е променил от първите си модерни версии при пускането му в САЩ през 30-те години на ХХ век.\r\n\tНейният стартъп, Anne’s Day, прави клинични проучвания в България на тампон, направен от индустриален коноп вместо от памук или вискоза, и съдържащ конопено масло, което се ползва за облекчаване на силна болка и възпаление при хора, болни от рак или артрит.\r\n\t23-годишната жена, която е изучавала икономика и бизнес във Великобритания, казва, че идеята й хрумнала по време на Харвардски курс в Центъра за икономически стратегии и конкурентоспособност в Софийския университет. Миланова е търсила иновативен начин за стимулиране на бизнеса в Северозападна България, един от най-бедните региони в ЕС, и е открила, че преди Втората световна война регионът е процъфтявал като производител и износител на индустриален коноп.\r\n\t„Започнах да изследвам конопа, прочетох всички научни статии за него, които успях да открия. Две от неговите свойства ме изумиха – подобрява абсорбирането в сравнение със сегашните тампони и облекчава болката, което може да помогне при менструални болки“, казва Миланова. Компанията й е кръстена на Ане Франк, младото еврейско момиче, жертва на Холокоста, която описва в дневника си първата си менструация като „значимо събитие“.Бизнес ангел е осигурил финансирането за сеитбата, докато PBG, производител на конопено масло, е подкрепил клиничните проучвания в струдничество с БАН. Тампонът трябва да бъде пуснат през септември заедно със свободен достъп до приложение за жени, чрез което те могат да следят плодовитостта си, да проследяват менструалния си цикъл и да получават напомняния за преглед на гърдите. „Ще има и още приложения, работим с водещи британски гинеколози. Искам Anne’s Day да бъде правилното място за женското репродуктивно здраве“, казва Миланова.", "date": "2018.03.09", "title": "България надгражда наследството на женския си инженерен елит"}
{"url": "http://www.mediapool.bg/ek-ochakva-evropeiskite-elektricheski-chasovnitsi-da-navaksat-izostavaneto-do-velikden-news276505.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия изрази в петък очакването нарушената работа на часовниците на континента да се нормализира до Великден. Тази година християните празнуват Възкресение в първите дни на април.\r\n\t \r\n\tКомисията, цитирана от БТА, уточни, че засега се изяснява откъде да бъдат наваксани недостатъчните количества ток в европейската енергийна система. Говорител на институцията отбеляза, че досега подобно нещо не се е случвало.\r\n\t \r\n\tЧестотата на тока в европейската мрежа се понижи от началото на януари и това доведе до изоставането на часовниците. Европейска асоциация на операторите на електропреносни мрежи посочи, че са засегнати 25 страни на континента. Отклонението от обичайната за Европа честота на тока от 50 херца е причинено от недостатъчно снабдяване с енергия в района на Косово и Сърбия заради политическия спор между Прищина и Белград. Заради тези проблеми електрическите часовници изостават с около шест минути.", "date": "2018.03.09", "title": "ЕК очаква европейските електрически часовници да наваксат изоставането до Великден"}
{"url": "http://www.mediapool.bg/bulgaria-e-poluchila-300-mln-evro-ot-eib-prez-2017-g-news276506.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е получила под формата на заеми, гаранции и капиталови инвестиции 300 млн. евро от групата на Европейската инвестиционна банка (ЕИБ) през 2017 г., съобщи пред журналисти в София Вазил Худак, вицепрезидент на финансовата институция.\r\n\tГрупата се състои от ЕИБ и Европейски инвестиционен фонд (ЕИФ). Нейната подкрепа за България достига 0.59 на сто от брутния вътрешен продукт (БВП), докато средното ниво за ЕС 0.46 на сто от БВП, съобщиха от банката. Това нарежда България на първо място по дял на привлечения ресурс от БВП в Европейския съюз.\r\n\tЗаемите от Европейската инвестиционна банка са за 250 млн. евро, а финансирането от Европейския инвестиционен фонд, който улеснява вложенията в малките предприятия с нови заеми, гаранции и капиталови инвестиции, възлизат на 49 млн. евро.\r\n\tЕИБ поддържа инвестиции в България от 25 години. За това време банката е подкрепила 79 проекта, като е отпуснала общо 5.1 млрд. евро.\r\n\tС подкрепата на ЕИБ са отпуснати два заема в рамките на Европейския фонд за стратегически инвестиции (ЕФСИ), който е в сърцето на т. нар. \"План Юнкер\". ЕИБ даде заем от 31 млн. евро на \"Олива\" АД за нова фабрика за слънчогледово олио близо до Варна. Банката отпусна и 100 млн. евро на \"Биовет\" АД за повишаване на производствения капацитет на дружеството.\r\n\tБанката на ЕС подписа също договор от 56 млн. евро за изграждане на първия етап от третия лъч на столичното метро, който включва изграждането на метролиния с дължина 7.8 км, построяването на осем метростанции, влаково депо и доставката на 20 влака и система за управление. През тази година се очаква ЕИБ до отпусне още пари за финансиране на втората част от третия лъч на метрото, както и да отпусне кредит на \"Топлофикация - София\", съобщиха още от банката.\r\n\tДитмар Думлих от ЕИБ, който отговаря за България, Румъния и Кипър, разясни, че в партньорство със Столична община се работи по проекти, които освен собствени ресурси, използват и структурните фондове. По думите му проектите се преценяват доколко са значими и полезни за данъкоплатците, като визира изграждането на инсталацията за горене на преработен битов отпадък (RDF), която ще бъде изградена в ТЕЦ \"София\". Думлих уточни, че преди финансирането се прави оценка на екологичното въздействие и икономическата жизнеспособност на проекта, като в ЕИБ отчитат дали има добавена стойност за гражданите. \"За нас е ясно, че сега боклукът се транспортира някъде, а с проекта по ефективен начин ще се рециклира, ще се избегне транспортът, ще се произвежда топлинна енергия и според нас ще се подобри животът на хората\", коментира банкерът.\r\n\tОт ЕИБ съобщиха още, че банката е най-активната международна финансова институция на Западните Балкани. За последните десет години одобрените заеми достигат 8 млрд. евро, като ЕИФ е отпуснал над 200 млн. евро. От 2011 г. досега допълнително са привлечени над 900 млн. евро. От групата на ЕИБ потвърдиха ангажимента си да подкрепят приоритетите на българското председателство на Съвета на ЕС като развитието на транспортни коридори и цифровизацията на региона.", "date": "2018.03.09", "title": "България е получила 300 млн. евро от ЕИБ през 2017 г."}
{"url": "http://www.mediapool.bg/grazhdanskiyat-sektor-poiska-prozrachnost-ot-noviya-antikoruptsionen-shef-news276507.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДевет големи неправителствени организации призоваха в петък новоизбрания шеф на антикорупционната комисия Пламен Георгиев да организира работата на институцията при максимална прозрачност и ясни правила.\r\n\t \r\n\t\"Още в самото начало комисията следва да посочи като свой главен приоритет изработването на такива правила, които да гарантират прозрачност на вземането на решенията. Още повече, че прозрачността е основно средство за превенция на корупцията, а превенцията е в основата на дейността на новосъздадената комисия\", се казва в отвореното писмо на организациите.\r\n\t \r\n\tТя настояват антикорупционната комисия да публикува всички досегашни решения на Комисията за предотвратяване на конфликта на интереси, която се вля в новата институция. Организациите смятат, че трябва да се публикуват и всички бъдещи актове на антикорупционната комисия.\r\n\t \n\n\r\n\t\"Само така обществото ще има ясна представа за работата на комисията, механизмите чрез които се вземат решенията в нея и резултатът от тях. Само така ще бъдат избегнати и съмненията в манипулиране на правилата и политическа намеса в работата ви. Само така, още в самото начало ще отправите силно послание към обществеността, че комисията няма да бъде просто поредният орган, който да изпълнява поръчки с неясен политически произход\", се казва в писмото на гражданските организации.\r\n\t \r\n\tТо е подписано от Антикорупционния фонд, Български адвокати за правата на човека, Български институт за правни инициативи, Български Хелзински комитет, Програма \"Достъп до информация\", Институт за пазарна икономика, Асоциация \"Прозрачност без граници\", РискМонитор и Център за либерални стратегии.", "date": "2018.03.09", "title": "Гражданският сектор поиска прозрачност от новия антикорупционен шеф"}
{"url": "http://www.mediapool.bg/spored-varhovniya-sad-kandidatat-za-premier-na-kataluniya-ne-mozhe-da-izleze-ot-zatvora-news276508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският Върховен съд заяви в петък, че на кандидата за ръководител на каталунското правителство Жорди Санчес няма да му бъде позволено да излезе от затвора, за да присъства следващата седмица на гласуването на кандидатурата му, съобщи Ройтерс.\r\n\t \r\n\tОчаква се каталунският парламент да се събере в понеделник, за да гласува кой да е новият регионален лидер.\r\n\t \r\n\tПартиите, които са за отцепване на областта от Испания, предложиха това да е Санчес, който е в затвора в очакване на процес по обвинения в бунт и отцепване на областта. Обвиненията бяха повдигнати във връзка с ролята му в организирането на незаконния референдум и едностранното обявяване на независимостта на Каталуния от Испания през октомври миналата година.\r\n\t \r\n\tМадрид настоява, че претендентът за поста премиер на областта трябва да присъства на заседанието, на което ще се обсъжда кандидатурата му. Съдът отхвърли молбата на Санчес да бъде освободен и отиде в парламента, като се обоснова с \"риск от престъпен рецидив\".\r\n\t \r\n\tИспанските власти приканиха шефа на каталунския парламент Роже Торен да предложи кандидат за премиер, който няма проблеми със закона.\r\n\t \n\n\r\n\tПо принцип на заседанието на парламента на Каталуния би трябвало кандидатът за премиер да говори пред депутатите, да има изказвания, а след това и гласуване. За да поеме поста кандидатът трябва да има абсолютно мнозинство. Ако това не стане, след два дни се организират нови дебати и ново гласуване, при което вече е необходимо обикновено мнозинство. Ако не се стигне до избор на регионален ръководител, започват нови политически консултации, за да се направи опит да бъде одобрен предложения кандидат, или се издига друг.", "date": "2018.03.09", "title": "Според Върховния съд кандидатът за премиер на Каталуния не може да излезе от затвора"}
{"url": "http://www.mediapool.bg/bulgargaz-svali-iskanoto-poskapvane-ot-april-do-48-news276509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният газов доставчик \"Булгаргаз\" внесе в енергийния регулатор заявление за цената на суровината за вътрешния пазар през второто тримесечие на 2018 г., което е под прогнозираното преди месец.\r\n\tТака исканото повишение е 4.82 на сто вместо планираните 6.99 процента за горивото при доставки като обем. Малко по-ниско се предлага да е поскъпването за природния газ, измерван кат енергия – 4.34 на сто.\r\n\tПредстои Комисията за енергийно и водно регулиране до края на март да са произнесе по поисканата цена от 369.66 лв. за 1000 куб. м или 34,84 лв./MВтч без в нея да влизат тарифите за достъп и пренос през газовата мрежа, акциз и ДДС. Спрямо сега действащите цени поскъпването на газа като количество е 17.01 лв. за 1000 куб. м и 1.45 лв./MВтч като енергия.", "date": "2018.03.09", "title": "\"Булгаргаз\" свали исканото поскъпване от април до 4.8%"}
{"url": "http://www.mediapool.bg/britanski-voenni-se-vklyuchvat-v-razsledvaneto-na-pokushenieto-sreshtu-bivshiya-ruski-shpionin-news276510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 180 войници, които имат опит с опасни химикали, са изпратени в английския град Солсбъри, където в края на миналата седмица бяха намерени в критично състояние бившия полковник от руското ГРУ Сергей Скрипал и дъщеря му Юлия.\r\n\tСпоред британските власти те са атакувани с невропаралитичен агент, но все още не е ясен произходът му. Двамата все още са в критично състояние.\r\n\tВоенните ще премахнат коли и предмети в района и ще помогнат в разследването.\r\n\tНа 4 март 66-годишният Скрипал и 33-годишната му дъщеря бяха намерени в безсъзнание на пейка до търговски център в Солсбъри.\r\n\tПолицията разшири периметъра на изолираната площ около местопрестъплението и включи в него италиански ресторант и бирария, където руснаците са били преди за припаднат.\n\n\r\n\tБеше изолиран и гробът на съпругата на Скрипал Людмила, която почина от рак през 2012, и паметната плоча на неговия син Александър, който беше кремиран миналата година и се смята, че е починал от проблеми с черния дроб.\r\n\tВластите се опитват да установят източника на нервно-паралитичния агент, използван срещу Скрипал и дъщеря му.\r\n\tБританската полиция проверява дали дъщерята на Скрипал, която е пристигнала от Москва миналата седмица, не е донесла без да знае нервно-паралитичния агент в смъртоносен подарък\r\n\tВ петък на посещение в Солсбъри бе вътрешният министър Амбър Хърд, която нарече нападението \"скандално”.\r\n\tМинистър Хърд каза по отношение на евентуално участие на Русия в нападението, че \"ако се налага да бъдат предприети действия, правителството ще го направи\".\r\n\tВъзможни отговори включват експулсирането на някои от 58-те руски дипломати, някаква форма на бойкот на световното първенство по футбол или засилване на британското военно присъствие в Източна Европа.\r\n\tМосква реагира гневно на обвиненията, че е замесена, а руският външен министър Сергей Лавров в петък ги отхвърли като \"пропаганда”.\r\n\tТой каза, че Москва е готова да помага на Великобритания за разследване на отравянето на бивш шпионин с нервнопаралитичен газ, но e възмутена от намеците, че Русия стои зад нападението.\r\n\tВ Адис Абеба, където е на посещение, Сергей Лавров каза в отговор на въпрос, че ако наистина има интерес към помощта на Москва за едно или друго разследване, \"било на отравяне на някакви британски поданици, било на слухове за намеса в предизборната кампания на САЩ\", тя ще е готова да обсъди тази възможност.\r\n\tНо за да се водят такива дела, не трябва \"веднага да се тича към телевизионните екрани с голословни обвинения\", а да се търси професионален контакт по съществуващите канали, включително по линия на правоохранителните органи\".\r\n\tПо-рано тази седмица британският външен министър Борис Джонсън предупреди, че ако се намерят доказателства за участието на Москва, Лондон е готов да реагира твърдо, включително и с налагането на санкции, а от Кремъл очаквано отрекоха да са замесени.\r\n\tТой напомня на убийството на Александър Литвиненко през 2006 г. в Лондон. Бившият руски разузнавач почина, след като бе изложен на контакт с радиоактивно вещество.\r\n\tПрез 2006 г. бившият полковник от ГРУ Сергей Скрипал беше осъден на 13 години затвор за държавна измяна, защото от 1995 г. продавал информация на британското разузнаване. През 2010 г. той беше включен в размяна на шпиони между Москва, Лондон и Вашингтон и се установи във Великобритания.", "date": "2018.03.09", "title": "Британски военни се включват в разследването на покушението срещу бившия руски шпионин"}
{"url": "http://www.mediapool.bg/avstriya-shte-postavi-imigratsiyata-i-granitsite-v-tsentara-na-evropeiskoto-si-predsedatelstvo-news276511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрия планира да използва ротационното си председателство на Европейския съюз през втората половина на годината за изместване на вниманието на съюза от презаселването на бежанците в ЕС към предотвратяване на нови вълни от мигранти, заяви в петък канцлерът Себастиан Курц, цитиран от Ройтерс.\r\n\t \r\n\tКурц управлява в коалиция с антиимигрантската Партия на свободата, което прави Австрия единствената западна страна в ЕС с крайнодясна партия в правителството си.\r\n\t \r\n\tВиена поема ротационното председателство на ЕС от България на 1 юли и ще има думата при определяне на дневния ред на многобройните срещи между страните членки.\r\n\t \r\n\tВ ЕС има дълбоко разделение за имиграцията и страни като Полша и Унгария отказват да поемат своя дял от бежанци съгласно договорената система за презаселване.\r\n\t \n\n\r\n\tТвърдолинейният по отношение на имиграцията Курц обеща да използва добрите си връзки, най-вече с Унгария, за да сближи двете страни.\r\n\t \r\n\t\"Целта ни е съвсем ясна: В Европа не бива само да се спори за преразпределянето на бежанците, а най-сетне да се насочи вниманието върху гарантирането на сигурността на външните граници\", каза Курц на пресконференция за представяне на приоритетите на австрийското председателство.\r\n\t \r\n\tУнгария, Полша, Словакия и Чехия многократно отхвърлиха исканията на Брюксел и западните страни в ЕС да приемат стотици хиляди от пристигащите в ЕС от 2015 г. насам бежанци, преобладаващо мюсюлмани. Дълбоките разногласия подкопаха доверието между страните в блока и ослабиха неговото единство.\r\n\t \r\n\tАвстрия призоваваше източноевропейците да поемат своята част от бремето, но след идването на власт на Курц критикува дебата за квотите и призовава за нова система.\r\n\t \r\n\tПреди известно време Курц заяви, че няма смисъл да се спори за сегашната квотна система, тъй като източноевропейските страни отказват да я приемат. Канцлерът се обяви в подкрепа на система, според която спасените в Средиземно море мигранти трябва да бъдат връщани в Африка, вместо да идват в Европа, и обеща да спре напълно незаконната имиграция.\r\n\t \r\n\tОхраняването на границите само по себе си няма да реши проблема с миграцията. Главният въпрос е какво става с хората след спасяването им - дали отиват в Централна Европа или ги връщат в страната им или в други безопасни райони, каза той.\r\n\t \r\n\tЗапитан какви решения има предвид, Курц каза, че разширяване на мандата на европейската гранична служба Фронтекс е една от опциите, но има и други и ще зависи от преговорите с лидерите от ЕС на планираните събития, включително срещата на върха по миграцията и сигурността на 20 септември.\r\n\t \r\n\tСред другите приоритети на австрийското председателство е стимулирането на конкурентоспособността на Европа и работата в посока на разширяване на ЕС към балканските страни, главно Сърбия и Черна гора, каза Курц.\r\n\t \r\n\tКанцлерът изрази надежда също съюзът да успее да накара интернет компании като Фейсбук и Гугъл да плащат по-високи данъци върху приходите в страните, където се генерират тези приходи.", "date": "2018.03.09", "title": "Австрия ще постави имиграцията и границите в центъра на европейското си председателство"}
{"url": "http://www.mediapool.bg/slavi-trifonov-zapochva-konkretni-stapki-za-promyana-na-statukvoto-news276512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШоуменът Слави Трифонов, който преди месец организира кастинг за политици, ще изработва заедно с тях \"конкретни, практични и реални стъпки\" за смяна на сегашното статукво. Това се разбра от негово писмо до медиите, изпратено в петък.\r\n\t, пише Трифонов.\r\n\t, продължава той.През октомври м.г. Слави Трифонов обяви кастинг за политици - образовани, качествени и морални българи, които искат да участват в реална промяна на политическото статукво и начина, по който избираме и контролираме политиците в България. Месец по-късно той се похвали, че над 2000 души са заявили желание за участие. В началното на февруари той организира събеседване с кандидатите, които се излъчваха онлайн.\r\n\tВъпреки медийните запитвания от началото на миналия месец досега от екипа на Трифонов не съобщиха кои кандидати са избрани. От изявлението му също не става ясно какви ще са конкретните стъпки, които ще бъдат предприети. Макар че нагази в политиката с организирания през есента на 2016 г. референдум за въвеждане на мажоритарен вот, Слави Трифонов и досега не е отговорил възнамерява ли да оглави партия и да се яви на избори.\r\n\tНеговото шоу по бТВ поддържа висок градус на политическа сатира и критики, каквито никое друго предаване по никоя телевизия не си позволява. До неотдавна такъв \"анклав\" беше телевизия Би Ай Ти (BIT), но след като бе купена от продуцента Мирослав Янев, всичките й предавания бяха спрени, а програмният й директор Сашо Диков напусна.\n\n\r\n\tВ петък Сашо Диков съобщи, че се връща на екрана с рубрика в \"Шоуто на Слави\" и първата му изява ще е същата вечер.", "date": "2018.03.09", "title": "Слави Трифонов започва \"конкретни стъпки за промяна на статуквото\""}
{"url": "http://www.mediapool.bg/zdravnite-vlasti-otnovo-bavyat-parite-na-dzhipitata-za-pensionerskite-pregledi-news276513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗдравните власти отново бавят парите на личните лекари за разликата в таксата, която пенсионерите плащат при преглед. При посещение на личния лекар възрастните хора плащат 1 лев, а разликата до редовната потребителска такса от 2.90 лв. се покрива от държавата. За целта Министерството на здравеопазването превежда пари на здравната каса, която от своя страна компенсира лекарите. Джипитата пък се отчитат като описват касовите бележки след посещението на пациентите.\r\n\tВ петък от Националното сдружение на общопрактикуващите лекари изпратиха отворено писмо до Националната здравно-осигурителна каса (НЗОК) и Министерството на здравеопазването, с което ги призовават да изпълнят законовите си ангажименти и да им преведат парите за декември 2017 и януари 2018 година. От Министерството на здравеопазването съобщиха по-късно, че са превели на касата дължимото за декември, а през следващата седмица ще преведат и парите за януари.\r\n\tПри това положение не става ясно защо личните лекари не са получили поне сумите за декември, като същият развален телефон между институциите се получи и миналия месец, когато се оказа, че се бавят парите на джипитата за септември, октомври и ноември миналата година. От здравната каса засега нямат коментар.\r\n\t\r\n\t\"\", се казва в писмото.\n\n\r\n\tЛичните лекари уточняват, че н са извършени и плащанията по националните програми за васксинопрофилактика за месец януари.\r\n\t, се казва в писмото.\r\n\tПредседателят на сдружението д-р Любомир Киров обясни пред Mediapool, че джипитата е трябвало да си получат парите за декември в края на януари или най-късно в началото на февруари, а тези за януари в края на февруари-началото на март, а това не се е случило.\r\n\t, коментира Киров.\r\n\tТой посочи, че въпреки несъгласието си личните лекари се отчитат по надлежния ред с касовите бележки и данните от неговата практика показват, че средствата, които държавата трябва да му преведе, не са намалели заради новия вид отчитане. , коментира той.\r\n\t\r\n\tОт Министерството на здравеопазването съобщиха, че общата сума на преведените средства към НЗОК към 9 март е 8 084 211.91 лв., включително и за потребителската такса за декември 2017 г - 1 384 039 лева, и ваксини срещу рак на маточната шийка и ротавирусни гастроентерити за ноември 2017 г. - 433 007.89 лева. Оттам уточниха, че през следващата седмица Министерство на здравеопазването ще извърши трансфер към НЗОК за 1 829 170 лева за извършена медицинска дейност през месец януари 2018 г. В Сумата са и 890 952 лева за потребителска такса и ваксини срещу рак на маточната шийка и ротавирусни гастроентерити за декември - 356 577 лева.", "date": "2018.03.09", "title": "Здравните власти отново бавят парите на джипитата за пенсионерските прегледи"}
{"url": "http://www.mediapool.bg/yotinger-prizova-pomoshtta-za-bednite-v-es-da-bade-zapazena-news276514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕврокомисарят по бюджет Гюнтер Йотингер призова за запазване на помощта за бедните страни в Европейския съюз на форум, посветен на Многогодишната финансова рамка (МФР) за следващия програмен период след 2020 г. в София, в рамките на българското председателство на ЕС.\r\n\tНамирането на баланса на интересите между 27-те страни членки ще бъде трудно, стана ясно от публичните изказвания на участниците. Причината е, че трябва да се реши задачата как с по-малко пари да бъдат финансирани повече политики заради новите предизвикателства – миграция, бежанци и сигурност.\r\n\tПредложението на ЕК за запълване на дупката от 12 млрд. евро, която ще се отвори след напускането на Великобритания, е за увеличаване на вноската на страните членки от 1 до 1.1% от брутния вътрешен продукт. Тази позиция се споделя от 15-тина страни, сред които и България, по думите на председателя на ЕК Жан-Клод Юнкер.\r\n\tДругият спорен момент между богатите и бедните страни е запазването на сегашното ниво на финансиране по кохезионната (370 млрд. евро) и селскостопанската политика (400 млрд. евро), които гълтат най-много средства от общия 7-годишен бюджет – 73 на сто от средствата.\r\n\tКонференцията в София относно бъдещата МФР може да се разглежда като подготовка за срещата в началото на май, когато ще бъде представянето й, каза Йотингер.\n\n\r\n\tЦелта е преди евроизборите догодина да има одобрен бюджет за следващите седем години, защото най-лошият вариант е да няма решение, заяви еврокомисарят. Причината е, че най-малко половината от евродепутатите ще бъдат обновени след изборите. Това означава и промяна в Европейската комисия, а за да работят институциите, е нужна яснота. Затова подготовката на МФР трябва да е приоритет, каза Йотингер.\r\n\t\r\n\tЕК трябва да изпълни своята функция и да представи балансирано предложение за Многогодишната финансова рамка през май. То може да не е напълно приемливо, но поне да бъде начало на процеса, каза Йотингер.\r\n\t\"Нека да видим какво ще направи Германия след 6 месеца без правителство, както и какво ще стане в Италия. Всички ние трябва да проявим гъвкавост. Нищо не е на живот и смърт освен липсата на МФР\", каза еврокомисарят.\r\n\tПо думите му МФР е приоритет на работа на Съвета на ЕС и затова може да останем в София по-дълго - \"през уикенда, дори до Великден, но трябва да вземем решение\".\r\n\t\"Нужен ни е енергичен и екипен подход, защото има нови отговорности. Това са бежанската криза, ислямистката заплаха, провалените държави в Африка, както и гражданската война в Сирия. Всички тези процеси се развиват и мисля, че те могат да бъдат решени по-лесно от ЕС, отколкото от отделните държави, защото \"съединението прави силата\", каза още Йотингер. Той посочи, че ще са необходими повече пари за развитие и хуманитарна помощ.\r\n\tДо 2025 г. няма да спрат мигрантските потоци, а без продоволствена база и образование по места, тези мигранти ще стигнат до нас, каза Йотингер. Според него този въпрос не може да не бъде решен, защото е въпрос за нашата сигурност.\r\n\tПарите за научни изследвания в ЕС трябва да достигат 3% от БВП, но засега се дава много по-малко. За новите отговорности ни трябват поне 10 милиарда евро, каза Йотингер.\r\n\tВ същото време не можем да загърбим досегашните проекти, не можем да поставим миграцията срещу иновациите, селскостопанската политика срещу кохезията, допълни той.\r\n\t\"На човек в ЕС се пада средно 28 000 евро брутен вътрешен продукт на година, като в Германия те са 40 000, а в България - 6500 евро. Тази разлика трябва да бъде намалена, така както в другите държави се работи за намаление на разликата между столица и провинция.\r\n\tНе дадохме ли пари за източните провинции в Германия\", попита Йотингер.\r\n\t, каза еврокомисарят. Той добави, че това се отнася и за Румъния и Хърватия.\r\n\t\"Ще дам всичко от себе си да убедя страните-членки, че трябва да дадат повече за общия бюджет. Да, някои разходи може да се орежат, но след Брекзит възможността за финансиране чрез съкращения на разходите би увредило кохезионната политика, би навредило на селскостопанската политика, би имало негативен ефект особено върху страните-членки\", посочи Йотингер.\r\n\tТой похвали България, че се справя много добре, но отбеляза, че ще се нуждае от финансова подкрепа и кохезионни програми поне до края на следващото десетилетие – 2030 г.\r\n\t\r\n\tКохезионната политика трябва да остане за всички държави като един от инструментите за преодоляване на различията в социално-икономическо развитие на европейските региони, но трябва да се повиши таксата, която ще плащат страните-членки. Това заяви премиерът Бойко Борисов по време на форума на Европейската народна партия и политическа партия ГЕРБ, който се провежда в София.\r\n\t\"Тъй като е важна за всички страни, тя трябва да остане за всички страни. Единственият шанс, след като ги няма тези милиарди вноска от Великобритания, е да се повиши вноската по квотата така, както е към момента - на всяка държава колкото й се пада\", каза Борисов.\r\n\t\"Да, пак ще се падне на Германия, Холандия много повече, отколкото ние ще повишим нашата вноска, но така е изчислено на база брутен вътрешен продукт и не трябва да се наруши. Това ще е нашето предложение. За всички страни повишение на вноската\", каза Борисов.\r\n\tПремиерът нарече европейската дипломация по миграционната политика \"огромен провал\". Пред делегатите от ЕНП и ГЕРБ за откриване на кампания за местни инициативи за предстоящите избори за Европейски парламент Борисов подчерта, че са необходими строги мерки за опазване на границите.\r\n\t\r\n\tФинансовият министър Владислав Горанов също заяви, че България е готова да подкрепи увеличаването на вноските на страните-членки в бюджета на Европейския съюз. Според сметките за България евентуално увеличение ще означава 10% повече пари, отколкото внасяме сега, тоест с около 100 млн. лв. -150 млн. лв. годишно отгоре. По думите на Горанов, това увеличение е постижимо на фона на ползите, които страната ни получава.\r\n\t\"Ограничаването на кохезионната политика и фокусирането само върху най-бедните райони ще намали интереса на големите държавите към нея и представлява риск към самата кохезионна политика като такава\", коментира Горанов пред БНТ.\r\n\tТой обясни, че има региони дори в някои от нетните донори, като например Германия и Австрия, за които федералните правителства ще трябва да компенсират недостига на средства, ако бъдат извадени от кохезионната политика.\r\n\tГоранов смята, че е необходимо да се гарантира, че и по-бедните райони също ще трябва да могат да получат минимални стандарти на нивата на публични услуги.\r\n\t\"Имаме голямо предизвикателство - да финансираме повече неща с по-малко ресурс и преодоляването на този проблем може да стане от една страна с по-добро приоретизиране, но вероятно ще се наложи и увеличаване на вноските на държавите-членки\", каза още Горанов.\r\n\tБългарското правителство смята, че е много важно, преди да се съсредоточим върху размера на бюджета, първо да определим приоритетите и политиките, които искаме да финансираме, каза вицепремиерът и министър на външните работи Екатерина Захариева. Според нея е важно да се осигури баланс между новите политики - сигурност, миграция и иновации, и традиционните, които вече са допринесли ЕС да е това, което е.\r\n\tДебатът за многогодишната финансова рамка е дебат за бъдещето на Европейския съюз, каза вицепремиерът Томислав Дончев. По думите му \"за днешният разговор важи максимата - кажи ми за какво харчиш парите си, за да ти кажа какви са твоите приоритети\".\r\n\tПозволихме да се създаде митът за брюкселската бюрокрация, за ЕК като за място, където страните членки складират проблемите, които не могат да решат, каза още българският вицепремиер. По думите му днес ключовата дума е \"баланс\", а най-добрите решения се взимат след трудни и откровени разговори, каза Дончев.\r\n\tМинистърът на европресдесателството Лиляна Павлова сравни МФР със сложно уравнение. То \"не е само с много неизвестни, но ние дори не знаем какво е условието на това уравнение\", каза Павлова.", "date": "2018.03.09", "title": "Йотингер призова помощта за бедните в ЕС да бъде запазена"}
{"url": "http://www.mediapool.bg/prokuraturata-e-razsledvala-nemarlivo-tragediyata-v-kv-asparuhovo-news276515.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВарненският окръжен съд отмени постановлението на местната прокуратура за прекратяване на разследването за наводнението в кв. Аспарухово преди четири години. Заради обилните дъждове и безхаберието на властите на 19 юни 2014 г. кварталът бе залят, което причини смъртта на 13 души. Варненският окръжен съд смята, че прокуратурата не си е свършила работата и не е провела \"всестранно и пълно\" разследване, което прави актът за прекратяване на делото незаконосъобразен.\r\n\tСъдът връща делото на прокурора за допълнително разследване след частна жалба от Ангел А.. Според магистратите прокуратурата трябва да установи дали има допуснати нарушения от длъжностни лица, които да са в пряка връзка с наводнението.\r\n\t\"Ако има такива, съответните длъжностни лица били ли са длъжни и могли ли са да предвидят обществено опасните последици?\", пита съдът\r\n\tВ определението на Варненския окръжен съд се казва, че при формирането на позицията си прокурорът просто е обобщил заключенията на вещите лица, което е довело до ограничаване на правата на страните в процеса. Определението на съда може да се протестира пред Апелативен съд – Варна.\r\n\tВеднага след наводнението, във варненския общински съвет бе сформирана група от седем общинари, които направиха проучване на причините за трагедията. Те достигнаха до извод, че става дума за тотално безхаберие от властите. Приливната вълна в \"Аспрахуво\" тръгна от непочистени дерета над квартала (местността Джанавара), които преляха и приливната вълна уби хората.\r\n\tОказа се, че тогавашният кмет на район \"Аспарухово\" Йордан Николов на два пъти е искал пари за спешно почистване на деретата точно преди трагедията, но такива не са дадени. В същото време в бюджета на общината за 2014 г. е имало 200 000 лв., предвидени за почистване на дерета, от които не е усвоен нито лев.\r\n\tДругият проблем бе незаконната сеч в Джанавара. Общинарите разбраха, че никой чиновник не си е мръднал пръста да направи инвентаризация на обезлесените площи. Подобно е положението и с допускането на незаконно строителство в района.", "date": "2018.03.09", "title": "Прокуратурата е разследвала немарливо трагедията в кв. \"Аспарухово\""}
{"url": "http://www.mediapool.bg/bsp-predlaga-zdravnata-kasa-da-plashta-30-avansovo-na-bolnitsite-news276516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от БСП предлагат промени в Закона за здравното осигуряване, с които да се въведе 30% авансово плащане на Националната здравноосигурителна каса (НЗОК) към изпълнителите на медицинска помощ.\r\n\tПромяната е внесена от народните представители Валентина Найденова, Георги Йорданов, Георги Гьоков и Илиян Тимчев.\r\n\t“На изпълнителите на медицинска помощ, сключили договор с РЗОК, се предоставя ежемесечно, в срок до пето число на съответния месец, аванс в размер на 30% от 1/12 част от изплатените от РЗОК публични финансови ресурси през предходната бюджетна година“, гласи предложението.\r\n\tЦелта на законопроекта е да бъдат осигурени оборотни средства на изпълнителите на медицинска помощ, сключили договор с РЗОК, с които да бъдат посрещнати дължимите разплащания. С предоставените авансово средства болниците ще могат да плащат постоянните разходи през месеца и лечебните заведения ще гарантират достъпна и своевременна медицинска помощ както за здравноосигурените пациенти, така и за неосигурените лица, за които е предвидено финансиране в държавния бюджет, се посочва в мотивите.\r\n\tНа лечебните заведения са необходими оборотни средства, с които да посрещнат разходите за персонал, НОИ, НАП, доставчиците на външни услуги и други. Крайната цел, която се поставя с предложените промени е повишаване на ефективността и икономичността, както и намаляване на задълженията на болниците.\n\n\r\n\tВносителите уточняват, че административната тежест ще се увеличи само за НЗОК, защото ще се извършват два банкови превода за всяко лечебно заведение, което е договорен партньор на касата.", "date": "2018.03.09", "title": "БСП предлага здравната каса да плаща 30% авансово на болниците"}
{"url": "http://www.mediapool.bg/poreditsata-avarii-na-parnoto-v-pernik-zaradi-neremontirana-mrezha-news276517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоредицата от аварии на пернишкото парно през последните седмици са заради това, че собственикът му не е инвестирал в поддръжката и ремонтите на преносната мрежа, сочи проверка на енергийното министерство, чиито резултати бяха обявени в петък.\r\n\tВсичко е тръгнало от пожар на 19 февруари, причинен от късо съединение на шесткиловолтов маслен кабел, при който са били засегнали и други кабели. Това довело до спирането на електрозахранването към основни съоръжения в топлофикацията. Сред тях е бил и цех \"Въглеподаване“. Централата работи основно на въглища и, макар да е имала достатъчно въглищни запаси, заради прекратения достъп до това горива се наложило да превключи котлите си да работят с природен газ. Новото гориво обаче не е успяло да достигне необходимата топлинна мощност на съоръженията и затопляната вода е била с 10-20 градуса по-ниска от утвърдената по график.\r\n\tОтделно дружеството, част от бизнеса на Христо Ковачки, в последните пет години не е инвестирало в подмяната на амортизирани участъци от дългата 136 151 метра топлопреносна мрежа. През последните пет години топлофикационното дружество не е извършвало планова подмяна на амортизирани участъци на мрежата. Ремонти били правени само при аварийни пробиви на топлопроводите, които през 2017 г. нараснали с 30 процента спрямо предходната година.\r\n\tРезултатите от проверката на ведомството за качеството на топлоподаването ще бъдат предоставени на Комисията за енергийно и водно регулиране, който отделно започна собствена проверка по случая с оставените на студено перничани.", "date": "2018.03.09", "title": "Поредицата аварии на парното в Перник заради неремонтирана мрежа"}
