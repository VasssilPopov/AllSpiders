{"url": "http://www.mediapool.bg/prof-plochev-ne-znam-koi-mi-e-nachalnik-i-zashto-mi-iskat-ostavkata-news275820.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправителят на НЗОК проф. Камен Плочев призна, че е объркан относно това кой му е началник и че не е знаел, че с писменото си искане до парламента за отпускане на още пари за касата е задействал процедура по актуализация на бюджета. Тези откровения той направи във вторник пред БНТ по повод  именно поради неспазване на процедурата за актуализиране на бюджета на НЗОК.\r\n\tПлочев, който заема поста от юли м.г., заяви, че искал да \"направи нещо полезно\", след като установил, че НЗОК дължи огромна сума към европейски здравни каси за лекуване на българи. Този проблем е хроничен за НЗОК, но сега има съмнения, че в чужди клиники. Темата е била обсъждана от Надзорния съвет на НЗОК преди няколко месеца, проф. Плочев е присъствал на заседанието, но сега демонстрира изненада и твърди, че научил за проблема от премира Бойко Борисов.\r\n\tУправителят на касата отказва да подаде оставка, тъй като не смята, че е допуснал нарушение с писмото до НС, както и защото е избран от парламента и НЗОК е независима институция.\r\n\t\"Спорът е диалектика - има две страни. Аз, разбира се, не мога да определя кое точно е истината, но съм считал, че съм прав и съм искал да направя нещо, с което да помогна, в никакъв случай да навредя. Нека да стане дирекция към Министерство към здравеопазването или финансите отговорна за НЗОК и нещата ще бъдат много по-точни\", коментира той пред БНТ.\r\n\tПлочев уточни, че не искал актуализация на бюджета, а да се обсъди възможността за актуализация, защото НЗОК има нужда от 207 млн. лв. да се издължи на чуждите здравни каси.\n\n\r\n\t\"Поставих въпроса към парламента, защото мислех, че те са ми началници. Искам да се обсъди възможността или чрез бюджета, или чрез други механизми да започнем да изплащаме парите, защото се притеснявам, че ще започнат да връщат масово българи, които се на лечение в чужбина\", каза Плочев и допълни, че не се чувства виновен.\r\n\t\"Не мисля, че съм направил нещо лошо. Човек си подава оставката, ако не си е свършил работата или върши нещо, което не му е работа, аз не мисля, че не съм направил нито едното, нито другото....Считал съм, че съм прав и съм искал да направя нещо полезно, нещо, с което да помогна и в никакъв случай не съм искал да навредя. Изумен съм от това, че не знам кой ми е началникът, не разбирам защо министърът ми иска оставката. Не съм знаел, че правя нарушение при изпращане на писмото до парламента. Аз не съм и предполагал, че ще стартирам процедура по промяна на бюджета, а си мислех, че ще седнем да обсъдим как може да поправим този дефицит, който всяка година расте\", обясни шефът на НЗОК.\r\n\tТой каза, че ако ГЕРБ му гласуват недоверие, той ще си отиде от поста, но призна, че не знае каква е процедурата и повтори, че не знае какво точно е сбъркал.\r\n\tМеждувременно председателят на парламентарната група на ГЕРБ , че депутатите от партията няма да са тези, които ще искат оставката на Плочев, а ще се вслушат в Надзорния съвет на НЗОК и шефа му – зам.-здравният министър Жени Начева.", "date": "2018.02.20", "title": "Проф. Плочев: Не знам кой ми е началник и защо ми искат оставката"}
{"url": "http://www.mediapool.bg/razdelenata-germanska-sotsialdemokraticheska-partiya-glasuva-za-koalitsiyata-s-merkel-i-za-badeshtiya-si-pat-news275797.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочти половин милион социалдемократи ще гласуват дали да бъде подновено коалиционното управление с консерваторите на Ангела Меркел. Настроението изглежда благосклонно при закритите обсъждания на ръководството, но сблъсъците между фракции и личности все пак могат да предизвикат поразии в партията.\r\n\t \r\n\tРешението за това дали да се влезе в нова голяма коалиция с консерваторите на канцлерката Ангела Меркел поражда голямо разделение, дори разделение между поколенията, в намиращата се в трудно положение Германска социалдемократическа партия (ГСДП).\r\n\t \r\n\tНа регионална партийна конференция в провинция Северен Рейн-Вестфалия тази седмица местният лидер на ГСДП Михаел Грошек настоя, че фойерверките ще съживят партията, а няма да я сринат.\r\n\t \r\n\t\"Отдавна казвам, че целият лагер на ГСДП има нужда от стимулиране. Някои хора сега решават да побеснеят, но това все пак е по-добре от мъртва тишина\", заяви Грошек пред колеги в град Камен.\r\n\t \r\n\tЗабележително е, че синът на Грошек - Йеско - беше един от тези, които се противопоставиха на нова \"гроко\", както германците наричат \"голямата коалиция\" (\"гросе коалицион\"), управлявала страната от 2013 до 2017 г. Той беше сред 400-те членове на партийната организация, подписали петиция за съпротива.\r\n\t \n\n\r\n\tПет месеца след общите избори ГСДП, Християндемократическият съюз (ХДС) на Меркел и нейните баварски съюзници от Християнсоциалния съюз (ХСС) все още не могат да се споразумеят за имиграцията, здравеопазването и политиката по заетостта. Това допълнително разпалва вътрешни борби в ГСДП.\r\n\t \r\n\tОт днес до 2 март наброяващите около 463 723 членове на партията в цялата страна ще гласуват дали да подкрепят присъединяване към коалиционно правителство. Това важно решение идва след оставката на Мартин Шулц като лидер на ГСДП на 13 февруари, привидно за да улесни приготовленията за нова коалиция, и отказа му да бъде външен министър в нея.\r\n\t \r\n\tМеждувременно ситуацията с бившия председател на ГСДП и настоящ вицеканцлер и външен министър на Германия Зигмар Габриел също се надига опасно като важен въпрос за партията.\r\n\t \r\n\tГабриел, който произхожда от дясното крило на ГСДП, продължава да е най-популярният политик на партията. Той още повече укрепи позициите си този месец, като помогна за освобождаването на германско-турския журналист Дениз Юджел, прекарал повече от година в ареста в Турция без обвинения. Все пак продължаващата голяма популярност на Габриел в партията и държавния апарат е друг източник на вътрешна язвителност.\r\n\t \r\n\tСлед няколко седмици членовете на ГСДП също така ще вземат решение за съдбата на Андреа Налес - очакваната приемничка на Шулц като лидер на партията, и Олаф Шолц, за когото се смята, че иска да бъде финансов министър и вицеканцлер в съвместно правителство.\r\n\t \r\n\tАмбициите и на двамата може да бъдат подрязани, ако редовите членове отхвърлят коалицията. В партията се говори, че след предишни спорове с Габриел те биха приветствали негово излизане от висшата политика.\r\n\t \r\n\tПо същия начин те знаят, че ако Габриел остане, той ще бъде непредсказуем фактор, който може да задълбочи разломните линии в партията.\r\n\t \r\n\tТова, че партийните преговори в Камен и Хановер не бяха открити за обществеността, раздразни предани членове на ГСДП като Голнар Сеперния. Тя очаквала открито обсъждане с честно изслушване на противниците на коалицията.\r\n\t \r\n\t\"Начинът, по който това ни беше отказано така нагло, ме ядосва\", заяви за ДПА 41-годишната жена. Вместо това конференцията се превърнала в \"събитие за рекламиране на партийното ръководство\" и пренебрегнала това, че според нея повечето членове на ГСДП отхвърлят новата коалиция.\r\n\t \r\n\tДруги обаче настояха, че настроението е по-скоро благосклонно. \"По мое мнение голямото мнозинство клони към \"да\", каза Щефан Вайл, който ръководи правителството на провинция Долна Саксония.\r\n\t \r\n\tКакъвто и да бъде резултатът, вероятно за ГСДП предстои още несигурност и катаклизми.\r\n\tНейните членове също така трябва да гласуват на 22 април за утвърждаването на 47-годишната Налес като лидер. Тя е ветеран от лявото крило на ГСДП и е известна с подстрекателския си стил.\r\n\t \r\n\tСега тя се сблъсква с неочаквано предизвикателство в лицето на кметицата на Фленсбург Симон Ланге, която макар още да не е официално издигната като кандидат, каза след пристигането си на форума на ГСДП в Хамбург, че ще участва в надпреварата.\r\n\t \r\n\tИма информация, че Налес и Шолц са поддържали дистанция от нея на събитието.\r\n\t \r\n\tЛанге също така каза, че е разочарована от едностранчивите според нея дебати в подкрепа на коалицията, от които са били изключени видни противници на коалицията и обществеността. \"Очаквах да чуя и двете страни\", каза тя.", "date": "2018.02.20", "title": "Разделената Германска социалдемократическа партия гласува за коалицията с Меркел и за бъдещия си път"}
{"url": "http://www.mediapool.bg/ochertava-se-mnogo-dobra-rekolta-2017-ot-cherveni-klasni-vina-news275792.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t бутилирането много класни вина, заявиха от най-старата изба в Южна България \"Вила Ямбол\" по време на празника на виното в града.\r\n\tПроизводителят вече планира през тази година да пусне две нови резерви от винената си серия \"Кабиле\" (Kabile), обяви изпълнителният директор на винарната Красимир Аврамов по време на празника, в който \"Вила Ямбол\" участва от старта му преди три години.\r\n\tНад 6000 души бяха в централната градина на града, където в неделя се играха традиционните танци от региона. Кукери представиха ритуали, свързани с виното, имаше изпълнения на народни песни и кулинарно шоу.\r\n\tНад 3000 литра вино се изпиха по време на тържеството и бяха раздадени 4000 порции. \"Тук е пълно с тракийски знаци, че по тези земи са се правели още от древността страхотни вина. \"Вила Ямбол\" продължава тази велика, хилядолетна история. А където има хубаво вино, има хубава храна и готини хора\", разказа водещият на готварското представление Ути Бъчваров.\r\n\tПразникът на виното се провежда като прелюдия към Международния маскараден фестивал \"Кукерландия\". По този начин се подчертава връзката между традициите на кукерските игри с древните Дионисиеви празници и славата на Ямболския край като винарски район.\r\n\t\"С този празник искаме да благодарим на ямболии и на нашия регион, че ни помагат да правим висококачествени български вина. Щастливи сме, че достойно защитаваме традициите във винопроизводството още от 1924 година.\", каза изпълнителният директор на \"Вила Ямбол\" Красимир Аврамов.\r\n\tВ грижите за лозята и направата на вино и ракия на \"Вила Ямбол\" участват над 160 човека от Ямбол и региона. Голямото предимство за производителя е, че 90% от вината се правят със собствено грозде, което обезпечава производството. Избата управлява около 10 000 дка лозя – около района на Ямбол и Айтос. Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. По отношение на предпочитанията на българина от \"Вила Ямбол\" коментираха, че той остава традиционалист и предпочита познати сортове.През миналата година избата печели единствения голям златен медал (който се дава на вина, оценени с над 92 точки) на Concours Mondial de Bruxelles (известен като Световното по вино). Отличието беше за тяхната Villa Yambol Резерва Каберне Совиньон 2014 г. Друго тяхно вино - Kabile Мавруд и Каберне Совиньон, спечели три златни медала от международни състезания и се превърна в най-награждаваното родно вино. Единият медал е от Mondial de Bruxelles, другият от Vinalies International, а третият от London experts in wine. Избата изнася вина за 20 пазара на четири континента.", "date": "2018.02.20", "title": "Очертава се много добра реколта 2017 от червени класни вина"}
{"url": "http://www.mediapool.bg/italiya-varvi-kam-sledizborna-sdelka-no-ne-kazvaite-tova-na-izbiratelite-news275791.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от две седмици преди парламентарните избори в Италия политическите съперници упорито твърдят, че няма да сключват сделка за съставяне на правителство в случай, че гласоподавателите не излъчат категоричен победител, което според финалните сондажи е най-вероятният резултат.\r\n\t \r\n\tПо време на кампанията десноцентристкият лидер Силвио Берлускони пренебрежително нарече лидера на антисистемното \"Движение 5 звезди\" Луиджи Ди Майо просто едно \"красиво лице\", чийто единствен трудов стаж е като стюард на футболния стадион в Неапол, \"за да може да гледа мачовете безплатно\". Левоцентристът Матео Ренци каза, че Берлускони едва не е докарал страната до фалит през 2011 г., а \"Движението 5 звезди\" е пълно с \"авантаджии и мошеници\". Ди Майо обвини партиите и на Ренци, и на Берлускони във \"вродена\" корупция.\r\n\t \r\n\t\"Сега е моментът да хванат за гушата опонента си\", обяснява Франческо Галиети, политолог от базираната в Рим консултантска компания \"Полиси сонар\".\r\n\t \r\n\tНа следващия ден след гласуването на 4 март обаче, партийните лидери, като Берлускони от \"Форца Италия\", Ди Майо от \"5 звезди\" и Ренци от Демократическата партия, вероятно ще приберат \"дългите ножове\" и ще започнат да се пазарят.\r\n\t \r\n\t\"Никой не се издава за възможни следизборни съюзи, защото първо трябва да говори на своите избиратели, но \"на 5 март ситуацията ще се обърне надолу с главата\", казва Маурицио Песато, ръководител на социологическа агенция (SWG).\r\n\t \n\n\r\n\tНад 50 милиона италианци, включително живеещите в чужбина, са призовани да гласуват, използвайки непроверен изборен закон, който предвижда две трети пропорционално представителство и една трета по правилото \"победителят получава всичко\". Тази смесена система бе въведена миналата година, отчасти за да възпрепятства шансовете на \"Движението 5 звезди\" да постигне категорична победа, улеснявайки сформирането на предизборни коалиции. В резултат десницата и левицата образуваха тактически съюзи, за да разширят базата си, но въпреки това и двете коалиции изглежда няма да успеят да спечелят мнозинство.\r\n\t \r\n\tЗаради доминиращия пропорционален елемент в закона всяка партия - независимо коалиция или не, поставя на преден план своите интереси, даже за сметка на своите съюзници.\r\n\t \r\n\tДесноцентристкият алианс, който включва \"Форца Италия\", Северната лига и \"Италианските братя\", води с 36-38 процента от гласовете, сочат анкетите, което го прави единственият блок с шанс да спечели абсолютно мнозинство.\r\n\t \r\n\t\"Движението 5 звезди\", което винаги е отказвало да се съюзява с когото и да било, е на път да стане най-голямата партия в парламента с 27-28 процента от вота, далеч от мнозинство.\r\n\t \r\n\tПроучванията отреждат на Демократическата партия 22-23 процента, а на левоцентристкия блок - 27-28 на сто. Резултати от социологически проучвания не може да бъдат публикувани след полунощ в петък, 2 март.\r\n\t \r\n\tАко не може да бъде съставено правителство, възможно е свикването на нови избори. Но историята показва, че Италия е избягвала втори вот даже когато преговорите са се проточвали, а и се говори, че президентът Серджо Матарела е против връщането веднага към изборните урни.\"Сюрреалистично\"\r\n\t \r\n\tКампанията се води предимно по телевизията, където лидерите се редуват в сутрешните и вечерните токшоута. Те отричат каквато и да било възможност за голяма коалиция в германски стил, в същото време произнасяйки многословни речи по най-разнообразни теми (от драстични данъчни съкращения до масово депортиране на мигранти), пълни с обещания, целящи да спечелят и най-периферните избиратели.\r\n\t \r\n\tОсемдесет и една годишният Берлускони е непрекъснато по телевизията. Напоследък той постоянно обещава данъчни облекчения за притежателите на животни, като казва, че жените \"предпочитат да спят с домашните си любимци вместо със съпрузите си\".\r\n\t \r\n\t\"Движението 5 звезди\" иска Италия да премине изцяло към възобновяема енергия с милиони електромобили по улиците, без да дава подробности как и кога ще бъде постигнато това.\r\n\t \r\n\tДемократическата партия обещава стимули, които да накарат младите хора да се изнесат от жилищата на родителите си, преди да са навършили 30 години.\r\n\t \r\n\t\"Това е сюрреалистична кампания, карнавал на лъжи\", казва Роберто Д'Алимонте, професор по политология в Университета Луисс (Свободния международен университет за социални науки, Libera Universita Internazionale degli Studi Sociali) в Рим. Даже съюзници са в конфликт, начело със Северната лига на Матео Салвини, която почти всеки ден спори с Берлускони. Лигата твърди, че иска да напусне и еврозоната, и ЕС, докато Берлускони се представя като умерен политик, проевропеец и привърженик на еврото. Признак за трудните отношения в център-дясното е че техните лидери още не са излизали на съвместен митинг.\r\n\t \r\n\t\"Кампанията, на която сме свидетели, е фалшива. Ден след вота коалициите няма да имат никакво значение. Отношенията между партиите ще се променят\", казва Песато.\r\n\t \r\n\tВъпреки че водачите на партиите сега изключват следизборни сделки, има признаци, че поне една е очаквана.\r\n\t \r\n\t\"Ренци се надява на сделка с Берлускони след вота\", заяви за Ройтерс Розарио Крочета, бившият областен управител на Сицилия от Демократическата партия. Вътрешният министър Марко Минити, който е близък до Ренци, каза миналата седмица, че е готов да се включи в правителство на голяма коалиция.\r\n\t \r\n\tМиналия месец Ди Майо е казал при закрити врата пред чуждестранни инвеститори, че бил склонен да преговаря за политики с противниците си от традиционните партии и да подкрепи коалиционно правителство, ако изборите не определят ясен победител, твърди източник, присъствал на събитието.\r\n\t \r\n\tБерлускони и Салвини отклониха поканата да участват в митинга, който младшият им коалиционен партньор \"Италиански братя\" организира тази събота в Рим, и на който кандидатите ще се закълнат, че няма да участват в правителство, съставено от съперници след вота.\r\n\t \r\n\t\"Всичко може да се случи след изборите\", заключава Д'Алимонте.", "date": "2018.02.20", "title": "Италия върви към следизборна сделка, но не казвайте това на избирателите"}
{"url": "http://www.mediapool.bg/italianskoto-razuznavane-obyavi-konkretna-dzhihadistka-opasnost-news275798.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианските разузнавателни служби заявиха в разпространен във вторник годишен доклад, че в Италия има \"конкретна и настояща\" опасност от джихадистки нападения, съобщи агенция АНСА.\r\n\t\r\n\tСпоред доклада Италия е \"подложена на враждебна пропагандна дейност от Даеш и на нейна територия продължава да има радикализирани хора\".\r\n\t \r\n\tВ документа се изтъква \"опасността, идваща от местни терористи, движени от самостоятелни подбуди и източници на вдъхновение или направлявани от \"терористични ръководители\".\r\n\t \r\n\tРазузнавателните служби заявяват, че Италия би трябвало да внимава за прикрити кампании за оказване на влияние върху изборите на 4 март. Според тях \"има нарастваща заплаха\" и \"може да има кибератаки за повлияване на избора на гражданите\".", "date": "2018.02.20", "title": "Италианското разузнаване обяви \"конкретна\" джихадистка опасност"}
{"url": "http://www.mediapool.bg/polsha-e-napat-da-zagubi-spora-s-ek-za-belovezhkata-gora-news275790.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Полша да увеличи сечта в Беловежката гора нарушава законодателството на Европейския съюз, заяви във вторник генералният адвокат на Съда на ЕС, подкрепяйки Европейската комисия срещу полското правителство, предаде Ройтерс.\r\n\t \r\n\tСпорът за Беловежката гора е част от по-голям сблъсък между ЕК и Полша, чиято управляваща партия \"Право и справедливост\" е обвинявана в подкопаване на демокрацията.\r\n\t \r\n\tБеловежката гора, която е включена в Световното наследство на ЮНЕСКО, се намира на границата между Полша и Беларус. Тя е една от последните вековни гори в Европа и в нея живеят уникални животински видове.\r\n\t \r\n\tСъгласно директивата на ЕС за местообитанията страните от общността трябва да вземат подходящи мерки за опазване на специални райони.\r\n\t \r\n\tСпоред полското правителство сечта в Беловежката гора е необходима, за да се направят пътеките безопасни за туристите и да се защитят дърветата от корояд.\r\n\t \n\n\r\n\t\"Тези решения непременно биха довели до влошаване на условията в местата за размножаване на защитените видове\", заяви генералният адвокат Ив Бот.\r\n\t \r\n\tСъдът на ЕС ще постанови решение в идните месеци. Съдиите не са длъжни да се съобразяват с препоръките на генералния адвокат, но в повечето случаи го правят.\r\n\t \r\n\tПолша заяви, че ще се се съобрази с окончателното решение на Съда на ЕС във връзка със сечта в Беловежката гора.\r\n\t \r\n\t\"В този момент мога да потвърдя, че Полша ще се съобрази с окончателното решение във връзка с Беловежката гора\", каза министърът на околната среда Хенрик Ковалчик.", "date": "2018.02.20", "title": "Полша е напът да загуби спора с ЕК за Беловежката гора"}
{"url": "http://www.mediapool.bg/tamnoto-ogledalo-na-teodor-ushev-na-balgarska-stsena-news275794.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Като в тъмно огледало\" (In the mirror, dimli) – това е проектът, с който Теодор Ушев се представя на българска сцена след 20-годишно скитане по световните. Нестандартната изложба се открива в 18 часа в Софийската градска художествена галерия.\r\n\tВсичко в този проект е \"иновативно\" (модерната дума, която се наложи в последните години, за да получиш финансиране, в която и да е област) и се прави за първи път в България. Реалността е миксирана. Платната са термични одеяла. Рисунките се движат. Посланията се откриват с ултравиолетови фенери или с помощта на телефона, който става второто ни \"АЗ\". Провокацията е навсякъде около теб, дори в краката ти. Публиката търси скрити послания, различни гледни точки и всеки открива своята истина, коментира Ушев.\r\n\tОсвен това всеки има право да прави всичко – да рисува по стените, да снима, да споделя в социалните медии. Казано накратко - всичко, което е в рамките на добрия вкус, каза Ушев, който ще следи \"надграждането\" на изложбата именно чрез социалните медии.\r\n\t\r\n\t\n\n\r\n\t\r\n\tАвторът, който от 1999 г. живее и работи в Канада, признава, че едва ли щеше да получи предложение за изложба в родината си, ако не беше стигнал до подножието на \"Оскара\" за анимационния си филм \"Сляпата Вайша\" по едноименния разказ на Георги Господинов.\r\n\tОфертата идва от председателя на комисията по култура в Столичния общински съвет Малина Едрева през лятото на 2017 г. Тя го провокира да направи нещо в София. Кандидатства с проекта пред фонд \"Култура\" на Столична община. Получава половината от нужното финансиране.\r\n\tОстаналата част набира от Националния филмов борд на Канада, собствени средства, фондация \"Моменти\", \"Кидс Хаус\" и Софийската градска галерия, която предоставя целия втори етаж за направата на инсталацията.\r\n\tПоследните три седмици рисува. Термичните одеяла, с които се спасяват хора в беда, се превръщат в платна за изкуство изписани с над 10 000 малки фигури. Белите стени са изпълнени с послания.\r\n\t\r\n\tХудожникът е \"заимствал\" конструкцията на храмовете за инсталацията си с три основни пространства - притвор, наос и олтар. Идеята е както църквите са място за психотерапия и пропаганда, така и изложбата да бъде място за внушения, коментира Ушев. Работата е донякъде плакатна, но в кризисни моменти хората на изкуството трябва да казват ясно нещата, допълни той.\r\n\tНякои от посланията му присъстват като текстове в изложбата, но трябва да се търсят с фенерче. Други са представени метафорично чрез рисунките. Те са обединени в \"безкраен\" анимационен филм - без начало и без край, който се прожектира през цялото време в продължение на три седмици и всеки ден нещо ще се променя.\r\n\t\r\n\t\r\n\tВ \"изповедалнята\" човек остава сам, със специална каска, с която \"се гмурва\" в миксирана реалност - от дигитални 3D картини и образи, смесени със заобикалящата зрителя среда. Използва се съвсем нов софтуер, който дори още не е на пазара. Очилата също са последна дума на техниката и все още не се продават на европейския пазар, твърди авторът. В слушалките се чуват гласовете на Ангела Меркел, Бойко Борисов, Владимир Путин, Волен Сидеров, Доналд Тръмп, Корнелия Нинова. Но това, което казват е неразбираемо, защото думите са обърнати. Препратката към неясния и фалшив език на политиците е недвусмислена.\r\n\tЦелта на инсталацията е да преживееш катарзис и да се замислиш какво ни липсва на нас, българите, тук и сега, за да имаме вяра и да намерим начин \"да изплуваме\" от тази фалшива реалност, каза художникът.\r\n\tПо думите му, работата е и търсене на истината, на смисъла, защото за него всичко в България сега е фалшиво – правителство, президент, политици. Надеждата му е в \"мислещите\" хора със собствени виждания и позиции, които \"правят нещата\" в България да се случват. Те в никакъв случай не са малко, смята Ушев.\r\n\tНяма една истина; всичко, от което се нуждаете, е любов, място, откъдето духът ви да полети; да се обичаме, да не сме агресивни; колкото и да е тъмно, винаги има надежда за светлина – са част от \"скритите\" послания на Ушев.\r\n\t\r\n\tТочно след три седмици от инсталацията няма да има и помен и ще изчезне в небитието.\r\n\tПричината е, че авторът е \"творец на мига\", защото вярва във \"вълнението, преживяването, емоцията\", която ще донесе една изложба, а не в платната в музеите, които нарича \"декорация\", с най-добри чувства към техните автори.\r\n\t\"Като в тъмно огледало\" е разсъждение върху смисъла и безсмислието в живота, казва Ушев. Изкуството му не е хванато в примката на \"авторското право\", а \"лети\" към хората чрез споделяне на преживяното.\r\n\t\r\n\t\r\n\tКуратор на изложбата е Аделина Филева, а продуцент - Десислава Бинева. Организатори са фондацията \"Моменти\" и \"Кидс хаус\".\r\n\tПодобна инсталация като концепция, но с други рисунки и съдържание, съответстващо на времето и мястото, ще бъде представена в Квебек, Канада през 2019 г. и във Франция през 2020 г.", "date": "2018.02.20", "title": "\"Тъмното огледало\" на Теодор Ушев на българска сцена"}
{"url": "http://www.mediapool.bg/shefat-na-raionnata-prokuratura-v-pazardzhik-napusna-sled-razgovor-s-tsatsarov-news275796.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАдминистративният ръководител на Районната прокуратура в Пазарджик Георги Кацаров е подал оставка след разговор с главния прокурор Сотир Цацаров, съобщи във вторник БНР.\r\n\tОт районната прокуратура засега отказват да коментират мотивите за напускането на Кацаров.\r\n\tЗа последно името му бе свързано със съмнения, че е опитал да въздейства на разследването за убийството на собственик на заведение в село Виноградец, който бе прострелян смъртоносно с пистолета на тогавашния председател на Общинския съвет в Септември Лазар Влайков.\r\n\tПървоначално разследващите обявиха, че фаталният изстрел е бил произведен от шестгодишно дете, което държало оръжието. Близки на жертвата обаче опровергаха това и заподзряха опит на прокуратурата да прикрие Влайков.\r\n\tШефът на Пазарджишката районна прокуратура Георги Кацаров категорично отхвърли тези съмнения. Според източници на БНР обаче оставката му по-скоро има връзка с корупционното разследване срещу кмета на Септември Марин Рачев.", "date": "2018.02.20", "title": "Шефът на Районната прокуратура в Пазарджик напусна след разговор с Цацаров"}
{"url": "http://www.mediapool.bg/es-mozhe-da-pesti-miliardi-kato-izpolzva-poveche-vazobnovyaemi-energiyni-iztochnitsi-news275789.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз може значително да увеличи използването на възобновяеми енергийни източници, пестейки милиарди долари, се казва в цитирано от ДПА изследване на Международната агенция за възобновяема енергия.\r\n\t \r\n\tЕС би могъл рентабилно да увеличи на 34 процента делът на зелените енергийни източници в енергетиката си до 2030 г. вместо заложените в момента в плановете 27 процента, показват изчисления на агенцията.\r\n\t \r\n\tВ случая под зелена енергия се има предвид електричество, отопление, охлаждане или гориво от възобновяеми източници като слънцето, вятъра, водата, биомаса или геотермална енергия.\r\n\t \r\n\tАко ЕС използва всички опции за възобновяема енергия, той би постигнал намаляване на разходите от 25 милиарда долара годишно до 2030 г. спрямо разходите при използването на конвенционални енергийни източници, посочва агенцията.\r\n\t \r\n\tОсвен това увеличаването на дела на възобновяемите източници ще доведе до намаляване на разходите за здравеопазване благодарение на по-доброто качество на въздуха, се казва в изследването.\r\n\t \n\n\r\n\tСтраните от ЕС потвърдиха през декември миналата година набелязаната си цел от 27-процентов дял на зелената енергия, докато Европейският парламент би искал съюзът да се придържа към дял от 35 процента. Еврокомисарят по енергетиката и климатичните промени Мигел Ариас Канете вчера каза, че ЕК работи по \"балансиран компромис\".", "date": "2018.02.20", "title": "ЕС може да пести милиарди, като използва повече възобновяеми енергийни източници"}
{"url": "http://www.mediapool.bg/nova-britanska-anti-brekzit-partiya-se-poyavi-vav-velikobritaniya-vdahnovena-ot-makron-news275793.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова центристка и анти-Брекзит политическа партия \"Обновление\" (Renew) се роди вчера във Великобритания, вдъхновена от \"Република, напред!\" (En Marche) на френския президент Еманюел Макрон.\r\n\t \r\n\tНовата формация афишира амбицията да спре Брекзит и да съживи центъра в британската политика, възползвайки се от общественото мнение, което според оценката й е малко по-благосклонно към оставането в ЕС.\r\n\t\r\n\t\"Апетитът за нова партия е колосален\", заяви на пресконференция Джеймс Кларк, един от тримата лидери на \"Обновление\".\r\n\t \r\n\tИ управляващата Консервативна партия, и лейбъристката опозиция обещаха да зачитат резултата от референдума от 23 юни 2016 г., който с 52 на сто от гласовете реши великобритания да напусне ЕС.\r\n\t \r\n\tТретата британска формация, еврофилите Либерал-демократи, не успя да се възползва от настроенията против Брекзит сред част от населението.\r\n\t \n\n\r\n\t\"Обновление\" иска да бъде \"платформа за хората, които се смятат за политически необвързани и се чувстват пренебрегнати\", добави Кларк.\r\n\t \r\n\tПартията е вдъхновена директно от \"Република, напред!\", основана от Еманюел Макрон.\r\n\t \r\n\tТя е получила неофициални съвети от движението, пласирано в центъра на френската \"политическа шахматна дъска\", основано през април 2016 г. Малко повече от година по-късно това движение стана големият победител на парламентарните избори след избирането на лидера му за президент.\r\n\t \r\n\t\"Няма формална връзка между \"Обновление\" и \"Република, напред!\", но това, което се опитваме да реализираме, не е толкова далече от това, което Макрон постигна във Франция\", обясни Кларк пред АФП.\r\n\t \r\n\t\"Г-н Макрон показа, че е възможно за кратко време да се направи нещо изключително\", добави той.\r\n\t \r\n\t\"Бихме искали да ни възприемат като различни от традиционните политически партии. Нито лява, нито дясна, \"Обновление\" иска да пусне корени в празната ниша в центъра на британската политика\", продължи Кларк.\r\n\t \r\n\tПартията твърди, че вече може да издигне над 300 кандидати на следващите парламентарни избори, предвидени за 2022 г., които обаче може да се състоят и по-рано поради слабостта на консервативния премиер Тереза Мей, чието правителство е разединено.\r\n\t \r\n\tПартията предвижда 650 кандидати, излезли от гражданското общество, за всеки избирателен район в страната.\r\n\t \r\n\t\"Многобройни кандидати са готови да се самофинансират. Ние имаме съвсем скромни приходи, идващи от шепа дарители\", заяви Кларк.\r\n\t \r\n\tЗа да формулира програмата си, \"Обновление\" инициира през февруари голяма акция \"от врата на врата\", за да проучи общественото мнение на терен.\r\n\t \r\n\t\"Обновление\" е основана от бившия финансист Крис Коглан преди общите избори през юни 2017 г., на които той се яви като независим кандидат в Южен Лондон, с анти-Брекзит програма. Той се класира четвърти с 1234 гласа.\r\n\t \r\n\tТя е една от проевропейските инициативи, появили се напоследък в Обединеното кралство, които намират опора в несигурностите на Брекзит и имат за цел да се опитат да спрат процеса на излизане от европейското лоно, който трябва да се реализира на 29 март 2019 г.\r\n\t \r\n\tОт последните избори насам проучванията на общественото мнение показват нарастваща подкрепа за оставане в ЕС, без обаче да регистрират радикален обрат.\r\n\t \r\n\tВ началото на февруари движенията анти-Брекзит лансираха обща платформа Grassroots Coordinating Group, за да координират усилията си да повлияят на преговорите с Брюксел и дори да се опитат да постигнат нов вот. Тези разнообразни организации представляват общо около 500 000 души и редица депутати.\r\n\t \r\n\tАндрю Адонис, лейбърист, член на Камарата на лордовете, лансира собствена кампания заедно с група младежи, желаещи да спрат Брекзит по демократичен път - \"Нашето бъдеще, нашият избор\" (Our Future Our Choice), а проевропейската организация \"Най-доброто за Британия\" (Best for Britain) получи дарение от около 500 000 паунда (564 000 евро) от американския милиардер Джордж Сорос.\r\n\t \r\n\t\"Обновление\" заявава, че иска да атакува причините, които са подтикнали избирателите да гласуват за Брекзит, и по-конкретно \"дълбокото недоволство от неравенствата\".\r\n\t \r\n\tПартията възнамерява да се застъпи за повишаване на минималната заплата, подобряване на инфраструктурата извън Лондон и строежа на повече достъпни жилища, а също така иска \"да проучи най-добрите начини за управление на имиграцията\" - една от основните теми на кампанията про-Брекзит.", "date": "2018.02.20", "title": "Нова британска анти-Брекзит партия се появи във Великобритания, вдъхновена от Макрон"}
{"url": "http://www.mediapool.bg/britanskiyat-ministar-za-brekzit-prizovava-es-kam-vzaimni-usiliya-za-sporazumenie-news275799.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският министър за Брекзит Дейвид Дейвис изрази във Виена увереност, че Великобритания и Европейският съюз могат да постигнат споразумение, но призова ЕС да разбере, че това изисква \"взаимни усилия\", предаде Ройтерс.\r\n\t \r\n\tДейвис е в австрийската столица в рамките на обиколката си из страните членки на ЕС в опит да ги убеди да постигнат двустранни споразумения по въпросите на търговията и на сигурността.\r\n\t\r\n\t\"Превръщането на бъдещите ни отношения (след развода с ЕС) във функционално икономическо партньорство изисква взаимни усилия, както и изработването на механизми, които да гарантират, че двете страни спазват откритата търговия и честната конкуренция\", каза Дейвис.\r\n\t \r\n\tВеликобритания иска да запази тесни икономически отношения с ЕС след като го напусне на 29 март догодина, както и правото си да сключва нови търговски споразумения с всички страни по света.\r\n\t \n\n\r\n\tЛидерите на ЕС обаче предупреждават, че Лондон не може да иска едновременно да се освободи от регулациите на ЕС и да запази привилегиите на свободната търговия, отбелязва Асошиейтед прес.", "date": "2018.02.20", "title": "Британският министър за Брекзит призовава ЕС към \"взаимни усилия\" за споразумение"}
{"url": "http://www.mediapool.bg/balgarite-sa-28-na-sto-ot-chuzhdestrannoto-naselenie-v-bryuksel-news275800.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите в Брюксел са 2,8 на сто от чуждестранното население в града. Това показват данни на статистика в белгийската столица, цитирани от БТА.\r\n\t \r\n\tНай-голям дял държат французите (15,2 на сто), следвани от румънците (9,2 на сто) и мароканците (девет процента). Данните сочат, че гражданите на държавите от ЕС са 66,3 на сто от чужденците в града.\r\n\t \r\n\tГражданите на Конго и Турция са с равен дял от 2,1 на сто. От \"останалата част на света\" са 20,3 на сто от чуждестранните граждани в белгийската столица.", "date": "2018.02.20", "title": "Българите са 2,8 на сто от чуждестранното население в Брюксел"}
{"url": "http://www.mediapool.bg/stoletnitsata-nevolno-se-izpusna-news275801.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа Валери Жаблянов му се наложи, макар и през зъби, да твърди, че обявяването на Народния съд за \"необходимо и неизбежно правосъдие\" е лично мнение. Независимо че беше част от официално разпространено Обръщение на Изпълнителното бюро на БСП. Очевидно стана, че е направен гаф, съпоставим по мащабите си с или . И за да не падне отговорността върху партията (по добре познатия маниер от годините на комунизма), трябваше да я поеме отделен неин член.\r\n\tГафът обаче далеч не се състои в оценка, която се разминава с колективните нагласи, а в изричането им на глас. Показа, че БСП продължава и до днес да оправдава най-кървавите репресии на предшественичката си, да ги приема за исторически необходими. И не е ясно кога ще реши, че историята пак я е изправила пред такава необходимост.\r\n\tАко не беше така, поне щеше да използва повода да каже с какво нейната позиция за Народния съд е по-различна от личното мнение на Жаблянов. Можеше дори да си припомни епизода от собствената си история, в който  от Москва с телеграми диктува на съдебните състави: \"и. Тогава щеше да се разбере, че въпросът не е в това дали Народният съд е бил необходим и неизбежен, а в това, че той въобще не е бил съд, защото присъдата (обикновено смърт) е предхождала процесите. И да го наричаме през 2018-а правосъдие е гавра с паметта – и на жертвите му, и на нацията.\r\n\tЯвно е, че обръщението, станало впоследствие мнение, е резултат от изнервеността, че най-после събитията от онези времена няма да се преподават в училище като героичен антифашистки епос, а като престъпна разправа с политически опоненти, или просто с такива, които мислят различно.\r\n\tДецата ще разберат, че хората през соца добре са знаели, че са жертва на историческа нелепост, при това съвсем не необходима и неизбежна, и само са я чакали да свърши. А по-смелите по различни начини са се борили с нея и са се опитвали да ускорят края й.\n\n\r\n\tГЕРБ, както можеше да се очаква, отстъпи и за . Политическите пасиви в случая обаче са далеч по-големи, отколкото изглеждат. Защото не става дума просто за един европейски документ, а за поредния опит християнските ценности да бъдат изнесени от Европа и ЕС по Православната дъга.\r\n\tТова е стара \"хибридна хватка\", която трябва да накара хората тук да мислят, че животът там е перверзен, някаква либерална оргия, в която мъжете не са мъже, жените не са жени, а децата от малки ги принуждават да стават хомосексуалисти.\r\n\tНека си спомним, че в началото на прехода подобно беше отношението към силното тогава дясно. Левите, когато усетиха, че губят идейната битка с него, гледаха да изкарат лидерите му гейове. Така хем публично налагаха хомосексуализма като негативен етикет, хем го лепяха върху политическите си опоненти, за да ги компрометират. Но това са малките цели на хибридната хватка, голямата е да излезе, че предмодерни шуро-баджанашки общества като нашето са по-морални от развитите. Че баш ние сме носители на християнските ценности.\r\n\tТе обаче оцеляват в модерния свят само защото още има кой да ги превърне в част от него, вместо да ги използва като схоластичен упрек към желанието на днешните християни да разширяват териториите на мисленето, свободата и толерантността си.\r\n\t*", "date": "2018.02.20", "title": "Столетницата неволно се изпусна"}
{"url": "http://www.mediapool.bg/ministerstvoto-na-turizma-zalichi-oshte-24-turoperatori-news275802.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на туризма заличава още 24 туроператори от Националния туристически регистър. В началото на февруари  други 18 дружества.\r\n\tТака от регистъра вече са заличени 42 туроператора от общо предложени за заличаване 118.\r\n\tЗаличаването на компаниите от Националния туристически регистър става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти.\r\n\tТри четвърти от заличените сега компании не са представили задължителна застраховка \"Отговорност на туроператора\", което е изрично условие за извършване на туроператорска дейност. Останалите също не пригежават задължителната застраховка, но и сами са поискали да бъдат заличени като туроператори, посочват от Министерството на туризма.\r\n\tОт там припомнят, че заличените дружества няма да бъдат премахнати от Националния туристически регистър, но ще бъде отразена заповедта за заличаването им. Така потребителите ще получават информация за актуалния статус на туроператора. Това се прави, за да се защитят допълнително интересите на клиентите от фирми в сивия сектор, посочват от ведомството.\r\n\tОпределен е период от две години, през които заличените дружества нямат право да заявяват регистриране за извършване на туроператорска дейност, считано от датата на издаване на настоящата заповед.", "date": "2018.02.20", "title": "Министерството на туризма заличи още 24 туроператори"}
{"url": "http://www.mediapool.bg/deloto-za-ubiystvoto-na-momche-v-borisovata-gradina-tragna-s-iskove-za-400-000-lv-news275795.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският градски съд (СГС) даде ход във вторник на делото за убийството на 15-годишния Георги Игнатов, извършено на 2 юни 2015 г.\r\n\tВ началото на процеса съдия Руси Алексиев допусна за разглеждане гражданските искове на родителите на жертвата за общо 400 000 лева обезщетения, предявени срещу подъсимия за жестокото убийство Йоан Матев.\r\n\tФинансовите претенции на Албена и Валентин Игнатови ще бъдат разгледани заедно с наказателното дело, въпреки възраженията на защитата, че по този начин ще бъде забавено съдебното производство, тъй като ще се наложи да се събират допълнителни доказателства, установяващи дали исковете са основателни.\r\n\tСпоред съдия Алексиев обаче в случая е налице пряка връзка между претенциите на родителите на жертвата и повдигнатото от прокуратурата обвинение на Матев за мишлено убийство по особено мъчителен начин.\r\n\tСлед като този въпрос окончателно бя изяснен, тримата адвокати на подсъдимия поискаха СГС да прекрати делото и да го върне на разследващите за отстраняване на неясноти и процесуални пропуски. Съдът обаче не намери основания за това и отхвърли искането. Така процесът продължава на 12 април с разпит на двамата родители на убития Георги Игнатов, които не присъстваха във вторник в съдебната зала.\n\n\r\n\tЙоан Матев бе задържан и обвинен близо две години след убийството, като разследващите тогава обявиха, че веднага след престъплението си е променил трайно външния си вид, за да не бъде разпознат по разпорстранените от МВР кадри от охранителни камери.\r\n\tЗащитата на Матев обвини медиите, че манипулират общественото мнение, като разпространяват само доводите на прокуратурата. Държавното обвинение твърди, че Матев е забелязъл случайно жертвата си на пейка в Борисовата градина и го е убил с един удар с нож. От доказателствата по делото обаче не може да бъде извлечен мотив. Според доказателствата по делото двете момчета не се познавали преди убийството.\r\n\tАко бъде признат за виновен, Матев ще излежава между 5 до 12 години затвор, тъй като е бил непълноелетен към момента на извършване на убийството. За подобно престъпление пълнолетните извършители могат да получат между 15 години и доживотен затвор без право на замяна.", "date": "2018.02.20", "title": "Делото за убийството на момче в Борисовата градина тръгна с искове за 400 000 лв."}
{"url": "http://www.mediapool.bg/nad-70-tsivilni-sa-ubiti-pri-vazdushni-udari-v-siriya-news275768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t77 цивилни, сред които 20 деца, са убити при интензивни бомбардировки на сирийската армия срещу бунтовническия анклав Източна Гута близо до Дамаск, съобщиха от Сирийския център за наблюдение на човешките права, цитирани от Би Би Си. Стотици са ранените.\r\n\tПравителствените сили подсилиха позициите си около обсадения район, което може да знак, че се подготвя сухопътно настъпление. Източна Гута е последният анклав под контрола на бунтовниците близо до столицата Дамаск.\r\n\t\r\n\t\r\n\tООН призова бомбардировките на цивилни граждани и инфраструктура в бунтовническия анклав Източна Гута от сирийската авиация да бъде незабавно прекратено, предаде Франс прес. Координаторът на ООН за хуманитарната помощ в Сирия Панос Мумцис заяви, че \"хуманитарната ситуация на цивилните в Източна Гута е извън всякакъв контрол\".", "date": "2018.02.20", "title": "Над 70 цивилни са убити при въздушни удари в Сирия"}
{"url": "http://www.mediapool.bg/plochev-zhablyanov-i-yoncheva---v-politicheskiya-dneven-red-na-sedmitsata-news275803.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКаква ще е съдбата на шефа на НЗОК Камен Плочев; скандалите около поисканата от ГЕРБ оставка на зам.-председателя на парламента от БСП Валери Жаблянов; взаимните нападки между ГЕРБ и червената депутатка Елена Йончева по темата източвала ли е КТБ. Това изглежда ще са водещи теми на парламентарните сблъсъци през седмицата. Именно тези теми, както и други – като Истанбулската конвенция, бяха представени като най-важни от лидера на социалистите Корнелия Нинова и от парламентарния председател на ГЕРБ Цветан Цветанов.\r\n\t\r\n\tДепутатите от ГЕРБ не са тези, които трябва да искат оставки, ще се вслушаме и в мнението на Надзорния съвет и шефа му - зам.-министър Жени Начева, информира Цветан Цветанов след среща със здравния министър Кирил Ананиев, който поиска махането на шефа на НЗОК Камен Плочев заради това, че самоволно поискал от парламента да актуализира бюджета на касата.\r\n\tЦветанов предупреди, че работата на проф. Плочев ще е под постоянното наблюдение на парламента, който в сряда ще го изслушва за неразплатените задължения към чужди здравни каси.\r\n\tПлочев е представил на Ананиев писмо, в което се искат 18 млн. лева за българи, лекувани в чужбина извън лимитите, а след това е внесъл в парламента искане за актуализация на бюджета на НЗОК с над 140 млн. лева, информира Цветанов.\n\n\r\n\tПопитан дали групата на ГЕРБ подкрепя здравния министър в искането му за оставка на Плочев, Цветанов каза, че \"в политиката има изисквания политическите решения да не са пред закона\", и даде да се разбере, че оставката може да се иска от Надзорния съвет на здравната каса.\r\n\tАко това стане, ГЕРБ и \"Обединени патриоти\" ще сменят шефа на здравната каса – Валери Симеонов каза, че подкрепя министър Ананиев за оставката на Плочев.\r\n\t\r\n\tПо думите на Цветанов един финансов въпрос се използва за политически цели от \"духовния баща\" на Плочев - депутатът от БСП Славчо Велков.\r\n\tБСП стои зад Плочев, който според нея бил заплашван да си подаде оставката. Самият Плочев отказва да се оттегли, както и да каже кой го заплашвал.\r\n\tКорнелия Нинова заяви, че шефът на НЗСК е постъпил законно, като е поискал актуализация на бюджета зад гърба на здравния министър. \"Управляващите го обвиняват, защото се случва още през февруари. Ако за това му се иска оставката, то министър-председателят отдавна трябваше да подаде своята, защото през януари той изхарчи приблизително същата сума от 200 млн.лв, само че незаконно, еднолично. Извън Закона за бюджета, за да потушава бунтове и да си купи спокойствие\", каза Нинова.\r\n\tСпоред нея така излиза, че когато някой се придържа към закона, му искат оставката, а когато друг го прави, извън закона - може да прави каквото си поиска, визирайки Бойко Борисов\r\n\tНинова припомни, че по време на трите си правителства ГЕРБ са сменили над 10 министри на здравеопазването, сами си сменят шефовете на НЗОК, фалират общински болници, както и ги приватизират.\r\n\t\"Истинското решение на проблемите е искаме актуализацията на здравния бюджет и на държавния бюджет да влезе незабавно в парламента\", обяви Нинова.\r\n\t\r\n\tЦветан Цветанов съобщи, че ГЕРБ и \"Обединените патриоти\" са внесли искане за оставка на Валери Жаблянов от БСП като заместник-председател на Народното събрание. Мотивите: заради \"недопустимото му твърдение, че Народният съд е бил необходимо и неизбежно правосъдие\", неуважителното му отношение към жертвите на комунистическия режим при отдаването на почит към тях в парламента на 1 февруари и противопоставянето му на ратификацията на Договора за добросъседство с Македония.\r\n\tПо-рано през деня пък завърналата се от чужбина Корнелия Нинова даде твърда подкрепа за съпартиеца, който оправда политическите убийства, извършени от комунистите по време на т.нар. Народен съд.\r\n\tНинова обяви, че ако мнозинството гласува отстраняването на Жаблянов, БСП няма да предложи друг на негово място. Както е известно, всяка от групите в Народното събрание има право на зам.-председател, когото сама посочва.\r\n\tОставката е \"неаргументирана нито юридически, нито политически\",каза Нинова.\r\n\tТвърдението, че \"Народният съд необходимо и неизбежно правосъдие\", бе част от декларацията на БСП срещу провеждането на Луковмарш. Скоро след разпространяването й социалистите се усетиха и го премахнаха от декларацията, но самият Жаблянов продължи да го защитава.\r\n\tСлед като ГЕРБ призова Жаблянов да подаде оставка, БСП го защити и обясни, че се редактирането на декларацията проблемът е решен.\r\n\tВсичко това се разигра в отсъствието на Нинова, която обаче след пристигането си в София бързо навакса и контраатакува. По думите й Жаблянов не е ангажирал с нищо Народното събрание в една позиция, която е партийна. Според нея ГЕРБ са измисли скандал с Жаблянов, измествайки фокуса от истинската тема - провеждането на Луков марш и проявите на фашизъм.\r\n\tНинова старателно избегна темата допустимо ли заместник-председател на парламента да оправдава акт на политическо насилие.\r\n\t\r\n\tПредседателката на БСП много внимаваше да не засегне депутата от ДПС Делян Пеевски, от когото  премиерът Бойко Борисов и президентът Румен Радев миналата седмица. Нинова реши да маркира темата с оценка, че Радев (издигнат за президент от БСП) изпълнявал обещанието си да е \"алтернатива на статуквото\". \"Хубаво е, че това правителство има алтернатива в лицето на президентската институция\", коментира Нинова, без да навлиза в подробности по повдигнатия от Радев въпрос дали премиерът има общ бизнес с Пеевски и разпределя ли му обществени поръчки.\r\n\t\r\n\tЕлена Йончева ще съди Цветан Цветанов, който във вторник пред бТВ попита защо президентът Радев напада Борисов, а не говори за Елена Йончева, която по думите му е източвала КТБ с човек от най-близкото обкръжение на Цветан Василев.\r\n\t\"Г-н Цветанов днес грубо и необосновано нападна Елена Йончева като я обвини в извършване на престъпление. За това нещо г-н Цветанов ще понесе наказателна отговорност Елена ще му заведе дело и той ще обяснява в съда\", обяви Нинова. По думите й депутатката имала пълната подкрепа на левицата.\r\n\tНинова обаче смята, че Цветанов \"прави всичко това\", защото \"Елена работи по разкриването на една от най-големите корупционни сделки на правителството на ГЕРБ- тази с оградата\".\r\n\tПо-късно Цветанов отвърна, че към него не трябва да има очаквания да отговаря на \"този заядлив тон\" по същия начин, както и да си хаби енергията за тези неща. Той добави още: \"БСП и Радев за мене са едно цяло\". И каза, че от началото на 2016 г. е знаел, че това е проект да се отклоним от европейския път и да се върнем към нещо друго.\r\n\tМеждувременно Нинова се прехвърли на Истанбулската конвенция като каза, че според нея премиерът Борисов е излъгал като е съобщил, че изтегля документа. \"Ще повярваме в думите му, ако утре на заседание на МС правителството реши ИК да бъде оттеглена от НС\", заключи Нинова, която изтъкна как въпреки изпращането на документа на Конституционния съд, той е бил разпределен по-рано на комисии.", "date": "2018.02.20", "title": "Плочев, Жаблянов и Йончева - в политическия дневен ред на седмицата"}
{"url": "http://www.mediapool.bg/izrael-sklyuchi-istoricheska-sdelka-za-dostavka-na-gaz-s-egipet-news275771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПремиерът на Израел Бенямин Нетаняху обяви в понеделник, че е била постигната историческа сделка за продажба на израелски природен газ за милиарди щатски долари на Египет.\r\n\tТова споразумение ще вкара в нашата хазна милиарди долари, посочи той в официално изявление след постигнатото търговско споразумение с Египет, предава агенция Франс прес, цитирана от Националното радио. Но се, че през далечната 1979-а година Египет се превърна в първата арабска страна, която подписа мирен договор с Израел.\r\n\tСпоред израелската енергийна група Delek стойността на договора за доставка на природен газ е за 15 млрд. американски долара.\r\n\tФранс прес допълва, че през септември 2015-а година Йордания също сключи сделка за ежедневно закупуване на 8,5 милиона кубически метра израелски природен газ в рамките на следващите 15 години, предава още БНР.", "date": "2018.02.20", "title": "Израел сключи историческа сделка за доставка на газ с Египет"}
{"url": "http://www.mediapool.bg/remont-shte-zatrudnyava-dvizhenieto-v-chast-ot-am-lyulin-news275770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tДвижението през втория тунел на магистрала \"Люлин\" при км 10 в посока Перник във вторник ще се осъществява последователно в дясната и лявата тунелна тръба поради ремонт на осветителната инсталация, съобщи агенция \"Пътна инфраструктура\". Оттам призоваха шофьорите да се движат с повишено внимание и съобразена скорост, спазвайки пътната сигнализация.\r\n\tМеждувременно от ГД \"Гранична полиция\" съобщиха, че движението на камиони е интензивно на изходите на ГКПП „Капитан Андреево“ и ГКПП „Лесово“. На българо-гръцката граница трафикът е интензивен на ГКПП „Кулата“ на изход за товарни автомобили. На българо-сръбската, българо-македонската и българо- румънската граница движението е нормално на всички гранични контролно-пропускателни пунктове, предаде агенция \"Фокус\"", "date": "2018.02.20", "title": "Ремонт ще затруднява движението в част от АМ \"Люлин\""}
{"url": "http://www.mediapool.bg/tsvetanov-prezidentat-zavizhda-na-borisov-news275772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев завижда на премиера Бойко Борисов. Министър-председателят пък нямал бизнес интереси с Делян Пеевски. Това твърди шефът на парламентарната група на ГЕРБ Цветан Цветанов във вторник пред бТВ.\r\n\t“Президентът Румен Радев изглежда притеснен – преминава към лични нападки, защото няма аргументи”, каза Цветанов по повод нападките на Радев към премиера и лидер на ГЕРБ Бойко Борисов.\r\n\t\"Имаше пряко обвинение от президента Радев, че между Делян Пеевски и премиера има бизнес интереси\", уточни лидерът на ГЕРБ в парламента. Твърдението за бизнес отношения между Бойко Борисов и Делян Пеевски е несъстоятелно, добави той.\r\n\tСпоред него президентът е притеснен заради обещанията, които не е реализирал. Той попита защо Радев не говори за Елена Йончева, която по думите му е източвала КТБ с човек от най-близкото обкръжение на Цветан Василев.\r\n\tРепликата за шербета беше провокация, на която Борисов не се поддаде, каза още Цветанов. Според него Радев завижда на Борисов.\r\n\tБСП и президентът говорят за несъществуващи проблеми, твърди Цветанов. Нормално ли е президентът да обижда български народни представители, че са беквокалисти, че пеят по-високо и фалшиво, запита Цветанов и допълни, че не вижда като нормално да има нападки към премиера Борисов, че ще поднася само шербет на международна делегация.\r\n\tЦветанов похвали министър-председателя, че не е отговорил на нападките. \"Скандалите щяха да подтиснат всички тези политически успехи\", категоричен е депутатът.\r\n\tЗад скандала с шефа на Националната здравно-осигурителна каса (НЗОК) проф. Камен Плочев зам.-председателят на ГЕРБ вижда политическа провокация.\r\n\tТой уточни, че съдбата на шефа на касата ще се решава след среща на парламентарната група със здравния министър Кирил Ананиев и после, ако се налага – с Плочев. Настоящият управител на НЗОК бил предложен от отстранения здравен министър проф. Николай Петров.\r\n\t\r\n\tЦветан Цветанов обяви, че има “високо чувство на търпимост” и за него е важно да поддържа парламентарното мнозинство. Репликата му бе по повод думите на коалиционния партньор Волен Сидеров, че ако правителството падне заради Истанбулската конвенция, виновен ще е Цветанов.\r\n\tПо думите му конструкцията на сегашното правителство ще бъде винаги под някакво напрежение, но това дава допълнителна мотивация на ГЕРБ, за да изпълни ангажимента си за 4-годишното управление. “България е над всичко”, заключи Цветанов.", "date": "2018.02.20", "title": "Цветанов: Президентът завижда на Борисов"}
{"url": "http://www.mediapool.bg/maika-na-ubit-v-siriya-ruski-naemnik-se-bori-da-go-priznayat-za-voinik-news275764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГибелта на десетки руснаци в Сирия на 7 февруари т.г. не е първата подобна трагедия. Само през септември 2017 г. там са загинали минимум 54 бойци от частните военни компании на Русия. Руската служба на БиБиСи хвърля светлина върху тези неизвестни случаи, разказвайки историята на един от загиналите - Евгений Аликов от селището Североонежск, Архангелска област – и пакет документи, донесени на майка му след смъртта на сина й. Сега жителите на селото се борят да легализират паметта на убития в Сирия Аликов.\r\n\tВ средата на септември 2017 с пенсионерката Нина Атюшева от село Североонежск се свързва човек от Ростов на Дон. Той се представил като Андрей и съобщил, че тя трябва да дойде и да вземе тялото на сина си Евгений Аликов, загинал в Сирия.\r\n\t\"Казах им, че сама не мога да дойда в Ростов - спомня си жената. - Тогава те ми отговориха, че не изоставят своите\". На 20 септември, датата ми казаха предварително и поръчаха да организирам погребението за тогава, с кола дойде мъж на средна възраст и \"докара ковчега с моя син, всичките му документи и пари\". Той е пренасял ковчега с тялото в колата цели две хиляди километра от Ростов до Североонежск, също както и парите – пет милиона като застраховка за гибелта на Аликов.\r\n\tПетте милиона в брой мъжът просто оставил на кухненската маса – пачки с банкноти от по пет хиляди, вързани с ластик. Нина Атюшева си спомня, че бившият й съпруг, когото тя от отчаяние помолила да помогне с организацията на погребението, виждайки това, мрачно се пошегувал: \"Какъв съм глупак, много рано си тръгнах от теб\".\r\n\tПредавайки тялото, парите и документите от болницата, мъжът взел от Нина Атюшева разписка, изпил си чая и си тръгнал. През февруари 2018 г. кореспондентите на БиБиСи се опитали заедно с Нина Атюшева да се свържат с Андрей, но мъжът от другата страна на телефона заявил, че не се казва така и не знае нищо за руските доброволци в Сирия.\r\n\t\r\n\tНина Атюшева разказва, че преди да иде в Сирия, синът й от 2014 г. няколко пъти е бил в Луганск, Източна Украйна. Там той е воювал на страната на самопровъзгласилата се Луганска Народна Република (ЛНР). На сайта \"Миротворец\", който е на украинските активисти, които събират база (данни) за воюващите на страната на самопровъзгласилата се република, се казва, че в ЛНР Евгений Аликов е бил в бригадата \"Призрак\", ръководена от убития през 2015 г. Алексей Мозговой.\r\n\tПрез 2016 г., след поредното пътуване в Източна Украйна, Евгений си прищипал нерв, от което частично се парализирал и жена му позвънила от Москва на Нина Атюшева в Североонежск. \"Каза, че тя така и така се грижи за три деца и не може да поеме и четвърто- и вземете си, значи, сина\", спомня си пенсионерката. Вкъщи Аликов два месеца се лекувал в областната болница. \"След това той замина за Ростов на Дон в учебен център, където беше около месец и след предварителната подготовка го изпратиха в Сирия\", казва майка му. Какъв е този център, тя не знае. Медиите многократно са писали, че бойците на ЧВК минават подготовка в база в Молкино, Краснодар, а в Сирия ги изпращат с военни полети от Ростов.\r\n\t\r\n\t\r\n\tТочната дата, на която Евгений Аликов се е озовал в Сирия, майка му не помни, но това е станало в средата на лятото на 2017 г. От документите, които са й предали след смъртта, се вижда, че на 19 май 2017 г. той е подписал \"задължение\" за получаване на обозначителен знак с личен номер М-3601. Стандартният номер на знак, който се издава на военните официално от министерството на отбраната, притежава главна буква от руската азбука и шестцифрено число; номерата на бойците от ЧВК, намиращи се в Сирия, са съкратени до четири цифри. Задграничния си паспорт, без който е немислимо да попадне в Сирия, Евгений е получил на 16 юни.\r\n\t\n\n\r\n\t\r\n\tПакетът документи, които получила Нина Атюшева и които предала на БиБиСи, дават възможност детайлно да се възстанови какво става с руските доброволци в Сирия след смъртта им.\r\n\tОще на 2 септември, ако се вярва на документите, тялото на Евгений Аликов е докарано в държавната болница Ал Скелбие в град Хама на 160 километра от Тияс, където е бил убит. В болницата тялото е било прегледано от лекари в присъствието на двама свидетели, след което са били съставени три справки.\r\n\tПървата: \"По тялото на господин Евгений Евгениевич Аликов, от руски произход, няма следи от никакви инфекциозни заболявания\".\r\n\tВтората: \"Контейнерът с тялото на господин Евгений Евгениевич Аликов, от руски произход, е заварен\".\r\n\tТретата: \"В контейнера с тялото на господин Евгений Евгениевич Аликов, от руски произход, няма сложено друго\".\r\n\tПодписът на всичките три справки е на главния лекар на болницата Ал Скелбие Исам Мухаммад Хоша.\r\n\t\r\n\t\r\n\tДо 6 септември справките са били преведени от арабски на руски, за което руското посолство е платило 37 500 сирийски лири (около 5 хиляди рубли). Достоверността на превода е заверена с подписа на втория секретар на посолството на Русия в Сирия Заур Хюсеинов.\r\n\tНа 7-ми септември завеждащият консулския отдел на руското посолство Турпал Аутаев е подписал смъртния акт на Евгений Аликов и справка за смъртта му.\r\n\tСлед всички тези формални процедури тялото на загиналия е пътували още почти две седмици от Сирия до Архангелска област. \"На 20 септември 2017 година детето ми беше докарано в Североонежск, Пласецки район, в затворен (поцинкован) ковчег\", се казва в заявлението й до Сергей Кривенко, член на Съвета по правата на човека, директор на правозащитната група \"Гражданин, армия, право\".\r\n\t\"И аз го погребах, разходите за ритуала поех аз. От военното окръжие нямаше никого\", казва Атюшева.\r\n\tЗаедно с тялото и пакета документи са й предадени два медала на ЧВК \"Вагнер\": и . На двата медала има дата 1 септември 2017 г. Това може да е както грешка на гравьора, така и да сочи, че Аликов е загинал още в края на август, а на 2 септември са могли да вземат тялото му от бойното поле и да го закарат в болницата на Хама.\r\n\t\r\n\t\r\n\tНа 27 октомври 2017 г. агенция Ройтерс публикува разследване, че през първите девет месеца на 2017 г. в Сирия са загинали минимум 131 руски граждани – и това без да се вземат предвид официалните загуби, за които съобщава руското министерство на отбраната.\r\n\tРойтерс базира материала си на справка за смъртта на руския боец от ЧВК Сергей Поддубни. Поддубни е загинал на 28 септември в същия град Тияс, където и Евгений Аликов. В справката, подписана от същия секретар на посолството Заур Хюсеинов, като причина за смъртта му е написано \"обгаряне на тялото\".\r\n\tНа справката на Поддубни е сложен номер 131. Според приетата в руските учреждения процедура, която е описана в заповед на министерството на правосъдието, номерацията на такива документи във всяко от регистриращите смърт ведомства започва от началото на календарната година и се води последователно. Така номерът на всяка справка съответства на броя на починалите към момента на регистриране на смъртта за съответната година.\r\n\tСправката за смъртта на Евгений Аликов, загинал в Тияс на 2 септември, е получила номер 77.\r\n\t\r\n\t\r\n\tСледователно Това е повече от официално съобщения брой загинали за трите и половина години на руската военна операция: по данни на министерството на отбраната, загубите на личния състав на въоръжените сили на Русия в хода на операцията в Сирия са 44 души. Последният официално признат загинал стана летецът майор Роман Филипов.\r\n\tМногобройните загуби сред руските доброволци, отиващи в Сирия като бойци на частни военни компании (ЧВК), руските власти не признават официално и не коментират.\r\n\tПоследният случай на масово загинали руснаци в Сирия беше на 7 февруари, когато няколко отряда на ЧВК попаднаха под огъня на американската авиация. Точният брой на загиналите и досега е неизвестен, но вече е ясно, че може да са няколко десетки души. Руското министерство на външните работи официално призна вероятната гибел на само петима руснаци.\r\n\tЗа признаването на паметта на сина си Нина Атюшева започва да се бори веднага след погребението му. Тя се обръща с искане за обяснение на статута за неговото пребиваване в Сирия към военното окръжие на Пласецк.\r\n\tЗаявлението е подадено на 5 октомври. След месец и половина пристига отговор: \"Определянето на статута на Вашия син за по-нататъшно разрешаване на въпроса за предприемане на мерки за правова и социална защита в момента не беше възможно\".\r\n\tТогава към делото се включват официалните лица на селището. Депутатът от районния съвет Галина Старицина получава отговор от военното окръжие в средата на декември: \"От кого е издаден военния знак с личен номер, как гражданинът Евгений Евгениевич Аликов се е оказал в Сирийската Арабска Република и е получил входно-изходна рана, вследствие на която е починал, не беше възможно да се установи. В тази връзка статутът му не се определя.\"\r\n\t\r\n\t\r\n\tНаистина, признанието на заслугите на Евгений Аликов пред страната приключва още на четиридесет километра от Североонежск – в двуетажната дървена сграда на улица Съветска, където се намира Военното окръжие на Пласецки район.\r\n\t\"Разбирам за какъв гражданин говорите и не разбирам как би могъл той да попадне в Сирия\", обяснява, изправен до входа, военният комисар Игор Горбунов. \"Първо, още на 18 години при получаването на военен билет след преглед от медицинската комисия, той е бил признат за частично годен за военна служба, така че по закон не бихме могли да го изпратим в Сирия. Второ, военният знак е от неустановен вид. Ние отправихме запитване във военното окръжие по местоотчета му и ни отговориха, че той не е викан за служба, а какво ни отговориха от Москва даже няма да цитирам. На майката беше препоръчано да се обърне към военно-патриотичните организации, защото е невъзможно да се установи неговият официален статут\".\r\n\tЗа невъзможността да се даде статут на военнослужещ със задна дата говори и правозащитникът Сергей Кривенко: \"За съжаление, това е нереалистично: по закон той просто е гражданин на Русия. Сега във връзка с гибелта през февруари на руски граждани този въпрос възникна отново, защото няма никакво законодателство, което да регулира частните военни компании в Русия. Те са извън закона. И това е голям проблем\".\r\n\tПо думите му, доброволците не са защитени от закона при участие във военни действия: \"Ако военнослужещият е на официален договор с руската армия, тогава държавата носи отговорност за него. В частност, държавата е длъжна да разследва факта на гибелта – например, кой е издал неправомерната заповед. А ако това е просто гражданин на Русия – не е длъжна\".\r\n\tТе не са защитени и след връщането им вкъщи: в руското законодателство има закон за наемничеството. Ако гражданин е участвал във военни операции, върнал се е в Русия и бъде доказан фактът, че е получавал пари, той може да бъде осъден.\r\n\tСпоред разказите на четирима ветерани, участвали в бойните действия в Източна Украйна и в Сирия, при връщането им у дома Федералната служба за сигурност (ФСС) взема разписка за неразгласяване в продължение на пет години, в противен случай ги заплашва криминално преследване по закона за \"наемничеството\".\r\n\tНина Атюшева се надява, че в края на краищата държавата все пак ще признае гибелта в Сирия не само на сина й, но и на всички останали бойци на ЧВК, които са оставили майки, жени и деца. \"Това е несправедливо все пак. Той не е загинал при хулиганско сбиване, а на война, - казва тя - И ми се иска някаква благодарност от държавата, някаква подкрепа. Аз не искам нещо, което не се полага. Или просто момчето е загинало напразно? Не знам вече\".", "date": "2018.02.20", "title": "Майка на убит в Сирия руски наемник се бори да го признаят за войник"}
{"url": "http://www.mediapool.bg/svetlin-mihailov-vleze-po-speshnost-v-pravitelstvena-bolnitsa-i-otlozhi-vota-za-sgs-news275767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия във Висшия съдебен съвет (ВСС) отложи във вторник дългоочаквания избор на нов председател на Софийския градски съд (СГС), след като се оказа, че единият кандидат е приет по спешност в правителствена болница и не може да се яви на изслушването.\r\n\tСтава въпрос за бившия ръководител на съда между 2004 и 2009 г. Светлин Михайлов. В началото на заседанието на колегията председателят ѝ Лозан Панов докладва служебна бележка, изпратена от здравното заведение, според която Михайлов бил приет малко преди 21.00 часа в понеделник.\r\n\tЧленовете на Съдийската колегия единодушно гласуваха изборът бъде отложен, след което Панов покани другия кандидат Евгени Георгиев в залата, за да му обясни ситуацията и да му се извини, че заради заболяването на Михайлов избор във вторник няма да има. Така тази точка от дневния ред бе отложена поне до следващото заседание след седмица.\r\n\tСветлин Михайлов и Евгени Георгиев се самономинираха за поста, като на проведеното преди седмица Общо събрание на СГС  с 44 гласа срещу 25 за скандалния бивш председател на най-големия окръжен съд в страната.\r\n\tМнението на магистратите не е задължително за ВСС, но би трябвало да послужи за ориентир кой предпочитат съдиите да ги управлява, особено предвид волята за съдийско самоуправление, която бе заложена в Закона за съдебната власт.\r\n\tКъм двамата кандидати бяха постъпили въпроси за имотното им състояние от неправителствената организация \"Антикорупционен фонд\". Въпреки че оттам уточняват, че въпросите към Михайлов са много повече, \"което е логичен резултат от неговата активност на пазара на недвижими имоти и сериозно имуществено състояние под формата на декларирани банкови депозити и притежавани недвижими имоти\", единствено Георгиев изпрати отговори.\r\n\tНепосредствено преди отложения във вторник избор, фаворитът на градските съдии стана обект на атаки от медии, свързвани с депутата от ДПС Делян Пеевски, заради обстоятелството, че притежава акции от КТБ, както и заради стипендии, финансирани от американски организации.\r\n\tЕвгени Георгиев изясни подробно тези въпроси в свое становище, изпратено на ВСС и , според което той е придобил 58 акции от \"КТБ\" АД между 2008 и 2010 г., които нито той, нито негови роднини са продавали след срива и затварянето на банката.\r\n\tПо отношение на атаките заради обученията му в САЩ, съдия Георгиев обясни, че е спечелил стипендиите след участие в конкурси. Те са били финансирани от Държавния департамент на САЩ чрез Програмата \"Рон Браун\", Американската агенция за международно развитие и от Фондация \"Джемс\".\r\n\tКонкурентът му Светлин Михайлов обаче предпочете да не коментира въпросите, породени от данните в имотната му декларация. Според тях благодарение на негови сделки с недвижими имоти с участието на родителите му от 1999 г. насам към настоящия момент той официално е милионер, въпреки че през цялата си кариера е бил единствено магистрат. \r\n\tОсвен съмненията около стремителното му забогатяване, част от което съвпада с управленския му мандат в СГС, друг сериозен минус в биографията на съдия МИхайлов са множеството скандали, .", "date": "2018.02.20", "title": "Светлин Михайлов влезе по спешност в правителствена болница и отложи вота за СГС"}
{"url": "http://www.mediapool.bg/karakachanov-v-obedineni-patrioti-ima-nedorazumeniya-a-ne-problemi-news275773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ коалицията “Обединени патриоти” имало “недоразумения и разминавания”, но не и проблеми. Това каза във вторник пред БНТ съпредседателят на националистическата коалиция и вицепремиер Красимир Каракачанов (ВМРО). По този начин той коментира анонса от страна на колегата му Валери Симеонов (НФСБ), че заради натрупано напрежение между двете партии може да не се явят отново на избори заедно.\r\n\tСпоред Каракачанов здравият разум изисква едно толкова дълго търсено обединение да продължи да съществува. \"С повече разум и по-малко емоции това ще стане\", смята вицепремиерът.\r\n\tТой съобщи, че вчера се е провел политически съвет и неговото виждане е, че има недоразумения и разминавания, но не и проблеми. \"Предпочитам нещата в коалицията да се изясняват вътре, а не през медиите\", аргументира той отказа си да даде повече подробности.\r\n\tПопитан дали темата с искане на оставка на министъра на туризма Николина Ангелкова е обсъждана на съвета, Каракачанов каза, че такъв въпрос не е разискван. \"Темата със смяната на министър е деликатна. Не може лекомислено да се хвърля в публичното пространство\", допълни той.\r\n\tКаракачанов отговори и на обвиненията от страна на Валери Симеонов, че руската държавна компания \"Газпром\", от която България е почти 100% зависима за вноса на природен газ, саботира опитите на страната ни за собствен добив на петрол и газ. Симеонов и запита индиректно колегата си \"патриот\" и силов вицепремиер Красимир Каракачанов защо българските служби не правят нищо по въпроса.\r\n\tПо думите на Каракачанов няма информация някой целенасочено да прави подобно нещо.\r\n\tЗа Каракачанов е проблем, че така и на хората не е било обяснено каква е разликата при добив на газ при конвенционалния метод и чрез шисти.\r\n\tПроцедурите за покупка на нови самолети и бронирани машини за армията ще тръгнат до края на март, когато в Министерския съвет ще бъде внесено предложение за параметрите им, се разбра още от думите на военния министър.\r\n\tТой поясни, че ще има промяна в условията за самолетите и като задължително условие няма да присъства това да са нови. Според Каракачанов така ще се получат повече оферти, от които да се избере най-добрата.\r\n\tПо отношение на покупката на нови кораби, която се провали, след като избраната фирма се отказа, недоволна от финансовите условия, той допълни, че с предвидените под 700 млн. лева няма как да се купят два плавателни съда с нужното въоръжение.\r\n\tСпоред него тези средства трябва да се дадат за модернизация на съществуващите фрегати. В същото време било нужно да се поискат оферти от производители, за да стане ясно колко пари са нужни към днешна дата, тъй като последните разчети са от 2015 година. Като задължително условие ще се постави корабите да се произвеждат в България.\r\n\tКрасимир Каракачанов повтори, че не приема твърденията на президента, че модернизацията е прекратена от сегашното правителство. \"Към това, което заварихме - за флота и авиацията, добавихме и проекта за сухопътни войски. \"Това, че има решения, които не се харесват на президента, е друга тема\", допълни той.\r\n\tКрасимир Каракачанов посочи, че става дума за проекти на стойност над 3.5 млрд. лева, които нямал право да ги хвърли \"ей така на бегом, за да отбие номера\". Според него подобни разходи в миналото е имало и в резултат има купена нова техника, която не се използва.\r\n\tПопитан за срока на доброволната военна служба, план за въвеждането на която вече се изготвя в Министерството на отбраната, Каракачанов каза, че тя ще е между 6 и 12 месеца в зависимост от желанието на кандидата и спецификата на службата.", "date": "2018.02.20", "title": "Каракачанов: В Обединени патриоти има недоразумения, а не проблеми"}
{"url": "http://www.mediapool.bg/ananiev-parite-za-chuzhdite-zdravni-kasi-sa-kakvito-plochev-gi-e-predlozhil-news275774.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗдравният министър Кирил Ананиев обвини във вторник управителя на здравната каса Камен Плочев в серия от лъжи в скандала с поисканата от него актуализация на бюджета заради дълговете към към чуждите здравни фондове. Заради поисканата промяна в бюджетите на държавата и на касата зад гърба му и в нарушение на всички процедури, без по думите му да има никакво основание за това, в петък Ананиев поиска оставката на Плочев, който на свой ред отказа да се оттегли и се обяви за жертва на натиск.\r\n\t, коментира Ананиев във вторник пред Нова телевизия.\r\n\tТой обясни, че по закон именно управителя на НЗОК внася проектобюджета й в Надзорния съвет на институцията и показа в студиото докладната, с която Плочев в края на миналата година е предложил как да се разпределят разходите по отделните пера.\r\n\t, заяви Ананиев.\r\n\t, обясни Ананиев.\n\n\r\n\tОсвен това по думите му Плочев знае много добре защо не е поставен този въпрос.\r\n\t\r\n\t, заяви Ананиев.\r\n\tТой коментира, че европейската практика не само в България е когато приближи 18-месечният срок за плащане и по естествени причини не са разплатени дадени разходи, да се прави протокол за разсрочено плащане.\r\n\t, увери Ананиев и за пореден път заяви, че и тази година НЗОК няма да има проблем с разплащането с чуждите каси. По думите му причината болници в Западна Европа да искат авансови плащания от пациенти, които се лекуват планово с формуляр, не се дължи на специално отношение към нас.\r\n\t“Някои клиники в Западна Европа са приели практика на авансово плащане, но това се отнася за всички граждани на всички държави, а не е отношение към България“, заяви Ананиев.\r\n\t\r\n\tПо повод обвиненията в натиск и намеса в работата на касата Ананиев заяви:\r\n\t“. Това е една от лъжите, която той изрече. Поне няколко пъти сме се виждали в моя кабинет, много често говорим по телефона. Само преди няколко дена, в четвъртък бяхме целия следобяд в Центъра по хигиена по една друга задача“, каза Ананиев.\r\n\tТой заяви, че Плочев е изрекъл , припомняйки, как управителят на касата първо е отричал да е писал писмо до парламента с искане за актуализация, после е излъгал, че подписът му е фалшифициран, а в последствие е обидил собствения си персонал, като ги е обвинил, че са му дали да подпише писмото и той го е направил без да гледа какво подписва. Освен това Ананиев посочи, че относно проблема с дълоговете към чуждите каси. \r\n\tКакто Mediapool  в петък в писмото до министъра се иска само превеждане от МЗ на сумите за лечение на българи с формуляр S2, а в писмото до депутатите – актуализация на държавния бюджет и бюджета на НЗОК.\r\n\t, коментира Ананиев.\r\n\t, заяви още здравният министър.\r\n\tОтносно твърденията на Плочев за оказван натиск върху него, Ананиев заяви, че той никога не би си позволил да заплашва човек, а колкото до това дали друг човек го е заплашвал, достойната позиция била управителят на НЗОК да излезе да каже кой го е заплашвал.\r\n\tПопитан приема ли действията на Плочев като удар срещу себе си Ананиев заяви: “Не го приемам като удар срещу мен. Според мен сам се забърка без да прецени нещата в тази история и като добавим някои незнания по отношение на нормативната уредба, просто попадна в един капан“.\r\n\tАнаниев отхвърли обвиненията към неговата заместничка Жени Начева, която е председател на Надзорния съвет на НЗОК и която Плочев твърди, че му се меси грубо в работата.\r\n\t, заяви Ананиев.", "date": "2018.02.20", "title": "Ананиев: Парите за чуждите здравни каси са каквито Плочев ги е предложил"}
{"url": "http://www.mediapool.bg/sreshtata-na-avstriyskiya-kantsler-s-borisov-se-otlaga-poradi-zdravoslovni-prichini-news275769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\t\tПланираното за вторник работно посещение на канцлера на Австрия Себастиан Курц се отлага поради внезапно възникнали здравословни причини,  съобщиха от правителствената информационна служба. \r\n\t\r\n\t\t \r\n\t\r\n\t\tКабинетите на двамата премиери вече уточняват друга дата за осъществяване на визитата, а Бойко Борисов е пожелал бързо оздравяване на своя колега, съобщиха от правителствената пресслужба. \r\n\t\r\n\t\t \r\n\t\r\n\t\tФокусът на разговорите трябваше да бъде приемствеността в темите на българското и австрийското председателство на Съвета на ЕС, което започва на 1 юли, както и реформата на европейската политика за отразяването на мигрантската вълна към Европа.\r\n\t\r\n\t\t \r\n\t\r\n\t\tАвстрийският канцлер е на мнение, че Европа трябва да реши сама кой да влиза на нейна територия, а притокът на мигрантите може да подкопае мира и благополучието на Европа. България и много от останалите страни обаче настояват за квотното разпределение на мигрантите, за да се облекчат страните на \"първата\" линия. \r\n\t\r\n\t\t \r\n\t\r\n\t\tВ понеделник Борисов обсъди въпроса и с унгарския си колега Виктор Орбан. \r\n\t\r\n\t\t \r\n\t\r\n\t\tРеформата на европейската система за убежище е едно от най-сериозните предизвикателства пред българското европредседателство. Тя на практика е блокирана тъй като страните от Вишеградската четворка са категорично против квотното разпределение на мигрантите. Според действащото Дъблинско споразумение мигрантите трябва да бъдат връщани в държавите, в които първоначално са били регистрирани, и това поставя в много затруднено положение Италия, Гърция и България.", "date": "2018.02.20", "title": "Срещата на австрийския канцлер с Борисов се отлага поради здравословни причини"}
{"url": "http://www.mediapool.bg/vss-prie-ostavkata-na-zam-shefa-na-vks-i-naznachi-na-myastoto-mu-svetla-dimitrova-news275775.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет (ВСС) прие във вторник оставката на зам.-председателя на Върховния касационен съд (ВКС) и ръководител на Гражданската му колегия Красимир Влахов.\r\n\tСъщевременно съдебните кадровици назначиха на негово място съдия Светла Димитрова, предложена за поста от шефа на ВКС Лозан Панов.\r\n\tЗа разлика от предишните заседания на колегията, на които бе обсъждана рокадата, поискана още през лятото от Панов, този път колегите му не спориха по мотивите за смяната, а само по въпроса дали смяната на Влахов с Димитрова трябва да се осъществи в един и същ момент.\r\n\tВСС все пак прие освобождаването му от зам.-председателския пост, назначаването му за редови съдия в Гражданската колегия и встъпването в длъжност на съдия Димитрова на негово място да стане едновременно във вторник.\r\n\tТози вариант бе предложен от представляващия ВСС Боян Магдалинчев и подкрепен с 9 на 5 гласа от членовете на Съдийската колегия, въпреки че Комисията по атестирането и конкурсите бе на мнение, че Влахов първо трябва да напусне поста, после Димитрова да го заеме и чак тогава Влахов да заеме освободеното от нея място в Гражданската колегия на ВКС.\r\n\tСред мотивите, с които председателят на ВКС поиска оставката на заместника, беше посочено това, че Влахов предпочел да се хареса на съдиите в Гражданската колегия на съда, вместо да подпомогне Панов в решението му да прехвърли около 700 забавени дела от Търговската колегия.\r\n\tКрасимир Влахов пък на свой ред се възмути, че шефът му използва негово отсъствие от работа по болест, за да аргументира обвинението си за лиспа на съдействие от негова страна. Панов бе разкритикуван и от някои от членовете на Съдийската колегия на ВСС, че с изказванията си унижава заместника си. В крайна сметка Съдийската колегия бламира Панов, отказвайки да освободи Панов на 6 февруари.\r\n\tВъпреки това съдия Влахов сам реши да подаде оставка, заявявайки, че се срамува, че е „част от екипа на човек, който няма съзнанието за високата отговорност, с която го задължава заеманата от него позиция на върха на съдебната власт, който възприема Върховния касационен съд като трибуна за отправяне на спорни публични послания, без да проявява особен интерес нито към правораздавателната и тълкувателна дейност на съда, нито към хората, които ги осъществяват“.", "date": "2018.02.20", "title": "ВСС прие оставката на зам.-шефа на ВКС и назначи на мястото му Светла Димитрова"}
{"url": "http://www.mediapool.bg/koruptsiyata-v-ukraina-zasyaga-i-vaorazhenite-sili-news275776.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазходите на Украйна за отбрана и сигурност са нараснали от около 2,5 на сто от БВП в началото на войната в източната част през 2014 г., до над 5 на сто тази година, което позволи на страната да възстанови армията си и да се бие с проруските сепаратисти и тежко въоръжените им руски поддръжници, пише в. \"Ню Йорк таймс\".\r\n\t \r\n\tНо предоставяйки толкова пари в ръцете на украински чиновници и бизнесмени, които често са едни и същи лица, повишаването на военните разходи попречи на усилията за справяне с корупцията, която според мнозина е най-опасният враг на страната, отбелязва вестникът и дава пример със закупуването на над 100 военни линейки от министерството на отбраната на цена 32 000 долара всяка.\r\n\t \r\n\tМашините са закупени близо четири години след началото на изтощителната война и много от тях вече са се повредили, а нямат и достатъчен капацитет. Освен това те са закупени без търг от фирмата на Олег Гладковски - близък приятел на президента Петро Порошенко и високопоставен служител в министерството на отбраната, занимаващ се с доставките на армията. Въпреки привидния конфликт на интереси обаче, доказателства за намесата му в решението не съществуват.\r\n\t \r\n\t\"Сливането между политиката и бизнеса е най-големият ни проблем\", заявява Виктор Чумак, независим депутат в украинския парламент и заместник-председател на антикорупционната комисия, цитиран от американското издание.", "date": "2018.02.20", "title": "Корупцията в Украйна засяга и въоръжените сили"}
{"url": "http://www.mediapool.bg/boyan-boichev-nzok-ne-upravlyava-aktivno-razhodite-za-lechenie-v-es-news275777.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\t\r\n\tТрябва да има по-голям контрол, прозрачност и възможност за редуциране на разходите на Националната здравноосигурителна каса за лечение на български граждани в други Европейски страни чрез активно управление на този процес, коментира пред Mediapool Боян Бойчев по повод скандала с дължимите 270 млн. лева към здравните каси на други европейски страни.\r\n\t\n\n\r\n\t, коментира представителят на АИКБ.\r\n\t, смята Бойчев.\r\n\t\r\n\tПо думите му обаче няма никакъв напредък по отношение на предприемането на конкретни мерки: \".\r\n\t, посочи той.\r\n\t\r\n\tПопитан има ли конкретни сигнали за източването на НЗОК от лекари в чужбина, Бойчев отговори, че няма, но не изключи възможността това да се случва.\r\n\tТой разкритикува и процеса по издаването на формулярите за планово лечение: \".\r\n\t, коментира Бойчев.\r\n\tТой изрази резерви относно размера на дължимите суми към германската страна.\r\n\t\r\n\t, смята той.\r\n\t.\r\n\tподчерта Боян Бойчев.\r\n\tКъм 31 януари задълженията към Германия възлизат на 128.1 млн. лева, а към Испания на едва 23.1 млн. лева. Като цяло дългът към германската страна е почти половината от общия дълг на НЗОК от 270 млн. лева, като задълженията към останалите държави са много по-малки.\r\n\t\r\n\tПопитан защо много повече хора се лекуват в Германия отколкото в Испания, той отговори, че \".\r\n\t\r\n\tОт стенограмата от заседанието на 13 септември миналата година е видно, че според данните на германската страна за разходите, има значителен брой български пенсионери, които се лекуват в Германия и голяма част от тях са в последен стадий на болестта.\r\n\t, коментира Бойчев.\r\n\t\r\n\tОтносно скандала между Плочев и Ананиев Бойчев припомни, че бюджетът на НЗОК се внася от управителя на касата в Надзорния съвет на НЗОК, след това отива при министъра на здравеопазването, който го внася в Министерския съвет и оттам в парламента, така че няма обяснение защо още на ниво бюджетна процедура тези дължими суми не са били включени в общия бюджет.\r\n\tБойчев заяви, че на последните заседания на Надзорния съвет на НЗОК проблемът с дълговете към чуждите каси не е бил обсъждан и няма ново развитие, което да е наложило спешни действия.\r\n\tОтносно исканата от Плочев актуализация той коментира: \"", "date": "2018.02.20", "title": "Боян Бойчев: НЗОК не управлява активно разходите за лечение в ЕС"}
{"url": "http://www.mediapool.bg/dvama-blizki-satrudnitsi-na-netanyahu-sa-zameseni-v-razsledvaneto-za-koruptsiya-v-izrael-news275778.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската полиция разкри имената на двамата близки сътрудници на министър-председателя Бенямин Нетаняху, арестувани по разследване за корупция, засилващо подозренията към премиера, който вече е обвинен в подкуп по два отделни случая, предаде Асошиейтед прес.\r\n\t \r\n\tПолицията обяви, че въпросните хора са бившият говорител на Нетаняху Нир Хефец и бившият директор в министерството на комуникациите Шломо Филбер.\r\n\t \r\n\tДвамата са заподозрени за насърчаване на регулация за стотици милиони долари за израелската телекомуникационна компания \"Безек\" в замяна на благоприятно медийно отразяване на Нетаняху в притежавания от нея популярен новинарски уебсайт Walla.\r\n\t \r\n\tПремиерът, който до миналата година ръководеше министерството на комуникациите, засега не е посочен като заподозрян по случая, но се очаква да бъде разпитан.\r\n\t \r\n\tШаул Елович, който притежава контролния пакет акции в \"Безек\", също е в ареста наред със съпругата си, сина си и други висши служители на компанията.\r\n\t \n\n\r\n\tБивши журналисти от сайта Walla свидетелстваха, че им е бил оказван натиск да се въздържат от отрицателни репортажи за Нетаняху.\r\n\t \r\n\tПремиерът отрича да е извършил нещо нередно и казва, че обвиненията са продължение на по-голям лов на вещици срещу него от враждебни медии.", "date": "2018.02.20", "title": "Двама близки сътрудници на Нетаняху са замесени в разследването за корупция в Израел"}
{"url": "http://www.mediapool.bg/otkriti-sa-ostankite-na-razbiliya-se-v-nedelya-iranski-samolet-news275779.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ иранската планина Дена са открити останките на разбилия се в неделя самолет на авиокомпания \"Асеман еърлайнс\" с 66 души на борда, предаде Франс прес.\r\n\t \r\n\tСпоред местната агенция ИРНА един човек е пропуснал полета и машината е катастрофирала с 59 пътници и шест души екипаж.\r\n\t \r\n\tХеликоптер от Корпуса на гвардейците на Ислямската революция е забелязал тази сутрин отломките в югозападния планински масив според говорител на тези елитни войски на техеранските власти, направил изявление пред държавната телевизия.\r\n\t \r\n\tГоворителят на спасителите Моджтаба Халеди уточни, че в планинския район няма как да бъдат изпратени линейки и за мястото вече са заминали спасителни хеликоптери.\r\n\t \r\n\tСпоред иранския клон на Червения полумесец изваждането на телата на загиналите от останките на машината може да започне още тази вечер. Лошото време затруднява дейностите на терена, информира медийната корпорация ИРИБ.\r\n\t \n\n\r\n\tСамолетът на \"Асеман еърлайнс\" се разби в неделя при лоши метеорологични условия. В понеделник местен служител съобщи, че части от самолета са намерени в областта Семиром на провинция Есфахан. Транспортното министерство обаче отказа да потвърди информацията.", "date": "2018.02.20", "title": "Открити са останките на разбилия се в неделя ирански самолет"}
{"url": "http://www.mediapool.bg/zam-ministar-na-sporta-oglavi-agentsiyata-za-malkite-i-sredni-predpriyatiya-news275781.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-министърът на спорта Габриела Козарева е новият изпълнителен директор на Изпълнителната агенция за насърчаване на малките и средните предприятия. Досегашният шеф Мариета Захариева е освободена от поста, съобщиха от Министерството на икономиката.\r\n\tВ прессъобщението не са посочени мотивите за рокадата. Публична тайна е, че възнагражденията в Агенцията за малките и средни предприятия са по-високи от тези на зам.-министър. Това беше една от причините в средата на октомври правителството да  на зам.-министрите. Няма официална информация колко получава шефа на агенцията, но  три европроекта за близо 10 млн. лв. Освен това чрез агенцията се разпределят и парите за иновации, които са около 5 млн. лв. годишно през последните години. При последната сесия за тях имаше скандал, защото класирането се проточи прекалено дълго и оценителите , за да си получат парите.\r\n\tМариета Захариева беше назначена за шеф на Агенцията за малките предприятия по времето на втория кабинет на Бойко Борисов, когато министър на икономиката беше Божидар Лукарски. Сега е  Емил Караниколов.\r\n\tТой назначава на поста Габриела Козарева, след като премиерът Бойко Борисов я е освободил от поста заместник-министър на младежта и спорта, считано от 20 февруари.\r\n\tТя е родена на 24 октомври 1977 г. Завършва средното си образование през 1996 г. като възпитаник на Националната гимназия за древни езици и култури \"Св. Св. Константин-Кирил Философ\". През 2001г. се дипломира като магистър по право в юридическия факултет на СУ \"Св. Климент Охридски\" със специализации по правораздаване, публична администрация и международно право и международни отношения.\r\n\tОт 2001 г. до 2003 г. е правен консултант в \"Юрекс Консулт\" АД. След това работи като съдебен помощник във Върховния административен съд (ВАС) към петчленен състав на съда, със съдия-патрон председателя на ВАС съдия Светла Петкова до 2007 г., е  й биография на страницата на спортното министерство.\r\n\t\r\n\tВ периода 2007 - 2011 г. е правен консултант на редица местни и чуждестранни търговски дружества, опериращи в областта на инфраструктурното изграждане, недвижими имоти, инвестиционно финансиране, корпоративно структуриране, защита на конкуренцията, околна среда и други.\r\n\tОт 2011 до 2015 г. работи като директор на дирекция \"Правни и корпоративни въпроси\" в \"Нафтена Индустрия Сърбия Петрол\" ЕООД, което е дъщерно дружество на \"ГазпромНефт\" АД.\r\n\tОт 2015 г. е директор на дирекция \"Спортна инфраструктура и управление на държавното участие\" в Министерството на младежта и спорта, а от 2017 г. е назначена за зам.-министър във ведомството.\r\n\tГабриела Козарева владее английски, руски и италиански език.", "date": "2018.02.20", "title": "Зам.-министър на спорта оглави Агенцията за малките и средни предприятия"}
{"url": "http://www.mediapool.bg/rusiya-ogranichava-prodazhbite-na-alkohol-za-svetovnoto-po-futbol-news275782.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрактически всички градове - бъдещи домакини на мачове от тазгодишното световно по футбол в Русия, ще ограничат продажбите на алкохол по време на игрите, а на места и предния ден, информира \"Известия\", като се позовава на местните власти.\r\n\t \r\n\tСпоред вестника, цитиран от БТА, мярката не е особено сурова, тъй като засяга само напитките в стъклени бутилки и продажбите край стадионите и фен зоните. Подобни ограничения има и за зрителите на мачовете от националното руско първенство, напомня той.\r\n\t \r\n\tПо време на световното ще бъде направено изключение за бирата. Бира ще се продава дори на самите стадиони - но само в пластмасови чаши, \"за да се сведе до минимум рискът от травми\", заявява за \"Известия\" Ораз Дурдиев от борда на компанията \"САН Ин-Бев\", която е сред спонсорите на първенството.\r\n\t \r\n\tМасовите пиянски гуляи са неотменима част от всички големи футболни турнири и местните власти в Русия системно се подготвят за тях - в някои региони например възстановяват изтрезвителните, ликвидирани в страната през 2011 г., допълва \"Известия\".", "date": "2018.02.20", "title": "Русия ограничава продажбите на алкохол за световното по футбол"}
{"url": "http://www.mediapool.bg/tramp-e-pod-natisk-da-podkrepi-ogranicheniya-pri-prodazhba-na-orazhiya-news275783.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтуденти и ученици предприеха вчера акция пред Белия дом във Вашингтон в понеделник, като легнаха с кръстосани на гърдите ръце. Те се опитват да подтикнат президента на САЩ Доналд Тръмп да предприеме действия за засилване на контрола над оръжията в страната след нападението във Флорида, пише британският в. \"Гардиън\".\r\n\t\r\n\tУченици от гимназията във Флорида, в която бе извършено нападението, ще организират утре митинг в столицата на щата, за да призоват законодателите да предприемат действия, които да попречат на повторение на клането от миналата седмица, при което загинаха 17 ученици.\r\n\t \r\n\tВ същото време американското президентство обяви, че държавният глава, който беше подложен на критики заради подкрепата си за Националната асоциация на притежателите на огнестрелни оръжия, работи по закон, който може да подобри проверките на досиетата на купувачите на оръжие.\r\n\t \r\n\tНе е сигурно обаче дали Тръмп наистина е решил да подкрепи закона, което би било огромна грешка, подчерта пред в. \"Гардиън\" Майкъл Хамънд от лобистката група \"Притежатели на огнестрелни оръжия в Америка\" (GOA). Според него хората, които представляват опасност, вече са получили разрешителни и имената, които бъдат добавени в националната система за проверки на съдебното минало, вероятно ще са на хора, които не трябва да са в този списък. Законът \"е огромна грешка и би било огромна политическа грешка републиканците да станат партията, въвела контрол над оръжията, след като Обама не успя в продължение на осем години\", заяви той.\r\n\t \r\n\tТръмп и преди е променял позициите си в резултат на текущи събития или дадени му съвети, отбелязва британското издание, припомняйки, че преди да се заеме сериозно с политика, той е изразявал подкрепа за забрана на автоматичните оръжия и за удължаване на срока на изчакване преди получването на огнестрелно оръжие. Но през 2016 г. по време на кандидатпрезидентската си кампания той изразяваше категорична подкрепа за притежателите на оръжия.\r\n\t \n\n\r\n\tСлед трагедии като нападението в гимназия във Флорида САЩ изпитват шок, тъга и печал, които водят до възмущение и гняв. Гневът неизбежно се насочва към Асоциацията на притежателите на огнестрелни оръжия, към поддръжниците на правото да имаш оръжие и към политиците, които отказват да направят нещо въпреки смъртта на деца. Но в крайна сметка това може да причини повече вреда, отколкото полза, пише в. \"Ню Йорк таймс\".\r\n\t \r\n\tОгнестрелните оръжия пораждат културен конфликт в нация, която е разделена и се сблъсква със силно неравенство. Хората, защитаващи правото на притежание на оръжие, вярват че снобски настроеният елит гледа отвисоко на техния морал и иска да унищожи културата им. Ако кажем на подобни хора, че те и оръжията им са достойни за съжаление, те ще отвърнат с омраза и по-голямо упорство. Затова, ако искате да спрете стрелбите в училищата, протестите и проявите на възмущение не са достатъчни. Необходимо е твърдите поддръжници на Републиканската партия да поведат тези усилия и да се показва уважение към притежателите на оръжие. Първо трябва да има доверие и уважение, а след това може да се постигне компромис по огнестрелните оръжия - които да бъдат разглеждани като оръжия, а не като свещен кръст в сблъсък на култури, пише \"Ню Йорк таймс\".\r\n\t \r\n\tСъвместно проучване на в. \"Вашингтон пост\" и Ей Би Си нюз показа, че според над 60 на сто от американците Конгресът и Тръмп не правят достатъчно за предотвратяване на масовите убийства с огнестрелно оръжие, но подобни трагедии отразяват проблемите с лечението на психичните заболявания, а не законите за контрол над оръжията. 77 на сто смятат, че по-ефективно откриване и лечение на психичните заболявания е можело да предотврати стрелбата, пише вестникът, отбелязвайки, че само 58 на сто са на мнение, че по-строги закони за контрол над оръжията са можели да предотвратят нападението в гимназия \"Марджъри Стоунман Дъглас\".\r\n\t \r\n\tНападението не е довело до засилване на подкрепата за забрана на армейските оръжия в сравнение с равнището й преди две години. 42 на сто от анкетираните обаче подкрепят идеята да се разреши на учителите да носят огнестрелно оръжие на работа.\r\n\t \r\n\tПроучването показва разделението в САЩ относно методите за справяне с престъпленията с използване на огнестрелни оръжия - но също така и голямото недоволство от липсата на политически отговор от страна на Вашингтон въпреки серията от нападения през последните години. Изказаната от Белия дом подкрепа за подобряването на контрола вероятно сочи, че Тръмп усеща този натиск, пише в. \"Вашингтон пост\".", "date": "2018.02.20", "title": "Тръмп е под натиск да подкрепи ограничения при продажба на оръжия"}
{"url": "http://www.mediapool.bg/dobrovolnite-voinitsi-shte-vzimat-minimum-po-510-leva-news275784.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов задейства реализирането на идеята си за въвеждане на доброволна казарма, която е на път да се превърне и в негов основен управленски приоритет. С нея той ще се оправдае пред \"патриотичните\" гласоподаватели, че не е изпълнил обещанието си да върне наборната служба, а в същото време ще я лансира и като една от мерките за преодоляване на  в армията.\r\n\tВече няколко седмици в МО работна група мисли възможните варианти за въвеждане на доброволната служба.\r\n\tПодобна мярка обаче ще трябва да мине и през съгласуване с ГЕРБ. От партията на Бойко Борисов към момента са склонни да приемат някаква форма на доброволна служба, но не и кардинални решения, показа проверка на Меdiapool.\r\n\tВъвеждането на доброволната служба крие много подводни камъни, тъй като ако не бъде изпълнена както трябва, ще доведе до допълнителен смут и хаос в системата. Освен това ще струва и значителни средства, които е много вероятно да имат и своята политическа цена.\r\n\t\n\n\r\n\tПри всички положения въвеждането й ще струва значително. Според някои от обсъжданите варианти тя ще излиза десетки милиона лева годишно. Цифрите варират в зависимост от това колко български граждани ще са готови да постъпят в казармата по собствено желание.\r\n\tЗасега в МО се налага идеята, че бъдещите доброволци ще трябва да получават заплащане. Все още не е взето решение в какви размери ще бъде то, но вероятно ще се движи някъде между минималната заплата 510 лева и малко повече до 600 лева.\r\n\tРазходите ще се допълват от необходимите средства за изхранване на доброволците, обличането им и настаняването им. Със сигурност ще има значителни разходи и за стягането на подготвителните лагери. Към момента се обсъжда да има два подобни лагера.\r\n\tНай-значителният въпрос е колко ще бъдат доброволците, които ще минават годишно през армията. Дори да има много желаещи, което е много малко вероятно, те ще трябва да отговарят на определени условия за физическа годност. Плановете са подготовката да продължава между 6 и 12 месеца в зависимост от избраната специалност. \r\n\tСпоред разчетите обаче разходите в определени случаи може да надминат 50 млн. лева годишно. При хиляда доброволци годишно само заплатите им ще са над 6 млн. лева.\r\n\tКакто добре знаем обаче в армията, всичко е предпоследно - и заповедите, и сметките.\r\n\t\r\n\tЗасега военните вървят към варианта минаването през доброволна служба да дава предимства за постъпване на държавна работа, но само в силовите ведомства. Подобна беше ситуацията и преди отмяната на наборната служба, която бе задължително условие за постъпване в определени държавни структури.\r\n\tСега има реална опасност системата за достъп до тях да бъде изкривена. Ясно е, че желаещите да постъпят в МВР и МО, ще искат да минат през доброволната казарма, за да имат предимство за някои по-апетитни места. Не е ясно обаче дали военното министерство ще има ресурси да я осигури за всички кандидати и то в кратък срок.\r\n\tВъзможно е да се повтори агонията от последните години на наборната казарма, когато се беше стигнало до абсурдната ситуация да се търсят връзки, за да влезеш по-бързо в казармата.\r\n\t\r\n\tКрасимир Каракачанова и екипът му разчитат доброволната служба да реши огромния проблем с липсата на достатъчно военнослужещи. В действителност обаче тя може само да замаже проблема.\r\n\tТова че ще станат повече хората, които ще се водят на резерв, няма да облекчи поделенията.\r\n\tОсвен това нововъведението ще генерира разходи, които биха могли да отидат за увеличаване на заплатите на професионалните военни.\r\n\tНа последните войнишки конкурси средно кандидатстваха едва 1.2 души за 1 място, като бяха намерени подходящи кадри за 90% от обявените длъжности.\r\n\tВ момента повече от 5500 места във въоръжените сили са свободни.", "date": "2018.02.20", "title": "Доброволните войници ще взимат минимум по 510 лева"}
{"url": "http://www.mediapool.bg/zadarzhaniyat-upravitel-na-latviyskata-tsentralna-banka-beshe-osvoboden-pod-garantsiya-news275785.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛатвийската агенция за борба с корупцията освободи управителя на латвийската централна банка Илмар Римшевич, след като го обвини в получаване на подкуп, предаде Ройтерс.\r\n\t \r\n\tРимшевич, който прекара две денонощия в ареста, беше освободен под гаранция от 100 000 евро, внесена от негов приятел, каза адвокатът му.\r\n\t \r\n\tПри освобождаването си Римшевич категорично отхвърли отправените му обвинения и каза, че ще отговори на всички въпроси на пресконференция по-късно във вторник.", "date": "2018.02.20", "title": "Задържаният управител на латвийската централна банка беше освободен под гаранция"}
{"url": "http://www.mediapool.bg/razsledvaneto-na-robart-malar-se-zainteresuva-ot-zetya-na-tramp-news275786.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследването на специалния прокурор Робърт Мълър проучва опитите на Джаред Къшнър да осигури финансиране за компанията си за недвижими имоти в периода между избирането на президента Доналд Тръмп и встъпването му в длъжност, предаде ДПА, като се позова на телевизия Си Ен Ен.\r\n\t \r\n\tСпоред телевизията това е първият признак, че разследването на Мълър за евентуална руска намеса в изборите в САЩ през 2016 г. се фокусира върху нещо отвъд предполагаемите руски контакти на Къшнър.\r\n\t \r\n\tЗетят на Тръмп бил питан в интервюта напоследък за усилията му да осигури финансиране на офис-сграда в Ню Йорк, която имала финансови трудности, съобщи Си Ен Ен, като се позова на запознати с разследването източници.\r\n\t \r\n\tТелевизията отбеляза, че причината за интереса на Мълър към темата не е ясна.\r\n\t \n\n\r\n\tСпоред в. \"Ню Йорк таймс\" седмица след избирането на Тръмп Къшнър се срещнал с президента и висши мениджъри на китайската група \"Анбан иншурънс\", собственик на хотел \"Уолдорф Астория\" в Ню Йорк.\r\n\t \r\n\tСпоред негово изявление пред разследващите от Конгреса в преходния период Къшнър е разговарял с хора от повече от 15 страни.\r\n\t \r\n\tКъшнър отрече да е приемал руски средства, за да финансира свои бизнес начинания и защити контактите си с руски представители по време и след президентската кампания като \"уместни\".", "date": "2018.02.20", "title": "Разследването на Робърт Мълър се заинтересува от зетя на Тръмп"}
{"url": "http://www.mediapool.bg/pravozashtitni-organizatsii-protestirat-sreshtu-ungarski-zakonoproekti-news275787.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 200 европейски правозащитни групи изразиха протест срещу предложени от унгарския парламент нови закони, които ограничават работата на организации, помагащи на кандидати за убежище, предаде ДПА.\r\n\t \r\n\t\"Изразяваме солидарността си с гражданското общество и всички защитници на човешките права в Унгария, храбри хора, които се борят за по-справедливо общество\", се казва в колективно писмо, подписано от организациите и публикувано вчера от германския клон на \"Амнести интернешънъл\".\r\n\t \r\n\tОчаква се във вторник унгарският парламент да започне разискване на законопроектите, който ще наложат нови ограничения на неправителствените организации, работещи с бежанци.\r\n\t \r\n\tСпоред проектите, публикувани миналата седмица на сайта на парламента, тези организации ще трябва да плащат 25-процентен данък върху цялото си финансиране от чужбина, а на сътрудниците им може да бъде забраняван достъп в бежански центрове близо до границите на страната.\r\n\t \r\n\tОрганизациите ще трябва също да се регистрират в унгарското вътрешно министерство, което ще може да им налага глоби или да откаже да ги допусне да развиват дейността си легално в Унгария.\r\n\t \n\n\r\n\tВчера правозащитните организации настояха за незабавно оттегляне на законопроектите.\r\n\t \r\n\tЗа да прокара законодателството, правителството на десния премиер Виктор Орбан се нуждае от мнозинство от две трети в парламента, с каквото в момента не разполага. Законопроектът вероятно ще бъде гласуван след парламентарните избори на 8 април, на които се очаква партия ФИДЕС на Орбан да спечели повече места.", "date": "2018.02.20", "title": "Правозащитни организации протестират срещу унгарски законопроекти"}
{"url": "http://www.mediapool.bg/kostov-kabinetat-da-poiska-pomosht-ot-ek-za-kazusa-belene-news275788.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското правителство да не разчита на доклада на БАН за необходимостта и жизнеспособността на проекта за строеж на АЕЦ \"Белене\", тъй като е изцяло несъстоятелен и може да доведе до грешно управленско решение. Ако иска да има реална оценка за нуждата от втора ядрена мощност в страната и в региона и за възможностите за реализацията на проекта, кабинетът да поиска помощта на Европейската комисия. Това препоръча ръководителят на Центъра за анализи и управление на риска и бивш премиер Иван Костов по време на дискусия във вторник в парламента, организирана от Българския енергиен и минен форум (БЕМФ).\r\n\tЦелта й беше да предизвика съпоставка на всички изготвени досега анализи \"за\" и \"против\" нова АЕЦ у нас, базирайки се на изходните данни за всеки от тях и методиките им. Идеята беше народните представители да чуят различните аргументи в подкрепа или срещу влачения над 30 години ядрен проект, тъй като БСП напира да се отменя парламентарното решение от март 2012 г. за прекратяването му.\r\n\tЕдинственият присъстващ депутат обаче бе Делян Добрев от ГЕРБ.\r\n\tОсвен народните представители, от реален дебат по темата избягаха и организации, които вече се ангажираха с доклади, доказващи нуждата от АЕЦ \"Белене\".\r\n\tБългарският атомен форум, който преди по-малко от месец представи пред енергийната парламентарна комисия  за липсата на сериозни рискове пред продължаването на проекта, отказа да се включи в дискусията, тъй като тя се очертавала да е на противниците на АЕЦ \"Белене\", а и с БЕМФ не се разбрали за формата на представянията и коментарите.\n\n\r\n\tНе дойде и Александър Тасев, ръководител на екипа на БАН, изготвил анализи по поръчка на правителството, около които възникнаха съмнения оказван ли е политически натиск върху оценките за проекта.\r\n\tЕто защо новите виждания и предложения бяха малко и сред тях бе изказването на Иван Костов и становище на председателя на енергийния форум Иван Хиновски. Според него доставеното вече руско оборудване за прекратения ядрен проект трябва да се прехвърли в активите на АЕЦ \"Козлодуй\" и да започне да се работи по проект за изграждане на заместващи мощности на сегашните V и VІ блок, които според Хиновски до 2030 г. трябва да спрат работа, тъй като няма да отговарят на все по- повишаващите се изисквания за ядрена безопасност. Площадката за спрения проект, която инфраструктурно и логистично е много добре осигурена, да стане безмитна зона за високотехнологично производство, предложи още Хиновски.\r\n\t\r\n\tСлед като в първите дни на януари центърът на Иван Костов представи резюме от свой доклад, че и оптимистично погледнато , сега той навлезе в повече детайли на този анализ.\r\n\tБившият премиер разби всички изводи от доклада на БАН. Костов посочи, че анализът стъпва на нереалистични предвиждания за ръста на населението и поскъпването на тока, завишава с над 4.2-4.4 пункта темпа за увеличение на брутния вътрешен продукт на страната, прогнозиран от Еврокомисията. Не се отчита и планираното възобновяване експлоатацията на 630 МВ мощности в ТЕЦ \"Варна\", повишаването на мощността на АЕЦ \"Козлодуй\" до 104% след модернизацията и удължаването на живота на на двата блока, както и плановете за развитие на газификацията.\r\n\tОт думите на Иван Костов стана ясно, че АЕЦ \"Белене\" е невъзможна без държавна помощ. Той разкритикува финансовите модели на БАН за реализацията на ядрената централа и препоръча на правителството, преди да се вземе каквото и да било решение, да се поиска помощта на Брюксел за оценката на необходимостта от нови ядрени мощности в контекста на пакета \"Чиста енергия\" на ЕС и решенията за ръст на възобновяемите енергийни източници. Министерството на финансите да провери какви биха били реалните лихви за кредитирането на един ядрен проект в различните варианти на реализацията му, тъй като изчисленията на БАН за рентабилността на АЕЦ \"Белене\" са съмнителни, посъветва още ръководителят на Центъра за анализи и управление на риска към Нов български университет.\r\n\t\r\n\tЕкспертът от БЕМФ Антон Иванов отново обърна внимание, че в световен мащаб няма нито един изцяло частен ядрен блок и напомни, че държавата, дори и да не е собственик на АЕЦ, има редица преки задължения към подобна централа. Държавата трябва да осигури средства за обезщетяване на всички искове при евентуална ядрена авария, в случай, че тези претенции надхвърлят размера на застрахователната полица на ядрения оператор, посочи Иванов. Той допълни, че държавата е тази, която отговаря за физическата защита на ядрените обекти, както и за управлението и съхранението на ядрените отпадъци.\r\n\tИванов също смята, че правителството трябва да анализира съвместно с Европейската комисия дискутираните досега публично от властта варианти за приватизация на ядрения проект или за включването на наличното оборудване за АЕЦ \"Белене\" като апортна вноска в капитала на бъдеща проектна компания, за която да се търси стратегически инвеститор. С Брюксел може да се обсъди и дали да се предостави държавна помощ по примера на изграждането на британската АЕЦ \"Хинкли пойнт\", където държавата ще покрива част от цената на тока чрез договори за разлика, и на унгарската АЕЦ \"Пакш 2\", където държавата инвестира при по-ниска възвръщаемост на вложението.\r\n\t\r\n\tИван Хиновски коментира, че всички нови изграждащи се ядрени мощности са върху стари. По думите му към момента няма яснота дали двата блока на АЕЦ \"Козлодуй\" ще могат да работят след 2030 г. заради повишаваните се изисквания за безопасност. Миналата есен ядреният регулатор даде нов десетгодишен лиценз за работата на V блок след модернизацията му. Очаква се такъв да получи и VІ блок през есента на 2019 г. Макар руският изпълнител на проектите по удължаването на живота на двата налични реактора да смята, че V блок може да бъде експлоатиран безпроблемно още 30 години, а вероятно същото ще е заключението и за другия реактор, Хиновски е на мнение, че това надали ще е възможно заради новите изисквания за сигурност.\r\n\tЗатова според него трябва да започне проект за влагането на наличното ядрено оборудване за АЕЦ \"Белене\" в две заместващи мощности в сегашната ядрена централа. Вече има избрана площадка за VІІ блок, който трябваше да се прави по технология на американската \"Уестингхаус\", но проектът се провали. Теренът има оценка за въздействие върху околната среда, а и с Брюксел започна процедура по съгласуването на проекта. Хиновски смята, че сеизмично избраната за VІІ блок площадка е добра и оборудването на \"Белене\" може да се адаптира за проект за заместващи мощности в Козлодуй. Така ще запази и развива потенциалът на експертите в Козлодуй\", посочи той.\r\n\tОсвен това трябва да се вземе решение за апортиране на оборудването за \"Белене\" в капитала на АЕЦ \"Козлодуй\", което ще подобри значително финансовото състояние и на НЕК, която в момента се води собственик на произведените съоръжения. Дъщерната компания на АЕЦ \"Козлодуй\" – \"Нови мощности\", може да управлява подобен проект до получаването на разрешение за строеж, след което евентуално да се включи стратегически партньор, стана ясно от думите на ядрения специалист.\r\n\tХиновски изчисли, че построяването на един блок в Козлодуй с наличното оборудване за АЕЦ \"Белене\" ще струва 5 млрд. евро, два блока – 9.1 млрд. евро, а строежът на самата АЕЦ \"Белене\" ще излезе 10 млрд. евро. Според неговите сметки цената на тока от построения само един блок ще е 68 евро/МВтч, ако са два, стойността на тяхната електроенергия ще е 75 евро за мегаватчас, а продукцията от евентуално изградената АЕЦ \"Белене\" ще струва 75 евро/МВтч.\r\n\t\r\n\tСпециалистът и бивш шеф на българския ядрен регулатор Георги Касчиев също акцентира върху това, че новите ядрени мощности са заместващи и такива строежи са по-ефективни заради използването на съществуващата инфраструктура за включване в мрежата след модернизация. Въпреки това той счита, че на този етап нов ядрен строеж не е на дневен ред, а по-важното е България да защити въглищните си централи и да издейства от Брюксел отстъпки за експлоатацията им възможно най-дълго въпреки повишените екоизисквания за изхвърляните от тях газове.\r\n\tОт думите му стана ясно, че правителството не трябва да жертва топлоелектрическите централи, за да отвори ниша за нови енергийни мощности и да обоснове нуждата от АЕЦ \"Белене\". Според него доставеното оборудване за АЕЦ \"Белене\" е под 9 процента от необходимото за построяването на една атомна централа и инвестирането за огромни суми сама заради похарчените в проекта вече 3 млрд. лв. (което е около 15 на сто от прогнозната стойност на АЕЦ \"Белене\" – б.а.).\r\n\tКасчиев повтори и стара своя теза парогенераторите за \"Белене\" да се оставят за нуждите на АЕЦ \"Козлодуй\" след няколко години, което предизвика гнева на шефа на \"Нови мощности\" Любен Маринов. Той заяви, че в нито един документ на ядрения регулатор или на ядрения оператор не се посочва необходимостта от смята на парогенераторите на АЕЦ \"КозлодуйV\r\n\tПредставителят на \"Зелените\" Борислав Сандов съобщи, че неговата организация подготвя свой доклад за АЕЦ \"Белене\", който тепърва ще бъде обявен. Този анализ съдържал тезата, че дори и да има ръст на вътрешното потребление на електроенергията, има начин той да бъде задоволен чрез по-ефективното използване на наличните мощности и на възобновяемите източници. \"Отварянето отново на ковчега \"Белене\" означава само нови публични разходи\", заяви той.", "date": "2018.02.20", "title": "Костов: Кабинетът да поиска помощ от ЕК за казуса \"Белене\""}
{"url": "http://www.mediapool.bg/broyat-na-nelegalnite-migranti-v-es-e-spadnal-s-60-na-sto-news275804.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на хората, незаконно влезли на територията на Европейския съюз, е спаднал с 60 на сто през 2017 г. в сравнение с предходната година. Това обяви днес европейската агенция за защита на границите Фронтекс в доклад, цитиран от Асошиейтед прес. \r\n\t \r\n\tПрез миналата година в ЕС са влезли нелегално под 205 хиляди човека от трети страни, докато през 2016 г. те са били 511 хиляди. За 2017 г. броят на нелегално влезлите в съюза е най-малкият за период от четири години преди това, тоест от кризата през 2015-а, когато в ЕС влязоха около 1,8 милиона човека. \r\n\t \r\n\tВ доклада на Фронтекс се посочва още, че бройката за 2017 г. все пак е по-голяма от тази за периода преди миграционната криза, когато в ЕС са пристигали средно между 72 и 140 хиляди нелегални мигранти годишно. \n\n\r\n\tПрез миналата година пътят на мигрантите през Източното Средиземноморие и Западните Балкани е бил значително по-малко натоварен в сравнение с предходните години. \r\n\t \r\n\tСъщевременно е регистрирано удвояване спрямо 2016 г. на нелегалните мигранти, преплавали Източното Средиземноморие до Европа - 23 хиляди. \r\n\t \r\n\t\"Сега Испания е под силен натиск\", каза пред репортери директорът на Фронтекс Фабрис Леджери. По думите му през миналата година в Испания са влезли 21 хиляди нелегални мигранти, главно от Мароко, Алжир и Гвинея, докато в Гърция е имало спад от 80 на сто спрямо 2016 г.", "date": "2018.02.20", "title": "Броят на нелегалните мигранти в ЕС е спаднал с 60 на сто"}
{"url": "http://www.mediapool.bg/moskva-prizna-za-desetki-raneni-rusnatsi-v-siriya-i-nyakoi-zaginali-news275806.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското външно министерство официално потвърди във вторник, че в Сирия са били ранени \"няколко десетки\" руски граждани, а някои от тях са загинали. Точният брой на загиналите и пострадалите не се съобщава.\r\n\tАгенция РИА Новости по-рано съобщи, че става дума именно за смъртта на руснаци и граждани на бившите съветски републики, но от съобщението на външното министерство се разбира, че се име предвид \"няколко десетки\" ранени, а нова информация за загинали няма.\r\n\tВ изявлението не се посочва дата на сражението, нито място. След като първоначално въобще отричаха да знаят за загинали руснаци, впоследствие руските власти обявиха че \"вероятни петима\" техни граждани са убити в сирийската провинция Дейр аз Зур.\r\n\tСпоред изтекла информация в медиите над 100 руски наемници са загинали при американски въздушни удари на 7 февруари, докато са напредвали към богатия на петрол район, който е под контрола на подкрепяните от САЩ Сирийски демократични сили.\r\n\t\"В хода на неотдавнашно стълкновение, в което по никакъв начин не са участвали военнослужещи на Руската Федерация и не са ползвани щатни технически средства, има загинали граждани на Русия и страни от ОНД, за това вече се говори, има и ранени – те са няколко десетки\", заяви министерството.\n\n\r\n\t\"Както вече е било отбелязвано, в Сирия се намират руски граждани, заминали там по свое желание и с различни цели. Не е работа на външното министерство да преценява доколко законни са такива решения\", се казва в съобщението.\r\n\tНа 15 февруари руското , че по предварителни данни петима руснаци може да са били убити в Сирия при стълкновения с коалиционните сили, водени от САЩ. Гражданството им обаче предстои да се потвърди, каза тогава говорителката на ведомството Мария Захарова, подчертавайки, че не става дума за редовни руски войници.\r\n\tРуският външен министър Сергей Лавров заяви в интервю пред БиБиСи, че информациите за стотици загинали руснаци са \"опити да се спекулира с войната\" и тези опити, по думите му, не са много коректни.\r\n\tМиналата седмица в руски и западни медии се появиха съобщения за възможния разгром в Сирия на отряд руснаци от частната военна компания \"Вагнер\". Информациите за броя на жертвите са противоречиви – от 11 до няколко стотин руснаци.\r\n\tВъв вторник ТАСС припомня предишно съобщение на руското министерство на отбраната отпреди няколко дни, че на 7 февруари проправителствените сирийски милиции в провинция Дейр аз Зур са попаднали под обстрел на ръководената от САЩ антиджихадистка коалиция заради несъгласувани с руското военно командване там действия. Според министерството при този сериозен инцидент били ранени 25 души от сирийските милиции, като бе добавено, че в този район няма руски военнослужещи.\r\n\tОт руското МВнР отбелязват, че на ранените граждани на Русия и ОНД \"е оказано съдействие да се върнат в Русия, където, доколкото ни е известно, те се лекуват в различни медицински учреждения\".\r\n\tТАСС цитира и съобщение на американската телевизия СиБиЕс от началото на февруари, че руски граждани са били част от подразделение на сирийските проправителствени сили, които на 7 февруари край населения пункт Хашам в провинция Дейр аз Зур нападнали щаб на подкрепяното от САЩ кюрдско-арабско формирование Сирийски демократични сили.\r\n\tРуското министерство на отбраната излезе с друга позиция – че никой не бил нападал Сирийските демократични сили, а групата, по която е нанесен ударът, провеждала операция срещу \"Ислямска държава\".\r\n\tГибелта на руснаци в Сирия на 7 февруари не е първата подобна трагедия. Разследване на руската служба на БиБиСи разкри, че само през септември 2017 г. там са намерили смъртта си минимум 54-ма бойци от руски частни военни компании. В Русия те са незаконни и властите не признават наличието на руски наемници в Сирия, макар че по редица неофициални данни те се ползват от руското командване и се лекуват в руски военни болници.", "date": "2018.02.20", "title": "Москва призна за \"десетки\" ранени руснаци в Сирия и някои загинали"}
{"url": "http://www.mediapool.bg/balgarite-sa-nedoverchivi-kam-vsichko-koeto-idva-ot-upravlyavashtite-news275807.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tИван Кръстев определя днешните революции не като скок във времето, а като движение в пространството и твърди, че за да постигнеш успех, не са необходими вече обща идеология, политически убеждения или лидер. Прекосяването на границите на ЕС е по-привлекателно от всяка утопия. За много от \"онеправданите на земята\" промяната означава не да се опитват политически да променят своята родина, а просто да я напуснат.\r\n\tВ днешния омрежен, но неравноправен свят миграцията е новата революция – но това не е революцията на масите, както през 20 век, а революция, тласкана от желанието на отделния човек или семейство да напуснат родната страна, пише Кръстев в \"Нойе Цюрихер Цайтунг\" (НЦЦ). Според него, тази революция не е вдъхновена от идеологизираните представи за едно светло бъдеще, а от снимките за реалния живот от другата страна на границата.\r\n\t\r\n\tСпирайки се на последиците от бежанската вълна в Европа, Кръстев твърди, че Източна Европа е овладяна от своего рода морална паника. Хората там вече не разбирали света, в който живеят. Тази всеобща несигурност водела на моменти до колективно безумие. Този факт Кръстев онагледява с примери от България.\n\n\r\n\t\"Наскоро родината ми България бе буквално разкъсана от воденето на един сюрреален дебат по това дали да се ратифицира Споразумението за превенция и борба срещу насилието над жени и домашното насилие, известно под името \"Истанбулска конвенция\". Аргументите на правителството, че тази конвенция няма нищо общо с признаването на еднополовите бракове, бяха чисто и просто игнорирани\", пише българският политолог и обяснява това по следния начин:\r\n\t\"Българите са недоверчиви към всичко, което идва от управляващите, и са травматизирани поради това, че са принудени да живеят в един свят на постоянни промени и несекваща несигурност. Те са убедени или са допуснали да бъдат убедени, че всяка нова стъпка в посока към етническа или сексуална толерантност ще ги вкара в истински ад.\"\r\n\t\r\n\tСпоред Кръстев, източноевропейските революции през 1989 година са били първите революции, в които миграцията е играела важна роля. Той цитира известния френски историк Франсоа Фюре, според когото Източна Европа не е родила нито една нова идея по време на революциите от 1989 година. Кръстев изразява съгласие с неговата теза и обяснява това по следния начин: \"През 1989 източноевропейците мечтаеха не за някакъв нереален перфектен свят. Те мечтаеха за \"нормален живот\" в \"една нормална страна\"\", констатира Кръстев. Днес хората рядко сравняват своя живот с този на съседите. Вместо това те се сравняват с най-заможните жители на планетата, пише той.\r\n\tБългарският политолог поантира това по следния начин: \"Който желае децата му да водят икономически стабилно съществувание, ще направи най-добре, ако се погрижи за това те да се родят в Германия, Швеция или Дания.\"\r\n\t\"Миграционните вълни, които вкараха Източна Европа в битка за защитата на \"нормалността\", се превръщат в белег на нашето време. Онези от \"онеправданите на земята\", които желаят промяна, вече не правят революции, а просто се отправят на път\", пише Иван Кръстев.", "date": "2018.02.20", "title": "\"Българите са недоверчиви към всичко, което идва от управляващите\""}
{"url": "http://www.mediapool.bg/spadat-na-prekite-investitsii-se-okaza-rast-s-37-news275808.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтчитаният по време на цялата 2017 г. сериозен спад на преките чужди инвестиции у нас, определян от опозиционни политици като \"срив“, всъщност се оказа ръст от близо 37% спрямо предходната година.\r\n\tПреките чуждестранни инвестиции (ПЧИ) в страната за периода януари – декември 2017 г. възлизат на 901.9 млн. евро, което е с 242 млн. евро (36.7%) повече в сравнение с 2016 г.,  (БНБ) във вторник.\r\n\tПрез цялата изминала година статистиката на централната банка отчиташе сериозни спадове на чуждите вложения, достигащи до 50-60% на годишна база.\r\n\tОт обясненията в методиката на БНБ става ясно, че причината за преобръщането на данните е тяхна ревизия, направена за периода октомври-ноември 2017 г. И сегашните данни също са предварителни и подлежат на ревизия. От БНБ уточняват, че данните за чуждите инвестиции през 2016 г. и 2017 г. \"подлежат на ревизия с годишните данни на Националния статистически институт и допълнително постъпили отчети на предприятията с чуждестранно участие“.\r\n\tВъпреки преобръщането на тенденцията от негативна към положителна, от данните се вижда, че огромният ръст идва по линия на т. нар. дългови инструменти, т. е. по отношение на кредитирането отвън на действащи фирми у нас, а не на същински нови инвестиции. Вложенията под формата на дългови инструменти през 2016 г. са били на минус 314 млн. лв. евро, което означава отлив на заемен капитал, докато през 2017 г. те са положителни в размер на 483 млн. евро.\n\n\r\n\tГолемият проблем обаче е с инвестициите под формата на дялов капитал, които условно се възприемат като по-съществени. При тях все още, при неокончателни данни, се отчита сериозен спад през 2017 г. с близо 443 млн. евро – от 633 млн. евро през 2016 г. на едва 189 млн. евро през 2017 г.\r\n\tПри реинвестираната печалба, която се брои за нова инвестиция, също има спад – от 341 млн. евро през 2016 г. на 230 млн. евро през 2017 г.\r\n\tПо държави формален топ инвеститор у нас продължава да бъде Холандия с вложения за 876 млн. евро. Страната е предпочитана дестинация заради облекчените си правни и данъчни режими. На втора позиция е Швейцария със 127 млн. евро, а на трета Германия с 94 млн. евро.\r\n\tНеокончателните данни за 2017 г., които най-вероятно още няколко пъти ще бъдат ревизирани в положителна посока, на този етап разкриват по-слаб резултат спрямо , които бяха съответно 1.16 млрд. евро и 2.48 млрд. евро (след ревизии).\r\n\tНай-големи ръстове на чуждите инвестиции през 2017 г. се отчитат в секторите търговия, финанси, преработваща промишленост и недвижими имоти.", "date": "2018.02.20", "title": "Спадът на преките инвестиции се оказа ръст с 37%"}
{"url": "http://www.mediapool.bg/izdirvaniyat-za-terorizam-marokanets-ostava-za-90-dni-v-aresta-v-bulgaria-news275809.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМароканецът, издирван в родината си за предполагаеми връзки с терористичната групировка \"Ислямска държава\", ще остане в българския арест в продължение на 90 дни.\r\n\tТова потвърди във вторник Пловдивският апелативен съд. По време на заседанието стана ясно, че все още у нас не е пристигнало искане за екстрадицията на 35-годишния Нофал Захри.\r\n\tМароканецът бе задържан през януари заедно с група сирийци на границата до Свиленград. Предстои той да бъде екстрадиран обратно в Мароко, където може да получи затвор до 30 години, ако бъде осъден за членство в \"Ислямска държава\".", "date": "2018.02.20", "title": "Издирваният за тероризъм мароканец остава за 90 дни в ареста в България"}
{"url": "http://www.mediapool.bg/meditsi-pak-si-poiskaha-nadlimitnata-deinost-i-nie-sme-lekari-v-evropeiski-bolnitsi-news275805.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт Националното сдружение на частните болници, Сдружението на общинските болници и Българската болнична асоциация използваха започналия дебат около дълговете на здравната каса към европейски фондове за да си поискат неразплатената надлимитна дейност за три години назад.\r\n\tВъв вторник болничните организации изпратиха декларация до президента Румен Радев, парламента, премиера Бойко Борисов, Министерството на здравеопазването, омбудсмана Мая Манолова и Българския лекарски съюз относно започналата дискусия за неизплатените от НЗОК средства към болници в други страни-членки на Европейския съюз за извършено лечение на български граждани.\r\n\t“В тази връзка искаме отново да напомним, че НЗОК дължи средства и на българските болници за извършено лечение на български граждани. За 2017 година не e платено лечение на обща стойност 52 648 138 лева, за 2016 година за 18 770 711 лева, а за 2015 година са 51 187 000 лева. Общо за трите години НЗОК дължи за проведено лечение на български граждани – задължително здравноосигурени лица, в български болници сумата от 122 605 849 лева, без да броим законната лихва за просрочените плащания“, се казва в декларацията.\r\n\tОбщо за трите години НЗОК дължи за проведено лечение на български граждани – задължително здравноосигурени лица, в български болници сумата от 122 605 849 лева, без да броим законната лихва за просрочените плащания.\r\n\t“Обръщаме се към народните представители, когато разгледат въпроса със задълженията на НЗОК към болници в Европейския съюз, да вземат предвид, че българските болници са също европейски болници, работещите при нас медици и лекуващите се при нас пациенти също са европейци. Нека, когато се взема решение за изплащане на дължими суми да се мери с еднакъв аршин и да се изплатят всички задължения и към чуждестранните и към Българските болници“, пише в декларацията.\n\n\r\n\t“Обръщаме се към делегатите на извънредния събор на Българския лекарски съюз с предложение да разгледат въпроса с неизплатените от НЗОК средства за болнична помощ и да преценят, дали решаването му да не бъде поставено, като условие за подписване на новия НРД“, се посочва още в документа.\r\n\t“Увеличаване лимитирането на дейността на българските болници автоматично ще доведе до увеличаване броя на лекуващи се в чужбина български пациенти, поради невъзможност да се лекуват в България. Цените, на които те ще се лекуват в Европейските болници ще са няколкократно завишени и това завишение всички ние- българските данъкоплатци, ще трябва да платим“, се казва в декларацията.\r\n\t“Изразяваме още веднъж нашето категорично несъгласие с политиките на лимитиране във всичките ѝ форми. Тези политики нарушават конкуренцията, спъват модернизацията и спират развитието на Българското здравеопазване. Тези политики вредят не сам на болниците, но най-много от тях страдат нашите пациенти. Призоваваме правителството да извърши промяна, като възстанови конкуренцията, основана на свободния избор на пациента. Нека парите следват пациента, а не обратното“, посочват болничните асоциации.", "date": "2018.02.20", "title": "Медици пак си поискаха надлимитната дейност: И ние сме лекари в европейски болници"}
{"url": "http://www.mediapool.bg/novite-sgradi-v-sofiya---do-75-metra-visoki-news275810.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗоните за високо строителство в София ще бъдат определени с промени в общия устройствен план, а не в Закона за устройство и застрояване на София, както настояваше Столичната община. Освен това извън тези зони най-високите сгради ще могат да са високи не повече от 75 метра, а не първоначално предложените - 125 метра.\r\n\tТова са част от предложенията за промени в подготвените от Столичната  в Закона за устройство и застрояване на София. Текстовете обаче няма да важат за проекти, за които вече има устройствени планове. Те ще се довършват по сега действащия ред.\r\n\tТекстовете на местната администрация вече бяха приети от парламента на първо четене и предстои да се гледат окончателно от комисията по регионално развитие и в пленарната зала.\r\n\tВъв вторник идеите за изменения между първото и второто четене бяха подложени на дискусия в парламента. На нея стана ясно, че вероятно ще бъдат възприети предложенията на депутатите Искрен Веселинов (\"Обединени патриоти\") и Александър Ненков (ГЕРБ) от текста на закона да отпадне определянето на зони за небостъргачи, където няма ограничения за височината на сградите. Според първоначалните текстове такива зони трябваше да има около бул. \"Цариградско шосе\" при Интер експо център и на кръстовището на бул. \"Царица Йоана\" и Околовръстното шосе.\r\n\tВероятно ще остане предложеното от общината ограничение за височина на сградите в центъра до 50 метра, в останалата част на града - до 75 метра, а в южните квартали отвъд Околовръстното шосе – до 15 метра. Първоначално се предлагаше по кварталите зданията да може да достигат височина от 125 метра, но това сигурно ще отпадне Целта е да не се допускат единични високи сгради на неподходящи места, които спират гледката към Витоша и не са обезпечени с нужната инфраструктура.\n\n\r\n\tГлавният архитект на София Здравко Здравков подкрепя ограничението на височините до 75 метра още повече, че според общинските правила проектите за сгради над 50 метра височина минават през обществено обсъждане. Той каза още, че в момента в широкия център на града има и по-високи здания като сградата на КНСБ на площад \"Македония\" и хотел \"Родина\" на бул. \"Цар Борис ІІІ\", които били около 100 метра високи. Според него е много важно да остане ограничението от 15 метра височина на застрояване в южните квартали, тъй като там има зони, в които няма ограничения по този показател, а в същото време има идеи за високи строежи.\r\n\tЗаконът предвижда създаване на зони за високо строителство, но ако предложенията на Веселинов и Ненков бъдат приети, местоположението им трябва да бъде определено с изменение на общия устройствен план на София. Така предложенията ще минат през обществени обсъждания, общинския съвет и Министерския съвет преди да влязат в сила.\r\n\tНа обсъждането във вторник стана ясно още, че вероятно рестриктивните текстове за въвеждане на ред в безконтролното застрояване на ъглови парцели ще бъдат смекчени по искане на инвеститорите. Столичната община предлагаше да отпадне въобще текстът от Закона за устройство на територията, който позволява в такива имоти да не се спазват ограниченията за интензивност и плътност на застрояването. Така администрацията искаше да затвори вратата за избягване на предвижданията на общия устройствен план с изкуствено разбиване на имоти. Тази практика дава възможност в квартали със 7- 8-етажни здания да изникват 30-етажни строежи, което затруднява трафика, спира гледката към Витоша и разваля силуета на града.\r\n\tСпоред предложението на Веселинов и Ненков, което вероятно ще бъде подкрепено от мнозинството, се допуска превишаване на параметрите на застрояване в ъглови имоти, но то е ограничено според големината на парцела. Така, ако той е до 500 кв. метра, параметрите могат да бъдат надвишени до 100%. За по-големите площи превишението намалява. Идеята е на Асоциацията на строителните предприемачи. Според Здравков предварителните проучвания показали, че при прилагането на това правило се осигурява покриването на калканите на съседните сгради, но новите строежи няма да стърчат над тях. Тези промени може да влязат и в Закона за устройство на територията, тъй като в момента в парламента са внесени два проекта за изменение в него.\r\n\tПредстои новите текстове в Закона за устройство и застрояване на София да се гледат в парламентарната комисия по регионална политика, а това ще се случи най-рано следващата седмица.", "date": "2018.02.20", "title": "Новите сгради в София - до 75 метра високи"}
{"url": "http://www.mediapool.bg/sayuzat-na-sadiite-razkritikuva-promeni-v-sadebniya-zakon-predlagani-ot-mp-news275811.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъюзът на съдиите в България (ССБ) изпрати на правосъдното критично становище по отношение на предлаганите от ведомството .\r\n\tОсновното възражение на съсловната организация е срещу идеята магистратите, които напускат системата при висящо дисциплинарно производство, да бъдат лишени от правото да вземат обезщетение от до 20 заплати.\r\n\tСпоред ССБ въвеждането на подобна промяна \"презумира недобросъвестно поведение във всички случаи, в които в хода на висящо дисциплинарно производство съдия, прокурор или следовател реши да подаде оставка\".\r\n\t\"По този начин се приравнява и фактът на образуване на дисциплинарно производство с последиците от приключило такова с установено нарушение на служебните задължения и наложено дисциплинарно наказание. Целите на предлаганото законодателно решение – да се препятства злоупотребата в случай на недобросъвестно поведение, при което е било налице наистина неизпълнение на служебни задължения, могат да бъдат успешно постигнати и със своевременно, траещо в разумни срокове и ефективно дисциплинарно производство\", се казва в становището на съдийския съюз, цитирано от сайта \"Лекс\".\r\n\tВ него е разкритикувано и отпадането на изискването, залегнало в преходните разпоредби на закона, според което съдия, прокурор или следовател, който е атестиран по реда на закона преди промените от лятото на 2016 г. и участва в конкурс за повишаване в длъжност или преместване или за избор на административен ръководител, подлежи на извънредно атестиране, ако в конкурса участва кандидат, атестиран по новия ред.\n\n\r\n\t\"Предвидената за отмяна разпоредба беше създадена, за да се обезпечи еднаквото оценяване на кандидатите в съответния конкурс, ако някои от тях са атестирани по действащия преди тези изменения ред, а други подлежат на атестация по новия централизиран ред от Комисията по атестирането и конкурсите (КАК). Разумът на разпоредбата произтичаше от презумирането, че новият ред на атестиране ще е много по-взискателен, с повишени качествени показатели на оценяване\", припомнят съдиите.\r\n\tССБ все пак изразява подкрепа за предложенията за улесняване на работата на Инспектората към ВСС във връзка с проверките на имуществените декларации на магистратите, отпадането на изискването в конкурсните комисии за повишаване да участва хабилитиран преподавател и уеднаквяване на режима за обжалване на решенията за назначаване на административните ръководители.\r\n\tКъм становището на организацията е приложено и отворено писмо от младши съдии, които предлагат промяна в принципа за тригодишната уседналост на една длъжност, който се отнася и до тези младши съдии, спечелили конкурс преди въвеждането му. В писмото се предлага новият принцип за уседналост да не важи за магистратите, спечелили назначение преди влизането му в сила.\r\n\tОсвен това от ССБ предлагат от съдебния закон да отпадне задължението на магистратите за деклариране на членство в съсловни организации, да се предвиди възможност за изслушване от ВСС на съдии, прокурори и следователи, предложени за отстраняване от длъжност поради повдигнати обвинения.\r\n\tСъдиите настояват и решенията за отстраняване да бъдат съобразявани с изискванията за пропорционалност и необходимост, да бъде предвидена възможност за действителен съдебен контрол върху тях, както и да има възможност магистратът да инициира преразглеждане на отстраняването си при отпаднала необходимост от него. В тази връзка от организацията напомнят редица становища на Венецианската комисия, Консултативния съвет на европейските съдии, Европейската съдийска асоциация и на МЕДЕЛ.", "date": "2018.02.20", "title": "Съюзът на съдиите разкритикува промени в съдебния закон, предлагани от МП"}
{"url": "http://www.mediapool.bg/damask-i-ankara-sa-izpraveni-pred-pryak-sblasak-krai-siriyskiya-grad-afrin-news275780.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчерталата се в последните дни потенциална опасност от пряк сблъсък между Турция и сирийски правителствени сили, подкрепяни от Иран и Русия, е на път да се превърне в реалност.\r\n\t \r\n\tВъпреки направените лично турския президент уверения, че разполагането на сирийски правителствени сили в района е било осуетено след преговори с руския президент Владимир Путин, във вторник сирийски военни части са започнали да навлизат в намиращия се под кюрдски контрол район на Африн в северозападната част на страната, предаде Асошиейтед прес. Анкара започна на 20 януари операцията си \"Маслинова клонка\" в Африн, където живеят около 1,5 млн. кюрди и бежанци от други области на Сирия.\r\n\t \r\n\tСирийската държавна телевизия показа конвой от бойни автомобили с тежки картечници да влизат в Африн от съседното село Нубул, преминавайки покрай блокпостове с отличителни знаци на кюрдските сили. В БТР-ите се виждали войници в камуфлажни униформи, развяващи сирийски знамена и скандиращи проправителствени лозунги.\r\n\t \n\n\r\n\tОт сирийската кюрдска милиция СЗН потвърдиха, че днес сирийското правителство е изпратило бойци в района на Африн \"в изпълнение на своя дълг\". Според говорителя на СЗН Нури Махмуд, цитиран от Ройтерс, сирийските сили \"ще бъдат разположени покрай границата и ще вземат участие в защитата на целостта на сирийската територия и граници\".\r\n\t \r\n\tВеднага след това турските въоръжени сили подложиха на обстрел жилищни райони в Африн близо до мястото на дислокация на навлезлите проправителствени сили, съобщиха информационните агенции, цитиращи официалната сирийска агенция САНА.\r\n\t \r\n\tДПА цитира кюрдски източник, пожелал анонимност, който казал, че най-малко пет снаряда са паднали край шосе, по което минавали сирийските военни части.\r\n\t \r\n\tТелевизионният канал \"Скай нюз - Арабия\", позоваващ се на местни активисти, съобщава, че турски бойни самолети са атакували обекти покрай шосето, по което сирийските войски навлизат в Африн. Бомбардирани били и райони, които опълченците използвали за влизане в града. Там имало и журналисти, които трябвало да се спасяват с бягство.\r\n\t \r\n\tДо това развитие се стигна, след като още вчера сирийската държавна телевизия посочи, че части на сирийското опълчение идват в Африн, за да се предотврати превземането му от Турция, а според военен телевизионен канал на ливанската групировка \"Хизбула\", която е съюзник на сирийското правителство, навлизащите в Африн сирийски части идват от Алепо.\r\n\t \r\n\tПосле Турция предупреди сирийското правителство да не навлиза в контролирания от кюрдите анклав. Анкара каза, че всяка сирийска военна намеса \"ще има последствия\", ако целта й е да защити кюрдските бойци.\r\n\t \r\n\tДПА припомня за вчерашното съобщение за постигнато споразумение между правителството в Дамаск и кюрдските военни части да се разреши на проправителствените сили да влязат в Африн и да подкрепят кюрдите, които отблъскват настъпващите турски части, подлагащи града на артилерийски обстрел.\r\n\t \r\n\tПосле сирийската кюрдска милиция \"Сили за защита на народа\" отрече да се е споразумявала с Дамаск сирийската армия да влезе в района Африн, за да отблъсне турската офанзива. \"Няма споразумение. Има само призив от нас сирийската армия да дойде и да брани границите\", каза говорителят на милицията Нури Махмуд по телефона за Ройтерс.\r\n\t \r\n\tРуският външен министър Сергей Лавров заяви днес, че ситуацията в сирийския район Африн може да бъде решена чрез пряк диалог между Дамакс и Анкара.\r\n\t \r\n\tОт своя страна турският президент Реджеп Тайип Ердоган заяви, че водените от Турция сили ще започнат обсада на града в близките дни в рамките на операцията на Анкара за прочистване на района от кюрдската милиция Сили за защита на народа. Ердоган посочи, че разполагането на сирийски правителствени сили в района е било осуетено от Турция след преговори с руския президент Владимир Путин. Това твърдение обаче явно се оказва не съвсем вярно.\r\n\t\r\n\tСилите на Дамаск не са стъпвали в Африн след 2012 г., когато се изтеглиха от по-голямата част от Северна Сирия. Завръщането им в район, където са разположени части на регионални и международни сили, може да усложни ситуацията и да доведе до нежелани сблъсъци. Анкара смята кюрдска милиция \"Сили за защита на народа\" за терористична организация, свързана с кюрдския бунт на турска територия и нанася всекидневни въздушни и артилерийски удари по кюрдския анклав.\r\n\t \r\n\tАнализатори отдавна предлагат сключване на споразумение, при което сирийският режим да влезе в Африн, а \"Силите за защита на народа\" да се разположат по-далеч от границата с Турция, като начин за прекратяване на турската военна операция, довела до ограничени успехи за Анкара и сирийските й съюзници, припомня британският в. \"Гардиън\".\r\n\t \r\n\tВъзможността за намеса на режима на Башар Асад в Африн показва сложните маневри във войната в Сирия, отбелязва изданието. СЗН са съюзници на Вашингтон, но техният клон в Африн е поискал помощ от правителството в Дамаск, което САЩ официално се опитват да свалят. Турция от своя страна е започнала операцията си в Африн, след като е получила одобрението на Русия, която подкрепя Асад.\r\n\t \r\n\tЕвентуален пряк сблъсък между сирийски и турски сили води до опасност от потенциален конфликт между руската и турската армии - което може да доведе до разширяване на войната, предупреждава в. \"Гардиън\".", "date": "2018.02.20", "title": "Дамаск и Анкара са изправени пред пряк сблъсък край сирийския град Африн"}
{"url": "http://www.mediapool.bg/avtoservizi-mozhe-da-ostanat-bez-litsenz-zaradi-pregled-na-koli-bez-platen-danak-news275813.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесет автосервиза в София ще бъдат глобени и са заплашени да останат без лиценз за работа, заради извършвани от тях технически прегледи на автомобили, които не са си платили данъка.\r\n\tСпоред изискванията автомобил се допуска до технически преглед, само ако му е платен местния данък. Тези обекти обаче са издали удостоверение за преминат технически преглед на 46 превозни средства, без да им е бил платен общинския данък. Това е установено при внезапна проверка на служители на Изпълнителната агенция \"Автомобилна администрация\", съобщиха от транспортното министерство във вторник.\r\n\tНа нарушителите са съставени актове за нарушението, като предвидената санкция е 1500 лева.\r\n\tАгенция \"Автомобилна администрация\" ще продължи да извършва изненадващи проверки на пунктове за технически прегледи в цялата страна.", "date": "2018.02.20", "title": "Автосервизи може да останат без лиценз заради преглед на коли без платен данък"}
{"url": "http://www.mediapool.bg/ruskite-komunisti-se-oplakaha-che-kremal-vodi-kampaniya-sreshtu-kandidat-prezidenta-im-news275814.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуската комунистическа партия осъди водената според нея от Кремъл \"клеветническа кампания\" в проправителствените медии срещу нейния кандидат за президент на изборите на 18 март, който е на второ място в допитванията, но с огромна разлика след Владимир Путин, съобщи Франс прес.\r\n\t \r\n\t\"Властта трябва да смълчи развихрилите се в руските медии клеветници и да даде свободен избор на гражданите\", заявява историческият лидер на РКП Генадий Зюганов в открито писмо до Владимир Путин.\r\n\t \r\n\tКандидат-президентът на комунистите Павел Грудинин от няколко седмици е подложен на силно отрицателно отразяване в прокремълските медии, които го обвиняват например в притежаване на банкови сметки и недвижими имоти в чужбина.\n\n\r\n\t \r\n\tСпоред държавния институт ВЦИОМ бизнесменът Грудинин е подкрепян от 7 процента от избирателите, но е далеч от Владимир Путин, който е с около 70 процента.\r\n\t \r\n\tСпоред РКП, която говори за \"организирана от държавата клеветническа кампания\", над 60 процента от споменаванията на Грудинин в медиите от януари досега са с отрицателна насока.\r\n\t \r\n\tТази оценка се споделя от цитирани от в. \"Ведомости\" експерти, според които комунистическият кандидат е обект на безпрецедентни нападки в прокремълските медии от началото на предизборната кампания.\r\n\t \r\n\t57-годишният Павел Грудинин е директор на стопанството за плодове и млечни продукти \"Совхоз Ленин\" в предградие на Москва.\r\n\t \r\n\tМакар и да критикува някои политически решения на правителството и да възхвалява Сталин, той никога не е критикувал лично Путин, когото е подкрепял в миналото.\r\n\t \r\n\tСпоред политическия анализатор Константин Калачов \"Кремъл се бои от евентуален успех на Грудинин\".\r\n\t \r\n\t\"Властта не иска Грудинин да напуска отредената за комунистите зона, защото възходът му би поставил под въпрос безусловната подкрепа на руснаците за Владимир Путин\", каза той.\r\n\t \r\n\tАнализаторът все пак не изключва кампанията по очерняне на репутацията на комунистическия кандидат-президент \"да има за цел да го превърне в същински опозиционер, за да се превърнат тези предрешени избори в истински вот\".", "date": "2018.02.20", "title": "Руските комунисти се оплакаха, че Кремъл води кампания срещу кандидат-президента им"}
{"url": "http://www.mediapool.bg/razsledva-se-eventualno-nasilie-nad-trigodishni-bliznatsi-v-plovdiv-news275815.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПловдивската прокуратура разследва дали върху приетите след битов инцидент в болница тригодишни близнаци не са били обект на насилие, съобщи прокурор Атанас Илиев, цитиран от БНР във вторник. На момченцето и била извършена операция, но остава с опасност за живота.\r\n\tПредишния ден децата са приети по спешност, като 380-годишната им майка обяснила, че гипсов орнамент от тавана над леглото на децата, се е откачил и е паднал, удряйки едното дете по главата. Другото няма травматични увреждания, но остава под лекарско наблюдение.\r\n\tПри постъпването на близнаците в болницата било установено, че те имат синини по тялото, а и били с тегло под нормалното за тяхната възраст.\r\n\tМайката, която е отглеждала сама децата, е арестувана за 24 часа. Разследва се дали върху близнаците не е оказвано насилие.\r\n\tЩе установим какви грижи е полагала майката, ще бъдат назначени медицински експертизи по отношение и на двете деца, обясни Илиев.\r\n\tВ момента жилището е запечатано, уведомени са Държавната агенция за закрила на детето и социалните служби.", "date": "2018.02.20", "title": "Разследва се евентуално насилие над тригодишни близнаци в Пловдив"}
{"url": "http://www.mediapool.bg/gerb-i-op-se-razbrali-da-ne-sazdavat-vpechatlenie-za-naprezhenie-pomezhdu-im-news275816.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководствата на парламентарните групи на ГЕРБ и \"Обединени патриоти\" (ОП) са решили с консенсус да бъдат отговорни при изразяване на лично мнение, за де не се създава впечатление за противоречия между тях. За това информира председателят на групата на ГЕРБ Цветан Цветанов във вторник след съвместното заседание, на което е присъствал и вицепремиерът Валери Симеонов.\r\n\tИменно изяви на Симеонов – като безпрецедентната  на партията му НФСБ срещу зам.-председателката на \"Зелените\" в Европейския парламент Ска Келер – предизвика скандал в Брюксел и  от страна на председателя на ЕК Жан-Клод Юнкер. Българското правителство съобщи официално, че се разграничава от позицията на вицепремиера си.\r\n\tВалери Симеонов напоследък алармира и за , по-точно между неговата партия на ВМРО на вицепремиера Красимир Каракачанов заради агресивното медийно поведение на последната. Симеонов заяви в понеделник, че парламентарната група на \"Обединени патриоти\", чийто шеф е Волен Сидеров, не се е събирала от доста време насам.\r\n\tОт изказването на Цветанов се разбра също, че предстои заседание на политическия съвет на управляващата коалиция, на което ще бъдат обсъдени две теми, по които не е постигнат консенсус, но отказа да каже кои са.", "date": "2018.02.20", "title": "ГЕРБ и ОП се разбрали да не създават впечатление за напрежение помежду им"}
{"url": "http://www.mediapool.bg/balgarski-zhurnalisti-mogat-da-kandidatstvat-za-stipendiya-za-obuchenie-sasht-news275817.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбучение в САЩ за български журналисти ще бъде организирано от Фондация \"Америка за България\" и World Press Institute (WPI), съобщават организаторите на проекта.\r\n\tПрограмата е предназначена за журналисти и фотожурналисти от печатни, електронни и онлайн медии с над 5 години професионален опит . На кандидат-стипендиантите се предоставя възможност за деветседмично обучение в САЩ, между август и октомври 2018.\r\n\t се провежда в базата на World Press Institute в Минеаполис и включва пътувания до Вашингтон, Ню Йорк и други големи американски градове.\r\n\tИзбраният стипендиант ще стане част от група от 10 журналисти, работещи в медии от различни краища на света. Програмата осигурява потапяне в политиката, бизнеса, културата на управление, медиите и журналистическата етика на САЩ чрез поредица от обучения, пътувания и интервюта.\r\n\tКандидатите трябва да попълнят , както и да предоставят 2 есета, вече публикувани или излъчени материали, сертификати за награди и други стипендии, три препоръки.\n\n\r\n\tСтипендията покрива разходите за пътуване, настаняване и дневни. Документи за кандидатстване се приемат   Името на избрания стипендиант ще бъде обявени в началото на май.\r\n\tДопълнителна информация за кандидатстване по програмата можете  на World Press Institute (WPI).", "date": "2018.02.20", "title": "Български журналисти могат да кандидатстват за стипендия за обучение САЩ"}
{"url": "http://www.mediapool.bg/otide-si-bivshiyat-futbolen-natsional-i-shampion-na-levski-georgi-markov-news275818.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 46 години е починал бившият футболен национал и шампион на Левски Георги Марков. Той е бил открит мъртъв в дома си в столичния квартал \"Бояна\" във вторник, съобщиха спортни издания. Предполага се, че причина за смъртта му е инфаркт, тъй като преди две години той претърпя сърдечна операция.\r\n\tРоденият на 20 януари 1972 г. в Гоце Делчев Марков ще бъде запомнен най-вече с отбелязания гол във вратата на Англия в европейска квалификация през 1999 г. за равенството 1:1 на стадион \"Българска армия\". Към момента той е последният българин, разписал се в мрежата на тима на Англия. Единственият, освен него, който е правил това, е легендата Георги Аспарухов-Гунди. Общо с националната фланелка Георги Марков е изиграл 36 мача.\r\n\tФутболистът започва кариерата си в тима \"Пирин\" на родния му град. След това преминава в \"Ботев\" (Пд), \"Локо\" (Сф), за да стигне до \"Левски\". С екипа на сините става шампион на България през 2001 и 2002 г., а също така е трикратен носител на купата на страната с тима на Левски през 2002, 2003 и 2005 г.\r\n\tБившият защитник има на сметката си в родното първенство 16 гола и 347 мача в \"А\" група, изиграни в периода 1999 – 2005 г.\r\n\tВ чужбина записва кратки престои в \"Трабзон\" (Тур) и \"Ерготелис\" (Гър).\n\n\r\n\tСлед края на кариерата си като футболист Марков става изпълнителен директор на \"Локо\" (Сф). Следват ангажименти в ръководствата на \"Ботев\" (Пд) и \"Септември\".\r\n\tТова е вторият футболист от редиците на \"Левски\", който си отива в рамките на няколко дни, след като през уикенда на 67-годишна възраст почина легендата на \"Левски\" Павел Панов.", "date": "2018.02.20", "title": "Отиде си бившият футболен национал  и шампион на Левски Георги Марков"}
{"url": "http://www.mediapool.bg/ninova-pritisna-tsatsarov-prikriva-li-neshto-za-ogradata-news275819.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП обвиниха главния прокурор Сотир Цацаров, че не им предоставя доклад на ДАНС, в който имало фрапиращи изводи за разхищения и нарушения при строителството на оградата по границата с Турция.\r\n\tЛидерът на социалистите Корнелия Нинова напомни във вторник, че на 6 декември миналата година Цацаров е обявил на заседание на правната комисия, че относно строителството има доклади на АДФИ и на ДАНС и че \"до седмица наблюдаващият прокурор ще вземе решение дали да образува наказателно производство\". Докладите били в резултат на сигнала на депутата от БСП Елена Йончева, която засне и филм за разрушени участъци по границата, освен това изнесе данни за завишени цени, които управляващите опровергаха.\r\n\tСпоред Нинова в доклада на ДАНС имало изводи за \"завишение на проектната стойност в сравнение с пазарните цени\", както и за \"неосъществен контрол от страна на възложителя\".\r\n\t\"Докладът на ДАНС е изпратен в прокуратурата, а от обещанието на г-н Цацаров са минали шест седмици. От една седмица искаме от ДАНС резултата от този доклад, защото сигналът бе подаден от нашия депутат Елена Йончева. Изпратили сме и официално писмо до главния прокурор с искане да ни информира докъде е стигнала проверката. За съжаление нямаме отговор. Затова питаме главния прокурор какво се случва и защо не ни се отговаря? Прикрива ли се нещо? Ще има ли образувано досъдебно производство, за какви пари става дума, за какво завишение на проектната стойност в сравнение с реалните цени\", попита Нинова.\r\n\t\"Лично съм звъняла в ДАНС с настояване този доклад да се предостави на нашата парламентарна група. Този доклад на ДАНС е разгромяващ и прокуратурата трябва да образува дело. Защо до този момент не е образувано дело? Това е скандално\", допълни Елена Йончева.\r\n\t \r\n\tИзграждането на оградата, предназначена да пази влизането на мигранти, поскъпна на няколко пъти и вече струва около 200 млн. лв. или почти милион на един километър.", "date": "2018.02.20", "title": "Нинова притисна Цацаров: Прикрива ли нещо за оградата"}
