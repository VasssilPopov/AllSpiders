{"url": "https://www.mediapool.bg/yaponiya-i-senegal-oglaviha-nai-ravnostoinata-grupa-s-pobedi-nad-kolumbiya-i-polsha-news280502.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпония и Сенегал поведоха в група Н на Световното първенство по футбол в Русия след победи съответно над Колумбия и Полша с по 2:1 във вторник.\r\n\tЯпонците завоюваха историческа първа победа за азиатски отбор над тим от Южна Америка, докато звездата на сенегалците Садио Мане и съотборниците му станаха първата африканска страна досега на Мондиала, грабнала трите точки.\r\n\tСенегал влезе уверено в мача срещу сочената за фаворит Полша и умело затваряше подстъпите към вратата си, докато опитваше да използва всяка грешка на европейците, за да контраатакува опасно.\r\n\tТака се стигна и до 37-ата минута, когато полският защитник Тиаго Чонек си вкара автогол след изстрел на Идриса Гай. В 60-ата Мбайе Нианг се възползва от огромна грешка в отбраната на съперника за 2:0, а в 86-ата минута Гжегож Криховяк върна едното попадение с глава, но това беше всичко.\r\n\tПреди това мачът между Колумбия и Япония започна кошмарно за южноамериканците, които още в 3-ата минута останаха с 10 човека на терена, след като Карлос Санчес спря с ръка голов удар на играч на Япония, а Шинджи Кагава реализира отсъдената дузпа.\n\n\r\n\tВъпреки численото превъзходство на азиатците, Хуан Кинтеро изравни от пряк свободен удар 6 минути преди края на първата част. През второто полувреме обаче Япония доминираше и логично стигна до втори гол в 73-ата минута. Мачът се оказа и историческа първа победа на азиатски отбор над тим от Южна Америка.", "date": "2018.06.19", "title": "Япония и Сенегал оглавиха най-равностойната група с победи над Колумбия и Полша"}
{"url": "https://www.mediapool.bg/skandali-i-protesti-sapatstvat-debata-za-imeto-v-makedonskiya-parlament-news280475.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквано македонският парламент започна във вторник обсъждането на договора с Гърция със скандали и протести срещу новото име \"Северна Македония\". Депутатите от опозиционната ВМРО - ДПМНЕ напуснаха заседанието още в началото му, а стотици протестиращи се събраха за кратко около сградата на Народното събрание в Скопие, скандирайки \"Македония\" и \"Предатели\".\r\n\t\"Заев не може да продаде Македония, не и от наше име, оставка на правителството. Ако си мислят, че само с един договор може да ни заличат, се лъжат. Македония е нашето име, идентичност, достойнство, долу правителството“, заяви един от участниците в протеста.\r\n\t \r\n\tСпоред ВМРО - ДПМНЕ договорът със Скопие е \"национално предателство\", заради което правителството на социалдемократа Зоран Заев трябва да подаде оставка. \r\n\t \r\n\t\r\n\t\tПредседателят на ВМРО-ДПМНЕ Християн Мицковски отправи призив към гражданите на Македония \"да станат, защото сега е времето, в което се пише историята“.\r\n\t\r\n\t\t \r\n\t\r\n\t\t\"Стани,Македония, с вяра, с чест и с достойнство. Нека това име да се чува силно и гръмогласно. Сега всеки един от вас е необходим, това е часът, това е времето. Стани, Македония, от всеки град и село, от всички квартали и улици, с всичките си сили и красота. Ние сме тук за теб. Помнете това и запазете онова противопоставяне и непокорство, залегнало в духа на всеки македонец. Македония няма друг избор освен победа. Македония бе и ще бъде! Македония ще спечели!\", призовава Мицковски във видеобръщение, публикувано във Фейсбук.\r\n\r\n\t \r\n\tУправляващите обаче планират парламентът да го ратифицира по съкратена процедура до края на седмицата, въпреки заканата на противниците му да продължат протестите. \r\n\t \r\n\tОчаква се договорът да бъде подкрепен от депутатите. Президентът Георге Иванов вече каза, че ще наложи вето върху него, което се очаква да бъде преодоляно от парламента. \r\n\t \r\n\tСлед това съгласно конституцията на Македония държавният глава е длъжен да го подпише. Септември се очаква той да мине и през референдум. \r\n\t \r\n\tПротести имаше и в Гърция, но засега управляващите и в двете страни не дават сигнали, че може да се откажат от споразумението за името \"Република Северна Македония\", което бе подписано в неделя и трябва да сложи край на десетилетния спор между двете страни. \r\n\t \r\n\t\r\n\t \r\n\tС една кратка словесна формула гръцкият министър председател Алексис Ципрас може да е засилил значително шансовете си да убеди чуждестранните кредитори да освободят страната му от годините на финансови унижения при по-добри условия, отколкото преди няколко дни, съобщи БТА. \r\n\t \r\n\tЦипрас постигна през уикенда споразумение със своя македонски колега, според което гръцкият съсед ще бъде преименуван \"Република Северна Македония\" - формулировка, която предоставя шанс да бъде сложен край на двайсет и седем годишния спор със Скопие, който осуетяваше разширението на ЕС на изток.\r\n\t \r\n\tСега надеждите са, че политическата добра воля ще донесе на Атина по-добър от обичайния прием, когато финансовите министри от еврозоната се срещнат в четвъртък в рамките на Еврогрупата, за да обмислят какви стъпки трябва да предприеме Гърция за изход от спасителната програма, казват гръцки и европейски представители.\r\n\t \r\n\tТова включва възможно облекчаване на дълговете на страната, които са скочили рязко след първата спасителна програма на ЕС и на МВФ през 2010 г.\r\n\t \r\n\tЦипрас признава, че македонската сделка, която отваря пътя пред бившата югославска република да се стреми към членство в ЕС и в НАТО, е нещо отделно от въпроса за каквото и да било облекчаване на гръцкия дълг.\r\n\t \r\n\t\"Чувствам се като шахматист, който играе едновременно две партии, защото в един и същи момент /се развиват/ преговорите за името и решаващите преговори по въпроса за дълга\", каза той пред ръководителя на спасителния фонд на еврозоната миналата седмица след пробива в разговорите с Македония.\r\n\t \r\n\tСъщевременно обаче добави: \"Надявам се, че както постигнахме пробив в неделя, ще направим същото и следващата седмица в може би най-решаващите разговори за страната след осем трудни години\".\r\n\t \r\n\tЦипрас често е имал проблематични отношения с ЕС, защото мерките за икономии, наложени в рамките на спасителните програми, засегнаха гърците тежко. Но представител на ЕС изрази предпазлив оптимизъм, че уреждането на проблемите с Македония, което трябва да бъде одобрено от парламентите на двете страни, ще има положителен психологически ефект.\r\n\t \r\n\t\"Мисля, че сделката ще помогне /на Гърция/ в разговорите за облекчаване на дълга. Правителството ще отиде на преговорите с друг боен дух\", е заяви европейският представител, пожелал анонимност, като допълни, че споразумението с Македония никога не е било обвързвано с преговорите за спасителната програма.\r\n\t \r\n\tСпоразумението беше приветствано горещо от ЕС и от САЩ, които отдавна бяха изгубили търпение от това, което смятат за проява на гръцки инат по въпроса за името, водещ до дестабилизиране на Балканите.\r\n\t \r\n\t\"Не е изключено споразумението да има положителен ефект, защото Гърция изглежда като сила, която решава проблемите, вместо да ги създава\", заяви гръцки правителствен представител, като същевременно отхвърли всякакъв намек, че облекчаването на дълга зависи от македонското споразумение. \r\n\t \r\n\t\"Това никога не е било изискване на европейските кредитори, никога не имало търгуване на едното за другото\".\r\n\t \r\n\tДруг участник в предишни разговори за спасителните програми изрази предпазливост, защото германското правителство, чиято подкрепа е жизненоважна за всяка сделка за дълга, е малко вероятно да се покаже по-щедро, доколкото в момента е заето с вътрешногермански спор за миграционната политика.\r\n\t \r\n\t\r\n\t \r\n\tСпоразумението между Гърция и Македония доведе до ожесточени протести и в двете страни и до брожения в ляво-дясната коалиция на Ципрас, която има крехко парламентарно мнозинство и изостава от консервативната опозиция в проучванията на общественото мнение.\r\n\t \r\n\tПравителството оцеля при вот на недоверие в събота, но управляващата коалиция загуби един депутат от дясната партия Независими гърци, по-малкия коалиционен партньор на Ципрас, която обеща да подкрепи правителството, но отхвърля всяко споразумение, което съдържа в себе си името \"Македония\".\r\n\t \r\n\tВ понеделник Димитрис Каменос, който беше изключен от Независими гърци, след като подкрепи вота на недоверие срещу правителството, заяви, че македонската сделка наистина е quid pro quo /едно вместо друго - бел. ред./.\r\n\t \r\n\tТой каза, че група депутати от десницата са били разубедени да не внасят предложение за гласуване на недоверие на гръцкия външен министър, който подписа споразумението в неделя.\r\n\t \r\n\t\"Имаше аргументи, свързани с икономиката\", заяви Димитрис Каменос по гръцката телевизия \"Скай\". \"Това дали Гърция ще получи сделка за дълга беше поставено в зависимост от това дали ще даде името Македония\", каза той.\r\n\t \r\n\tНеговите думи често са предизвиквали вълнения в социалните медии и гневни отговори от политици. Партия Независими гърци отхвърли коментарите му.\r\n\t \r\n\t\"Никога не е съществувала връзка между процеса на постигане на споразумение за името на Скопие и преговорите по финансови въпроси в рамките на ЕС\", заяви говорителят на Независими гърци Теодорос Тосунидис. \"Той (Димитрис Каменос) очевидно се опитва да свърже нещата, за да прикрие собствените си действия.\"", "date": "2018.06.19", "title": "Скандали и протести съпътстват дебата за името в македонския парламент"}
{"url": "https://www.mediapool.bg/upadakat-na-amerikanskata-imperiya-news280485.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканското правителство води политика, при която буквално изтръгва децата от ръцете на техните родители и ги праща в затворени центрове (които, както твърдят официални лица, не са клетки - о, не).\r\n\tАмериканският президент настоява правораздавателните органи да спрат да разследват неговите сподвижници, а вместо това да преследват политическите му противници. Той обижда демократичните съюзници (на САЩ), като в същото време хвали диктатори убийци. А глобалната търговска война изглежда все по-вероятна. \r\n\t \r\n\tКакво е общото между тези неща? Очевидно е, че всички те са свързани с характера на човека, обитаващ Белия дом - несъмнено най-лошото човешко същество, което някога е заемало този пост. Но тук има и по-широк контекст, свързан не само с Доналд Тръмп. Това, което наблюдаваме, е системно отрицание на традиционни американски ценности - ценностите, които фактически направиха Америка велика.\r\n\t \r\n\tАмерика отдавна е могъща страна. Ние, например, излязохме от Втората световна война със степен на икономическа и военна хегемония, непозната от времената на Древния Рим. Но нашата роля в света винаги е означавала нещо повече от пари и оръжия. Тя бе свързана и с нашите идеали: Америка бе символ на нещо по-голямо от самата себе си - символ на свобода, човешки права и върховенство на закона като универсални принципи. \r\n\t \r\n\tНие, разбира се, често не сме били на нивото на тези идеали.\r\n\t \r\n\tНо те бяха реални и бяха важни. Много страни са следвали расистка политика. Но когато шведският икономист Гунар Мюрдал написа през 1944 г. своята книга за нашия \"негърски проблем\", той го нарече \"Американска дилема\", защото ни виждаше като страна, чиято цивилизация носи \"духа на Просвещението\" и чиито граждани винаги в някаква степен са разбирали, че нашето отношение към чернокожите е в разрез с нашите принципи.\r\n\t \r\n\tИ неговото убеждение, че в Америка има едно ядро на порядъчност - а може би дори и на доброта, бе по-късно потвърдено от възхода и успеха, макар и непълен - на движението за граждански права. \r\n\t \r\n\tНо какво общо има американската доброта - която така често неоснователно превъзнасяме, но която все пак е реална - с американската мощ, да не говорим за световната търговия? Работата е там, че в продължение на 70 години американската доброта вървеше ръка за ръка с американското величие. Нашите идеали, и фактът, че другите страни знаеха, че ние държим на тези идеали, ни правеха различна велика сила - такава, която вдъхваше доверие. \r\n\t \r\n\tПомислете само: в края на Втората световна война ние и нашите британски съюзници практически владеехме голяма част от света. Можеше да станем постоянни окупатори и/или да поставим сервилни марионетни правителства - така, както Съветският съюз направи в Източна Европа. Да, ние (наистина) направихме това в някои развиващи се страни. Историята на нашите отношения с Иран, например, не е толкова \"чиста\". \r\n\t \r\n\tГлавното, което правехме, обаче, бе да помагаме на победените си врагове да си стъпят на краката, установявайки демократични режими, които споделяха нашите основни ценности и ни станаха съюзници в отстояването им. \r\n\t \r\n\tТ.нар. \"Пакс Американа\" бе един вид империя. Америка за дълго време, естествено, бе първа сред равни. Но в исторически план тя бе една забележително \"добра\" империя, споена от \"мека сила\" и уважение, вместо от (брутална) сила. (Тук се налагат и някои паралели с древната Римска империя, но това е друга история.) \r\n\t \r\n\tМоже би се изкушавате да разглеждате международните търговски споразумения, които, по думите на Тръмп, са ни превърнали в \"детска касичка, от която всеки краде\", като съвсем отделен проблем, но това изобщо не е така. Тези търговски споразумения имаха за цел (и я постигнаха) да направят Америка по-богата, но освен това от самото начало имаха смисъл, който не се свеждаше само до долари и центове. \r\n\t \r\n\tВсъщност, съвременната световна търговска система до голяма степен бе рожба не на икономисти и на бизнес интереси, а на Кордел Хъл - дългогодишния държавен секретар при президента Франклин Рузвелт, който вярваше, че \"проспериращата търговия между страните\" е съществен елемент от изграждането на \"траен мир\". Затова можем да разглеждаме следвоенното създаване на Общото споразумение за митата и търговията (ГАТТ) като част от същата стратегия, която почти едновременно доведе до възникването на \"Плана Маршал\" и на НАТО. \r\n\t \r\n\tТака че всички неща, които се случват сега, са звена от една верига. Извършващите се жестокости на границата, атаките срещу върховенството на закона в страната, нападките срещу демократичните лидери едновременно с хвалбите за (световните) гангстери и скъсването на търговските споразумения - всичко това води към отказ от американската изключителност, към загърбване на нашите идеали, които ни направиха различни от други мощни държави. \r\n\t \r\n\tОтхвърлянето на нашите идеали няма да ни направи по-силни, напротив, ще ни отслаби. Ние бяхме лидер на свободния свят, морална, а не само финансова и военна сила. Сега се отказваме от всичко това. \r\n\t \r\n\tНещо повече, това е дори против собствените ни интереси. Америка днес далеч не е такъв хегемон, какъвто беше преди 70 години. Тръмп се заблуждава, ако си мисли, че другите страни ще клекнат пред неговите заплахи. И ако вървим към пълна търговска война, което изглежда все по-вероятно, и той, и онези, които гласуваха за него, ще бъдат шокирани от резултата: някои отрасли ще спечелят, но милиони работници ще бъдат изхвърлени. \r\n\t \r\n\tТака че Тръмп не прави Америка отново велика. Той изхвърля нещата, които ни направиха велики, и ни превръща просто в поредната (държава) хулиган - такава, чието хулиганско поведение далеч няма да е толкова ефикасно, както той си мисли.", "date": "2018.06.19", "title": "Упадъкът на американската империя"}
{"url": "https://www.mediapool.bg/zam-sotsialnata-ministarka-ne-sazhalyava-za-skapiya-voayazh-v-sasht-news280482.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на социалната политика късно взело решение негов представител да пътува до Ню Йорк за конференция и затова вероятно самолетните билети в последния момент били по-скъпи. Това обясни днес зам.-министърката Росица Димитрова, която е пътувала в \"бизнес класа\" със самолет до САЩ за сумата от 8300 лева. Вторият билет е бил за държавен експерт, който я е придружавал, и така министерството дава над 16 000 лева за път за командировка на двама души.\r\n\tЗа скъпия воаяж стана ясна на фона на протеста на майките с деца в неравностойно положение за приема на адекватно законодателство за помощ и лична гружа за нуждаещите се.\r\n\tСпоред зам.-министърката участието на български представители в конференцията е дало възможност да се чуе какъв е напредъкът на България по изпълнение на Конвенцията за защита на правата на хората с увреждания.\r\n\tМеждувременно обаче протестите именно на хората в неравностойно положение се задълбочават. Проблемът с липсата на адекватни мерки от страна на държавата, за да може на тези хора да се осигури нормален живот и грижа става все по-ясен, а заради протестите на майките за малко да си отиде социалният министър Бисер Петков, който подаде оставка, но след като той беше защитен от протестиращите като единствения представител на властта, който разговаря с тях, премиерът Бойко Борисов реши да го остави на поста.\r\n\t\"Най-вероятно е грешка, че съм се съгласила да тръгна, след като съм видяла цената. Но не съжалявам, че съм отишла, защото това е най-големият форум, на който България имаше възможността да се представи, форум на който получи похвали от всички страни, от Върховния комисариат по правата на хората с увреждания…\", продължи Димитрова с обясненията за пътуването си.\n\n\r\n\tЗа протеста на майките пък заяви: \"Ние сме в диалог, аз много се надявам той да се превърне в конструктивен диалог, с конкретни предложения и решения, които да ни позволят да направим комплексна всеобхватна политика, ориентирана към индивидуалните възможности и потребности на всеки човек с увреждания″.\r\n\t\"Не мога да отговарям за билета, защото не смятам, че това е най-важното в момента, най-важното е, че изпълняваме правителствената програма с пълна сила\", разкри реалния смисъл на пътуването Димитрова.", "date": "2018.06.19", "title": "Зам.-социалната министърка не съжалява за скъпия воаяж в САЩ"}
{"url": "https://www.mediapool.bg/sadat-opravda-vsichki-obvineni-za-vzrivovete-krai-gorni-lom-news280484.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОкръжният съд във Видин оправда и четиримата обвиняеми за взривовете край Горни Лом през 2014 година, при които загинаха 15 души. Прокуратурата обвини за трагедията собственика на завода \"Миджур\" Валери Митков, бившия началник на отдел \"Контрол на общоопасните средства\" в МВР Божидар Василев, инспектора по безопасност на труда в завод \"Миджур\" Палма Иванова и Ивелина Бахчеванова, която е бивш директор в икономическото министерство, но не успя да докаже вината на нито един от тях.\r\n\t\"Ще протестираме присъдата. Очаквах по някои от обвиненията да има осъдителна присъди, но има и втора инстанция“, каза прокурор Мирослав Костов.\r\n\tДържавното обвинение има две седмици да обжалва пред Апелативния съд в София.\r\n\tЗаседанията по делото започнаха миналата година и се провеждаха при закрити врата заради класифицирана информация. Материалите по него надхвърляха 170 тома, а свидетелите и вещите лица бяха повече от 200. В процеса бяха конституирани и 48 частни обвинители, които са наследници на загиналите.\r\n\tЗасега обаче няма виновни за \"най-черния\" от поредицата инциденти в заводи за оръжия и боеприпаси през последните години. В същото време местните жители все още живеят в страх, тъй там продължават да се съхраняват огромни количества боеприпаси, без да се спазват законовите изисквания.\n\n\r\n\t\r\n\tОт защитата на собственика на завода Валери Митков коментираха, че по делото още в досъдебното производство не е изяснена причината за взрива.\r\n\tСамият Митков каза, цитиран от БТА, че според него причина за взрива е външна намеса. По думите му няма доказателства, че взривът е станал по друг начин.\r\n\tПрокуратурата  Митков, че не е предвидил мерки за безопасност, а Божидар Василев, Ивелина Бахчеванова и Палма Иванова, че не са си изпълнили служебните задължения.\r\n\tНа 1 октомври 2014 г. при експлозия, докато в завода са се утилизирали противопехотни мини, загинаха 15 души - 13 мъже и две жени, сред които и синът на собственика на завода.\r\n\tПри взрива пострадаха и 2 жени, които бяха настанени в болница без опасност за живота.\r\n\tВ последните години загинаха общо 19 и бяха ранени 18 души при взривове в \"Арсенал” Казанлък, Горни Лом, Ловнидол, Петолъчката, Костенец, Мъглиж, Иганово.\r\n\tСлед всеки инцидент отговорните институции се заканват, че ще вземат мерки, но за нещастие трагедиите отново се повтарят.\r\n\t\r\n\tЧетири години след взривовете има опасност от повторени на трагедията.\r\n\tВ завода \"Миджур\" не са взети мерки за безопасното съхранение на взривните материали. По-рано този месец  вътрешното министерство и местните власти да предприемат спешни мерки за недопускане на нови инциденти.\r\n\tПрокуратурата се задействала след сигнал до главния прокурор Сотир Цацаров от кмета и председателя на общинския съвет в Чупрене, че в складовете на завода се съхраняват големи количества взривни вещества, без да са изпълнени всички изисквания за безопасност.\r\n\t\r\n\t \r\n\tСерията взривове в подобни заводи през годините разкри системни проблеми, които обаче и досега не са решени. Сред тях са липса на квалифицирани кадри, липса на ефективни контролни и санкциониращи механизми, безхаберие на собствениците и отговорните институции.\r\n\t \r\n\tСлед всяка трагедия се набелязват купища мерки, които след това бързо се забравят, само за да влязат отново в медиите при поредния инцидент.\r\n\t \r\n\tБизнесът с взривни материали е рисков и подобни инциденти стават и в други държави, но в България те се превърнаха в практика.", "date": "2018.06.19", "title": "Съдът оправда всички обвинени за взривовете край Горни Лом"}
{"url": "https://www.mediapool.bg/bivshiyat-predsedatel-na-raionniya-sad-v-svilengrad-zagina-v-tezhka-katastrofa-news280483.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият председател на Районния съд в Свиленград Елена Тодорова е загинала на място в тежка катастрофа във вторник сутринта, съобщи Дарик радио.\r\n\tСпоред първоначалната информация тя е загубила контрол на автомобила си \"Фолксваген\" и излятяла с него от мост.\r\n\tТрагичният инцидент е станал на пътя край свиленградското село Младиново, съобщават инзотчници от полицията.", "date": "2018.06.19", "title": "Бившият председател на Районния съд в Свиленград загина в тежка катастрофа"}
{"url": "https://www.mediapool.bg/balgarinat-e-napolovina-evropeets-po-zhiznen-standart-news280486.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖизненият стандарт в България продължава драматично да изостава от този в ЕС.\r\n\tСтраната е на дъното на класацията по реално потребление, измерено в паритет на покупателната способност в съюза по данни от 2017 г., а също и по БВП на глава от населението.\r\n\tРеалното индивидуално потребление на българина, което се мери през паритет на покупателната способност и е мярка за благосъстоянието на домакинствата, е едва 55% от средното за европейските граждани, става ясно от данните на Евростат.\r\n\tЗа сравнение, през 2016 г. потреблението у нас беше 53% спрямо средното в блока, което значи, че за година се регистрира леко подобрение.\r\n\tБлизки до България стойности отбелязва Хървания – 61% от средното за ЕС потребление, следвана от Унгария – 63%. Румъния е с по-добър резултат в сравнение с миналата година и вече достига 68% от средното потребление. В Латвия индивидуалното потребление, измерено в паритет на покупателната способност, достига 70% от средното за ЕС, а в Естония – 72%.\n\n\r\n\t10 са богатите държави в Европа, които отчитат потребление над средното за съюза. Най-висок – с 30% над средния за ЕС (тоест общо 130%), е жизненият стандарт в Люксембург, следван от този в Германия и Австрия – съответно 122% и 118%. В \"клуба на богатите\" в ЕС влизат още живеещите във Великобритания, Финландия, Белгия, Дания, Холандия, Франция и Швеция.\r\n\tДруг показател, измерван от Евростат - БВП на глава от населението, също показва значителни разлики между страните членки. Той се счита за мерило за икономическата активност и богатството на държавите.\r\n\tПрез 2017 г. БВП на глава на населението, измерен в паритет на покупателната способност, в България възлиза на 49% от средното за ЕС през 2017 г. Пред нас отново е Хърватия с 61%, следвана от Унгария и Румъния съответно с 68% и 63% от средното за ЕС.\r\n\tИ според този показател най-висок стандарт поддържат жителите на Люксембург. БВП на глава от населението там достига 253% от средното равнище в съюза. Сред богатите страни са също Ирландия (184%), Австрия и Холандия (по 128%), Дания (125%), Германия (123%).", "date": "2018.06.19", "title": "Българинът е наполовина европеец по жизнен стандарт"}
{"url": "https://www.mediapool.bg/kmetat-na-karlovskoto-selo-voinyagovo-e-zadarzhan-s-podkup-ot-150-lv-news280479.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на карловското село Войнягово Тодор Танковски е задържан с подкуп от 150 лева, съобщиха във вторник от прокуратурата.\r\n\tСпоред първоначалната информация той е поискал парите чрез посредник от мъж, разследван за незаконен добив на инертни материали от коритото на река Стряма в района. Срещу парите кметът му обещал закрила, съобщиха от прокуратурата.\r\n\tКметът на Войнягово беше задържан на паркинг в града, където имал уговорка с мъжа, на когото обещал подкрепа, да му предаде поисканата сума. Непосредствено след получаването на парите, автомобилът на Танковски бил спрян за проверка, а при обиска са открити 150 лева като той обяснил, че са за нуждите на кметството. Иззет е бил мобилният му телефон, съобщават още от прокуратурата.", "date": "2018.06.19", "title": "Кметът на карловското село Войнягово е задържан с подкуп от 150 лв."}
{"url": "https://www.mediapool.bg/targovskata-taina-za-nadzorni-tseli-trae-5-godini-news280481.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговската тайна, свързана с упражняването на финансов надзор в ЕС, трае 5 години. Това следва от  от 19 юни, което е приложимо във всички държави членки на ЕС.\r\n\tТълкувателното решение е по преюдициално запитване на Федералния административен съд на Германия от 2015 г. по дело между инвеститора Ewald Baumeister срещу компанията Phoenix Kapitaldienst, действала като финансова пирамида. През 2005 г. срещу дружеството е започнало производство по несъстоятелност и в момента е в ликвидация.\r\n\tПострадалият инвеститор е поискал от местната служба за финансов надзор да му предостави достъп до документи, свързани с Phoenix - например становище от специален одит, доклади на одиторите, документи за вътрешно ползване, доклади и кореспонденция, получени или изготвени от службата в рамките на надзорната дейност, отнасяща се до Phoenix. След като германският финансов надзор отказва да предостави на гражданина достъп до съответните документи, той завежда дело пред германските съдилища, което впоследствие стига до Люксембург.\r\n\tВ решението си СЕС тълкува Директивата относно пазарите на финансови инструменти, според която компетентните органи имат задължение за професионална тайна и нямат право, освен в изчерпателно изброени от директивата случаи, да разкриват получената от тях поверителна информация.\r\n\tСпоред решението на съда в Люксембург \n\n\r\n\t посочва още съдът.\r\n\tСпоред решението  По изключение случаят може да е различен, когато страната, която се позовава на поверителността, докаже, че въпреки давността си тази информация все още е съществен елемент на търговското ѝ положение или на това на трети засегнати лица.\r\n\tСъдът посочва още, че предвидената от директивата обща забрана за разгласяване на поверителна информация визира информацията, която трябва да бъде квалифицирана като поверителна при разглеждането на искането за разгласяване, независимо как е квалифицирана тази информация към момента, в който е била предадена на компетентните органи.\r\n\tСъдът подчертава още, че  Всъщност, единствената цел на директивата е да задължи компетентните органи по принцип да отказват разгласяването на поверителна информация, посочват съдиите в Люксембург.\r\n\tСпециално по отношение на германското дело административният съд трябва да провери дали притежаваната от местния финансов надзор информация, чието разгласяване е било поискано от местния инвеститор, попада в обхвата на задължението за професионална тайна, което този орган е длъжен да спазва съгласно директивата.", "date": "2018.06.19", "title": "Търговската тайна за надзорни цели трае 5 години"}
{"url": "https://www.mediapool.bg/makron-kam-tineidzhar-ne-manu-narichai-me-g-n-prezident-news280480.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакто повечето политици, френският президент Еманюел Макрон също се забавлява като се смесва с тълпата и позира за селфита с публиката си. Има само едно условие – да не го наричат с прякора му.\r\n\tНаперен тинейджър посмя да направи това в понеделник. Той поздрави президента с \"Как си, Ману?\" по време на посещението на Макрон близо до Париж. Това очевидно не се хареса на президента, пише \"Гардиън\".\r\n\t\r\n\t\"Не, не може да правиш това. Не, не, не, не\", каза Макрон на младежа, който чакаше заедно с група съученици, за да се срещне с президента по време на неговата визита във форт Мон Валериен. Мястото е историческо за французите, защото там стотици членове на съпротивата са екзекутирани от германците по време на Втората световна война.\r\n\t“Извинявайте, г-н президент\", каза тинейджърът, който изглеждаше смутен. Макрон не остави нещата така и започна да чете лекция на момчето.\n\n\r\n\t\"Ти си тук на официална церемония и трябва да се държиш подобаващо, Може да се шегуваш, но днес сме тук за Марсилезата, за \"Де Шан де партизан\" (песента на съпротивата – б.р.), така че трябва да ме наричаш \"Г-н президент\" или \"господине\". ОК? Ето вече знаеш\", обясни Макрон.\r\n\tПрезидентът не спря до тук. Той започна да обяснява на младежа, който преди това беше започнал да пее химна на социалистическия интернационал, че \"трябва да свърши нещата в правилния порядък\". \"Интернационалът\" бе закачка към Макрон заради прокараните от него десни реформи в железниците.\r\n\t\"Преди да дойде денят, в който искаш да започнеш революция, трябва да се изучиш и да започнеш да се издържаш сам. ОК? След това ще може да поучаваш другите\", каза Макрон.\r\n\tВидеото от размяната на реплики с тинейджъра получи голяма популярност в социалните мрежи. Критиците на Макрон го използваха като доказателство, че той е президент на богатите и му липсва всякаква емпатия към бедните.", "date": "2018.06.19", "title": "Макрон към тинейджър: Не Ману, наричай ме г-н президент!"}
{"url": "https://www.mediapool.bg/zasega-ne-e-nasrochena-sreshta-mezhdu-putin-i-tramp-news280487.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗасега не е договорена среща между президентите на Русия и САЩ Владимир Путин и Доналд Тръмп, каза пред журналисти днес прессекретарят на руския държавен глава Дмитрий Песков, цитиран от ТАСС. \r\n\tКато стане ясно, веднага ще съобщим, каза Песков, отговаряйки на въпрос има ли някаква конкретна информация за такава лидерска среща. \r\n\t \r\n\tВ телефонен разговор през март Путин и Тръмп се съгласиха, че трябва да се срещнат.\r\n\t \r\n\tОттогава обаче според говорителя на Кремъл не са предприети никакви конкретни стъпки по подготовка на среща на върха. \r\n\t \r\n\tВ събота вестник \"Вашингтон пост\", позовавайки се на \"високопоставен представител на администрацията на САЩ и на двама дипломати\", съобщи, че се очаква Тръмп да се срещне с Путин през юли в Европа, когато американският президент ще участва в срещата на върха на НАТО в Брюксел, насрочена за 11-12 юли.", "date": "2018.06.19", "title": "Засега не е насрочена среща между Путин и Тръмп"}
{"url": "https://www.mediapool.bg/uizear-akademiyata-za-piloti-tarsi-kadeti-i-v-bulgaria-news280478.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМладежите в България, които искат да станат пилоти, имат този шанс със стартиращата и в България Академия за пилоти на нискотарифния авиопревозвач \"УизЕър\". Възможностите на обучението, което не изисква никакъв предварителен опит от кандидатите, ще бъдат представени в периода 6-8 юли в София и Варна.\r\n\tЖелаещите да се включат в обучението могат да кандидатстват на  като изискването е да знаят английски и да имат завършено висше образование. Подбраните кадети ще могат да се обучават в парньорските училища за пилоти в Нирегихаза, Унгария, и в Кавала, Гърция.\r\n\tАвиокомпанията пък ще подкрепи кадетите по програмата, отговарящи на определени условия, чрез финансиране на значителна част от техните такси за обучение, за да ги улесни по пътя към мечтаната кариера на пилот. Това ще е под формата на заем, който кадетите ще връщат като започнат работа в авиокомпанията първоначално като първи офицери с възможност за кариера..\r\n\tРеално обаче кандидат-пилотите трябва да осигурят между 19 400 и 22 150 евро за финансирането на първата фаза на обучението си. Таксите в двете училища са различни, но остатъкът от обучението, чиято обща цена е 64 400 и 67 150 евро, ще се предостави под формата на заем от \"УизЕър\".\r\n\tИнтегрираната тренировъчна програма, която започва през септември, се състои от 750 часа наземни курсове, 60 часа – в симулатор и 145 часа полети, в продължение на 17 до 21 месеца.\n\n\r\n\tТя е част от политиката на авиокомпанията са осигуряване на пилоти за разширяващия се бизнес и дестинации. Наскоро превозвачът отбеляза присъединяването на стотния самолет към флотилията си 14 години след старта на дейността. Амбицията на \"УизУър\" е след 10 години или по-малко да се превърне в една от 5-те водещи авиокомпании в Европа с 10 000 служители и 300 самолета, превозващи 100 милиона пътници на година. Плановете за бъдещ растеж включват поръчки за доставка на още 268 самолета от ново поколение до края на 2026 г., което ще създаде допълнителни възможности за кариерно развитие на служителите на авиокомпанията.\r\n\tВ България \"УизЕър\" има две бази и около 350 служители и смята, че програмата за обучение на пилоти е перфектната възможност за младите българи да постигнат мечтата си да станат пилоти.", "date": "2018.06.19", "title": "УизЕър Академията за пилоти търси кадети и в България"}
{"url": "https://www.mediapool.bg/pobedata-nad-tunis-po-gledana-ot-kralskata-svatba-na-ostrova-news280488.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнфарктната победа на Англия с 2:1 срещу Тунис в първия мач на \"трите лъва\" на Световното първенство по футбол в Русия провокира по-голям интерес сред зрителите на Острова дори от кралската сватба.\r\n\tМачът от група G е бил наблюдаван от внушителните 18.3 млн. зрители по Би Би Си, като още 3 млн. души са го проследили чрез онлайн платформата на британската оществена телевизия.\r\n\tВторият гол на Хари Кейн в 91-ата минута пък е провокирал невероятните 52 000 съобщения в Туитър средно на минута.", "date": "2018.06.19", "title": "Победата над Тунис – по-гледана от кралската сватба на Острова"}
{"url": "https://www.mediapool.bg/tok-i-parno-poskapvat-ot-yuli-s-poveche-ot-planiranoto-news280489.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦените на електрическата и топлинната енергия ще се повишат от 1 юли 2018 г. с повече от вече планираното от Комисията за енергийно и водно регулиране (КЕВР), но все още се правят допълнителни изчисления на тарифите. Новите сметки се правят заради поскъпването на природния газ, за което регулаторът смята да одобри повишение с 10.8 на сто.\r\n\tПредставените в края на май  на КЕВР сочеха поскъпване на тока средно с 1.89 на сто, вместо поисканото от електроснабдителните дружества средно около 5 процента. При парното средно претегленото поскъпване за страната бе 1.64 на сто, като на места дори има поевтиняване на топлоенергията. Сега обаче всички цени ще трябва да се калкулират отново, отчитайки близо 11-процентното повишение при природния газ. То няма да се отрази съществено върху цената на електроенергията, тъй като увеличението ще дойде опосредствано през цената на високо ефективната електроенергия, произвеждана от топлофикациите. При парното, където основната тежест в цената се пада на газа, повишаването на цената ще е по-сериозно от предвиденото. \r\n\t\"Не може природният газ да нараства с 10 процента и той формира 60 до 70 процента от цената на топлинната енергия, и да се поиска средно увеличение 2-3 процента. Аз съм убеден, че ще постигнем цени, които са възможно най-ниските при това увеличение. По отношение на електроенергията, влиянието на цената на природния газ е опосредствано, чрез добавката \"задължение към обществото\" влиянието там ще бъде значително по-малко“, каза Иванов пред журналисти във в торник.\r\n\tОкончателното решение на цените на газа, топлоенергията и тока ще бъде взето от регулатора на 1 юли.", "date": "2018.06.19", "title": "Ток и парно поскъпват от юли с повече от планираното"}
{"url": "https://www.mediapool.bg/tsvetanov-ne-mozhem-da-prevarnem-v-edna-tishina-kurortite-news280490.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t″Не можем да превърнем в една тишина нашите курорти″. Така председателят на парламентарната група на ГЕРБ Цветан Цветанов на практика взе страна в спора между министъра на туризма Николина Ангелкова и вицепремиера Валери Симеонов. Изказването си вторият човек в ГЕРБ направи след вчерашните резултати от проверката на Дирекцията за национален и строителен контрол (ДНСК) на преместваемите обекти в Слънчев бряг, които са обект на противоборство това лято между министъра на туризма и Симеонов.\r\n\tНаскоро Симеонов обяви, че пет заведения на плажа в курорта трябва да бъдат съборени. Резултатите от проверката обаче показват, че дискотеките \"Дъ Уан\", \"Ла Кубанита\", \"Какао бийч\", \"Дел Мар\" и \"Бедрум\" отговарят на предвидените в схемата конфигурация в план и местонахождение. Това ядоса вицепремиера, който обвини регионалния министър Николай Нанков, че подкрепя \"Ангелкова в отричането на законите и наредбите на България\". Междувременно във Фейсбук профила си Симеонов публикува документи на ДНСК, които са констатирали, че заведенията не са в съответствие с изискванията.\r\n\tПо думите на Цветанов, трябва да бъдат разписани повече правомощия на местната власт между първо и второ четене на Закона за защита от шума и да се търси баланс между всички засегнати страни.\r\n\t\"Трябва да дадем възможност и на тези, които са по-млади, да могат действително да си отпочиват по начин, по който те възприемат почивките, но в рамките на закона, разбира се. Не можем да превърнем в една тишина нашите курорти\", каза Цветанов.", "date": "2018.06.19", "title": "Цветанов: Не можем да превърнем в една тишина курортите"}
{"url": "https://www.mediapool.bg/italiya-shte-broi-romite-i-shte-deportira-nelegalnite-news280491.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският вътрешен министър Матео Салвини обяви намерението си да изгони незаконно пребиваващите роми в страната. За целта той първо ще инициира преброяване на ромското население в страната, а след това хората от малцинствата без документи ще бъдат депортирани.\r\n\t\"Цялата информация (от преброяването – б.р.) ще влезе в регистър. Нелегално пребиваващите ще бъдат депортирани, но за съжаление италианските роми ще трябва да задържим тук\", каза Салвини в интервю за телевизия \"Телеоломбардия\". Вътрешният министър е лидер на популистката партия \"Лига\".\r\n\tПо неофициални данни ромската популация в Италия е между 130 и 170 хил. души, а  половината от тях са италиански граждани.\r\n\tОще в първите си дни като вътрешен министър Матео Салвини нашумя със забраната спасителен кораб на хуманитарна организация с над 600 мигранти на борда да акостира в италиански пристанища.\r\n\t\"Вътрешният министър изглежда не знае, че базираните на етнос преброявания са забранени от закона\", заяви Карло Стасола, председател на организацията за защита на правата на ромите \"Асоциация 21 юли\", цитиран от агенция АНСА .\n\n\r\n\tЛявоцентристкият всекидневник \"Република\" коментира, че е шокиран от предложението. Салвини отвърна във Фейсбук, че ромите извършват кражби, а техните деца се учат от съвсем малки да извършват престъпления.\r\n\tАнтиромските и антиимигрантски изявления спечелиха много гласове на \"Лигата\" и Салвини все по-често прави подобни изявления преди втория тур на местните избори на 24 юни, отбелязва ДПА, цитирана от БТА.\r\n\tЕвропейската комисия коментира, че правото на общността изключва възможността от преследване на чужденци на етническа основа. \"Не изключвам да разговаряме с италианските власти по този въпрос\", каза говорител на Европейската комисия.", "date": "2018.06.19", "title": "Италия ще брои ромите и ще депортира нелегалните"}
{"url": "https://www.mediapool.bg/kak-neposilnata-sadebna-reforma-oprya-do-studentite-news280445.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОдиозната българска съдебна реформа през последните две десетилетия се натъква непрестанно на един голям проблем, който не подложи на решаване – премахването на недосегаемостта на главния прокурор. Нито ултиматумите на Съветa на Европа, нито препоръките на Европейската комисия и чуждестранните експерти са в състояние да помръднат статуквото и да разплетат политическата омерта. Българските власти проявяват удивителна изобретателност, за да показват, че вършат нещо, а в същото време да не вършат нищо по този въпрос.\r\n\tПреди три години премиерът Бойко Борисов , че съдебната реформа е за след мандата на настоящия главен прокурор Сотир Цацаров, който изтича през декември 2019 г.\r\n\tЗа да може този \"инструктивен\" срок за бъде спазен, Министерството на правосъдието ангажира през есента на миналата година огромна работна група, която на свой ред помоли студенти да правят мащабното проучване на десетки съдебни системи в Европа.\r\n\tКак се стигна до тук?\r\n\tПроблемът с българската прокуратура е, че главният прокурор има право лично да ръководи всички прокурори. Това го прави абсолютно недосегаем за наказателно преследване, защото е шеф на всички, които биха могли да разпоредят проверки спрямо него или да му образуват дело. Преди две години Екатерина Захариева, тогава правосъден министър, предприе фасадна реформа в съдебния закон, която бе прокламирана като децентрализация на системата. Главният прокурор обаче запази пълната си власт да командва директно всички подчинени.\n\n\r\n\tПоради тази причина в края на 2016 г. мисията на европейските прокурори в София препоръча изработването на механизъм, който да позволи независимо разследване на главния прокурор. Тази препоръка към България бе отправена преди 9 години от Съвета на Европа и оттогава периодично се повтаря от Венецианската комисия.\r\n\tПрез юли миналата година българското правителство прие Пътна карта към плана за действие по предишния доклад на Европейската комисия. В Пътната карта пише, че правилата за независимо разследване на главния прокурор ще бъдат готови през октомври 2017 г. Това не се случи.\r\n\tПрез декември 2017 г. правосъдният министър Цецка Цачева обяви, че с изработването на правилата вече се е заела работна група в министерството. Тя щяла да е готова през януари 2018 г. През февруари Цачева каза, че анализирането на практиката продължава. И все още продължава...\r\n\tЩеше да е смешно, ако не беше трагично\r\n\tСега, в отговор на въпросите на Mediapool, Министерството на правосъдието обяви, че в работната група все още кипи тежък аналитичен труд. Фактът, че правителството закъснява с осем месеца от сроковете, които само си е поставило, няма значение.\r\n\tАналитичният потенциал на работната група наистина е внушителен. В нея участват представители на: Висшия съдебен съвет, съдебния инспекторат, Върховния административен съд, Съюза на юристите в България, прокуратурата, Националния институт на правосъдието, МВР, Асоциацията на прокурорите, Камарата на следователите, ДАНС, Нов български университет и УНСС. Това са 12 институции и организации, които близо година стоят и разсъждават как да станат нещата с главния прокурор. Върховният касационен съд и Софийският университет са отказали да участват в тази работа. Преподавателите от СУ може и да са отказали, но студентите им са били пришпорени да помагат.\r\n\tПотенциалът на 12-те организации в работната група се е оказал недостатъчен. Преди няколко месеца Министерството на правосъдието е възложило отговорен анализ на Студентската програма за законодателни проучвания в Народното събрание. Студентите са събирали информация за съдебните системи на 15 европейски държави, за да се види как те са решили въпроса със своите главни прокурори.\r\n\t\"Документът, който прави преглед на уредбата в 15 европейски държави, е голям по обем и с оглед на обобщаването на информацията в него се наложи удължаване на срока за приключването на дейността на работната група\", коментира Министерството на правосъдието в отговор на въпросите на Mediapool.\r\n\tРъководител на студентската програма е доцент Екатерина Салкова, която е ръководител на Секция \"Наказателноправни науки\" в ресорния институт в БАН. Тя е подготвила обобщената информацията, събрана от студентите.\r\n\tСега впечатляващата работна група към Министерството на правосъдието ще може да продължи да анализира предоставения анализ. Първото заседание по анализа се е провело на 11 юни.\r\n\tПрез март тази година Комитетът на министрите на Съвета на Европа даде шестмесечен срок на България да представи конкретни мерки, гарантиращи, че срещу главния прокурор ще може да се провежда независимо разследване. Срокът изтича на 1 октомври 2018 г. Малко по-късно ще излезе и докладът на Европейската комисия, която също следи този въпрос.", "date": "2018.06.19", "title": "Как непосилната съдебна реформа опря до студентите"}
{"url": "https://www.mediapool.bg/kitai-poiska-kim-chen-un-da-bade-po-konkreten-za-sreshtata-s-tramp-news280463.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа среща със севернокорейския лидер Ким Чен-ун в Пекин китайският президент Си Цзинпин прикани Северна Корея и САЩ \"да конкретизират\" резултатите от срещата на върха между Ким и Доналд Тръмп в Сингапур миналата седмица, съобщи Франс прес.\r\n\tКим на свой ред приветства Китай, че \"насърчава ядреното разоръжаване на Корейския полуостров, както и важната му роля за запазване на мира и стабилността\" в района, предаде Китайската държавна телевизия. \r\n\t \r\n\tСи Цзинпин изрази надежда, че Пхенян и Вашингтон ще успеят да постигнат договореното на срещата между Ким и Тръмп, съобщи Асошиейтед прес. \r\n\t \r\n\tСрещата в Сингапур бележи важна стъпка към политическо решение на ядрения въпрос на Корейския полуостров, каза президентът.\r\n\tТова е третото посещение на държавния глава на Северна Корея в Китай от месец март насам. Визитата идва само една седмица след безпрецедентната среща с президента на САЩ Доналд Тръмп.\r\n\t \r\n\tВ същото време Тръмп се оплака от \"двойните стандарти\" в медийното отразяване на постиженията му. В съобщение, публикувано в социалната мрежа \"Туитър\", американският президент изрази увереност, че предшественикът му Барак Обама щеше да получи много по-голямо признание от него, ако именно той бе организирал срещата на върха с лидера на Северна Корея Ким Чен-ун, отбелязва американското издание \"Вашингтон Поуст\" (The Washington Post).\r\n\t \r\n\t\"Ако президентът Обама (който не стигна доникъде със Северна Корея и тръгна на война срещу много милиони хора, които бяха убити) се бе справил със Северна Корея и бе направил първите стъпки към сделката, която постигнах аз, разпространителите на фалшиви новини щяха да го определят като национален герой!\", написа Тръмп в \"Туитър\".\r\n\t \r\n\tКоментарите на Тръмп бяха направени близо седмица след срещата на върха в Сингапур с Ким Чен-ун, на която Пхенян се ангажира с ядрено разоръжаване на Корейския полуостров въпреки липсата на конкретен план за това как ще унищожи запасите си от подобен тип оръжия.\r\n\t \r\n\tВ по-ранен \"туит\" Тръмп обяви, че споразумението, подписано с Ким Чен-ун, означава край на \"ядрената заплаха от Северна Корея\" и гаранция, че \"всеки може да се чувства много по-сигурен\".\r\n\t \r\n\tКонцепцията му обаче е осмивана от множество демократи, включително сенаторът Крис Ван Холен, който на свой ред написа в \"Туитър\", че Тръмп е \"наистина заблуден\", отбелязвайки, че Северна Корея разполага със \"същия арсенал днес, като този преди 48 часа\".\r\n\t \r\n\tАмериканският президент обаче подчерта, че има \"хубавото усещане\", че севернокорейският лидер ще изпълни обещанието си за денуклеаризация на Корейския полуостров.", "date": "2018.06.19", "title": "Китай поиска Ким Чен-ун \"да бъде по-конкретен\" за срещата с Тръмп"}
{"url": "https://www.mediapool.bg/zhitelite-na-aheloi-zaplashiha-da-blokirat-dvizhenieto-po-noviya-pat-za-slanchev-bryag-news280462.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият път Бургас – Слънчев бряг, в който са инвестирани 45 млн. лв., се оказа проклятие за жителите на Ахелой. Причината е, че те нямат достъп до домовете си, ако се прибират от Слънчев бряг и Несебър.\r\n\tНещо повече - автобуси отказват да правят обиколка от около 8 км за да влязат в Ахелой. В резултат ученици, които учат в Бургас не могат да отидат на училище. Това разказаха жители на Ахелой пред Нова телевизия, които се бяха събрали на недомисленото кръгово кръстовище,  на което не е предвидена отбивка за Ахелой.\r\n\tЖителите на Ахелой бяха гневни и на кмета на Поморие Иван Алексиев, заради лъжливите му обещания. Преди няколко дни той обещал на жителите проблемът до бъде решен до три, четири дни, но това не било изпълнено.\r\n\tКметът Алексиев призна, че е дал такова обещание пред жителите на Ахелой на събрание, но не го е изпълнил. Сега дадено ново обещание – проблемът да бъде решен до края на следващата седмица.\r\n\tСпоред кмета на Поморие напрежението се създава изкуствено и се използва за предизборна пропаганда.\n\n\r\n\t\"Случи се нещо невероятно.  Новият път имаше за цел да изведе трафика за Слънчев бряг извън Ахелой и това се случи\", каза Алексиев и похвали премиера Бойко Борисов.\r\n\t\r\n\tИменно Бойко Борисов откри новия четирилентов път между Ахелой и Поморие в петък – 15 юни.\r\n\t\"Завършихме работата почти пет месеца предсрочно според поетия ангажимент и без компромис с качеството. Днес откриваме може би най-дългоочакваната отсечка по цялото Черноморие, която е важна за туризма и за безопасността на пътя“, каза при рязането на лентата министърът на регионалното  развитие Николай Нанков.\r\n\tНовото 4-лентово трасе от пътя Слънчев бряг – Бургас е с обща дължина над 9 км, в които са инвестирани 45 млн. лв. от държавния бюджет.\r\n\t\r\n\tОт тях 4.4 км са обходния път на Ахелой. Днес от думите на кмета на Поморие Иван Алексиев стана ясно, че той все още не е готов и ще бъде окончателно завършен през октомври. С приклчването на обхода на Ахелой ще бъде решен и проблемът с влизането в града от Слънчев бряг, каза Алексиев. Думите му предизвика гнева на събралите се недоволни жители на Ахелой. Те заплашиха, че ако проблемът не бъде решен бързо, ще блокират движението към Слънчев бряг с жива верига.\r\n\tОбходният път на Ахелой е по изцяло ново трасе и на него има две големи съоръжения. Едното е пътен надлез на общински път, който преминава над трасето на път I-9 и осъществява връзка между Тънково и Ахелой. Другото е мост над река Ахелой с дължина 64 м. Изградена и пътна връзка с кръгово движение, която свързва третокласния път III-6009 Каблешково – Ахелой и път I-9 Слънчев бряг – Бургас, се казва в съобщение на пътната агенция от откриването на пътя, но не става ясно дали това вече е направено.\r\n\tИзпълнител на строителството на 4.4-километровия обход на Ахелой е \"Трейс Груп Холд\" АД. Строителният надзор е осъществен от ДЗЗД \"План Инвест Сърч\", в което участват: \"План инвест Пловдив\" ЕООД, \"Инфра Инвест\" ООД, \"Сърч Корпорейшън СРЛ\" и \"НТСС Консултинженеринг\" ЕООД. Техният договор е за 295 464 лв. с ДДС. Авторският надзор е на обединение \"ВИП\", в което са: \"ВИА ПЛАН\" ЕООД, \"Трансконсулт 22\" ООД и \"Пътконсулт 2004\" ЕООД. Стойността на договора е 7804 лв. с ДДС. Авторският надзор за големите съоръжения и пътната връзка е осъществен от \"Трафик холдинг\" ЕООД. Техният договор е на стойност 7680 лв. с ДДС.\r\n\t\r\n\tИзграденият пътен участък от 4.7 км между Ахелой и Помори е с две отделни платна с по две ленти за движение в посока. Тази отсечка е част от пътя Бургас – Слънчев бряг, който е един от най-натоварените. Средно на денонощие през него преминават 19 327 моторни превозни средства. От тях 16 773 са леките автомобили, 1978 са товарните превозни средства, а 370 са автобусите, сочат данните от преброителния пункт в близост до Равда. През миналата година най-натоварен е бил трафикът на 30 юни, когато по отсечката са преминали 36 057 моторни превозни средства.\r\n\tСтроително-монтажните работи на реконструкцията на път I-9 Слънчев бряг – Бургас са изпълнени от \"Пътстрой Бургас\" ЕООД. Стойността на договора им е 21.5 млн. лв. с ДДС. Строителният надзор е осъществен от \"Ен Ар Консулт\" ЕООД. Техният договор е на стойност 224 640 лв. с ДДС. Авторският надзор е на \"Виа план\" ЕООД. Стойността на техния договор е 16 000 лв. с ДДС.", "date": "2018.06.19", "title": "Жителите на Ахелой заплашиха да блокират движението по новия път за Слънчев бряг"}
{"url": "https://www.mediapool.bg/nov-haos-s-dogovorite-za-arenda-i-naem-na-zemya-news280461.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакто миналата, така и тазгодишната кампания по договорите за аренда и наем на земеделска земя, която е основата за получаване на евросубсидии в размер на 1.5 млрд. лв. годишно, предизвика хаос и суматоха сред фермерите и в общинските служби по земеделие.\r\n\tЗабърканата законодателна каша е толкова голяма, че Кампания 2018  е пред срив по думите на земеделския министър Румен Порожанов.\r\n\tПричината е във влезлите в сила нови разпоредби в Закона за собствеността и ползването на земеделските земи (ЗСПЗЗ) на 22 май тази година. Съгласно тях фермерите, които обработват земя под наем, с договори над 1 година трябваше да ги представят отново в областните земеделски служби - в писмена форма с нотариална заверка на подписите на страните и удостоверяване на съдържанието и до един месец. Това се отнасяше както за вече сключени договори, така и за нови.\r\n\tЦелта на промените беше да се спрат опитите за измама със земеделска земя, заради европейските субсидии, каквито случаи имаше масово през миналогодишната кампания, предимно в Северна България.\r\n\tСега обаче се оказва, че този едномесечен срок е неизпълним от фермерите със стари договори. Проблемът е бил представен от министъра на земеделието Румен Порожанов по време на заседанието на парламентарната комисия по земеделие и храни в четвъртък (14 юни), разказаха депутати пред Mediapool. http://www.parliament.bg/bg/parliamentarycommittees/members/2584/sittings/ID/9301\n\n\r\n\tВзето е било решение чрез преходните и заключителни разпоредби в Закона за рибарството и аквакулртурите тази разпоредба да не важи за стари договори, а за новите срокът да бъде удължен до 31 юли. Тези промени се очаква да бъдат гласувани от Народното събрание в сряда, казаха депутати.\r\n\tСпоред тях става въпрос за около 20 млн. декара земя, която се отдава под наем или аренда от собствениците им на регистрирани земеделски стопани. За 2017 г. регистрираните обработваеми площи възлизат на над 38.5 млн. декара, за които се разпределят 1.5 млрд. лв. субсидия по линия на директните плащания.\r\n\t\r\n\tВ момента ЗСПЗЗ предвижда договорите за наем на земеделска земя със срок, по-дълъг от една година, както и споразуменията за тяхното изменение или прекратяване да се сключват в писмена форма с нотариално удостоверяване на съдържанието и подписите на страните, извършени едновременно.\r\n\tТова означава, че отивайки при нотариус са необходими две заверки, а не само една, както беше досега. Съгласно изменението на закона и за двете заверки (на подписа и на съдържанието)  се събира една такса от 10 лева. Разписани са и конкретни изисквания какви документи трябва да провери нотариусът при този тип сделки. След това договорите за наем трябва да се впишат в службите по вписванията и да се регистрират в съответната общинска служба по земеделие. Това правило важи за новите договори.\r\n\tЗа договорите, сключени преди влизане на промените, се изисква собственикът на имота да потвърди до 22 юни с декларация в общинската служба по земеделие истинността на подписания вече договор.\r\n\tТова обаче се е оказало неизпълнимо условие за едрите фермери, предимно зърнопроизводители, които имат стотици декари земя под наем и трябва да издирят десетки собственици, твърдят депутати. Част от тях са в чужбина и са отказали да дойдат в България, за да изпълнят новите разпоредби, твърдят фермери пред \"Капитал\". Именно по тази причина сега се предлага това изискване да не важи за вече сключени договори за наем над 1 г.\r\n\tДруга поправка в ЗПСЗЗ, която се очаква да предизвика нови драми с договорите за наем, е свързана с правото, което се дава на съсобственик на земеделска земя, чиято собственост е повече от 25 на сто идеални части от съсобствен имот или със съсобственик, упълномощен от съсобственици, притежаващи общо с него повече от 25 на сто идеални части от съсобствения имот, да го отдаде под наем. И тук пълномощното трябва да бъде с нотариална заверка на подписите и съдържанието.\r\n\tТова на практика означава, че притежател на 26 дка в имот от 100 дка може да го отдаде целия под наем без знанието на останалите собственици. Те пък от своя страна може да са сключили също договор за наем. Тогава печели този, който първи е регистрирал договора в общинската служба по земеделие. Така може да се окаже, че печеливш е този с 26 дка, който ще обработва общо 100 дка, въпреки че другите съсобственици не са съгласни.\r\n\t\r\n\tДепутати предполагат, че тези разпоредби са вкарани с цел да се преразпределят между едрите фермери т.нар. \"бели петна\". Това са  парцели, които пустеят и според закона трябва да се разпределят пропорционално по служебен път между арендаторите в едно землище.\r\n\tТака в случай, че собственикът не успее да потвърди с декларация сключения вече договор до 22 юни, законът предвижда този договор да бъде анулиран в края на стопанската година, което е през октомври.\r\n\tПо този начин ще се освободят парцели (бели петна), които ще бъдат разпределени  пропорционално по служебен път между арендаторите в едно землище. Това означава, че след \"служебното\" разпределение парцелът може да попадне при друг земеделец, а предишният арендатор с непотвърден договор да не може да го предостави по време на проверките на заявленията за директни плащания, които се правят през есента, и това да го лиши от субсидии, независимо че го е обработвал.\r\n\tСитуацията би била неблагоприятна и за всички фермери, които са кандидатствали за друг тип подпомагане, например агроекологични плащания, с проекти по различни схеми от Програмата за развитие на селските райони и др. При кандидатстването те са посочили определени парцели, които обработват и които трябва да поддържат спрямо изискванията за подпомагане в рамките на няколко години, най-често пет.\r\n\tВ четвъртък по време на заседанието на земеделската комисия в парламента ресорният министър Румен Порожанов е казал, че \"кампанията (за подпомагане на земеделските производители - бел. авт.) е пред срив\", пише \"Капитал\". По думите му трябва спешно да се намери компромис за съществуващите случаи с договори за наем, защото е възможно да се стигне до силно увеличаване на т.нар. бели петна.\r\n\t\r\n\tТака в четвъртък земеделската комисия е предприела спешен нов ремонт  на прясно ремонтираният ЗПСЗЗ.\r\n\tПредложението е за стари договори за наем над 1 година, да не се иска подаване на декларация от собственика на имота, а за новите договори срокът да бъде удължен до 31 юли, казаха депутати.\r\n\tПо време на заседанието е бил коментиран и друг текст от последните промени, свързан със заложения в момента последващ контрол на нотариално заверените договори за наем от съдиите по вписванията, които ги регистрират. Според Нотариалната камара такова изискване би довело до забавяне на вписванията. Затова очакванията са тези текстове също да отпаднат от закона.", "date": "2018.06.19", "title": "Нов хаос с договорите за аренда и наем на земя"}
{"url": "https://www.mediapool.bg/turtsiya-shte-stroi-treta-atomna-elektrotsntrala-news280465.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция ще построи трета ядрена електроцентрала. Това обяви президентът Реджеп Ердоган, предаде \r\n\tПо време на директна линия, на която отговаряше на въпроси на турски младежи, зададени в социалните мрежи, държавният глава заяви, че Турция ще построи собствена АЕЦ след ядрената електроцентрала \"Аккую\", която се строи от Русия.\r\n\t\"Аккую\" ще отговори на 10% от енергийните ни нужди\", каза Ердоган. Той добави, че за още 10% ще отговори втората АЕЦ, която ще бъде разположена в Синоп. \r\n\t\"Ще имаме възможност за още повече от това с трета централа\", каза турският президент.\r\n\tЕрдоган и руският му колега Владимир Путин откриха строителството на АЕЦ \"Аккую\" на церемония в Анкара в началото на април. Централата се намира в южната турска провинция Мерсин и ще бъде с четири ядрени реактора с обща мощност 1200 мегавата. Тя се строи от руската държавна компания \"Росатом\".\n\n\r\n\tОтделно, както обяви Ердоган, първият турски автомобил би трябвало да добави 50 милиарда евро към брутния вътрешен продукт на страната.\r\n\t\"Ще видим тези домашни и национални превозни средства в нашата страна през 2022 година, а също така ще ги изнасяме и на световния пазар\", добави той.", "date": "2018.06.19", "title": "Турция ще строи трета атомна електроцнтрала"}
{"url": "https://www.mediapool.bg/kesh-kredit-s-priznanie-za-nai-barzo-odobrenie-za-vtora-poredna-godina-news280425.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tКеш Кредит е безспорният победител за втора поредна година в независимото пазарно проучване за най-бърз онлайн кредит, проведено от информационния портал . Изследването измерва скоростта в онлайн процеса на отпускане на бързи кредити – от момента на подаването на искането за кредит в уеб сайта на съответната компания до момента на получаване на окончателен отговор.\r\n\tИзпреварвайки всички свои конкуренти,  отново дава най-светкавичното одобрение на пазара – до 6 минути. Чрез иновативния си метод на работа, компанията цели да осигури максимална бързина, удобство и сигурност за всички свои клиенти. Моменталното одобрение на онлайн кредити пък се дължи на бързия скоринг модел за оценка и изцяло автоматизирания процес на работа, който най-бързата кредитна институция за 2018 г. прилага.\r\n\t\"Щастливи сме, че бързината на одобрението, което  предлага – до 6 минути, няма аналог на пазара. След признанието, което получаваме вече две поредни години, уверено продължаваме да работим за разработването и предлагането на нови продукти, които предоставят на потребителите най-ефективните услуги при най-добрите и удобни условия\", сподели Зорница Янакиева, Оперативен директор на", "date": "2018.06.19", "title": "Keш Кредит с признание за най-бързо одобрение за втора поредна година"}
{"url": "https://www.mediapool.bg/kak-putin-kupuva-vliyanie-na-zapad-news280466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдно време тези неща се правеха различно. Имаше куриери на КГБ, чанти с пари, \"московско злато\", тайни субсидии за крайно леви медии: Съветската комунистическа партия се опитваше да подкопае западната демокрация тайно. Но мащабите на това бяха малки. СССР не се къпеше в пари и никога не е можел да направи поддръжниците си богати.\r\n\tКато хора на идеологията, не се очакваше те да искат пари при никакви случаи.\r\n\tСъвременна Русия обаче има далеч по-лесна задача. В наши дни, когато Кремъл се мъчи тайно да внедрява политическо влияние и да подкопава демокрацията, има много повече средства на разположение - големи компании и богати олигарси, които трябва да са на разположение на правителството, и доста повече психологически лостове. Вместо братство между човечеството и обединение на пролетариата, модерна Русия залага на доста по-първичен инстинкт : алчност. Вместо да предлага дребни пари в брой или тайни банкови сметки, сега те могат да предлагат сделки с приятелски настроени руски бизнесмени. Те са законни, те могат да бъдат обсъждани открито, и те създават правилната атмосфера на приятелски връзки, макар никога да не се получават.\r\n\tТова е и основата на любопитната история за руското влияние, развиваща се във Великобритания през изминалата седмица, благодарение на разкриването на документи, сред които размяна на имейли, публикувани наскоро и от \"Обзървър\" и \"Сънди таймс\".\r\n\tГлавният герой, Арън Банкс, беше най-важният спонсор на британската про-Брекзит Партия на независимостта (ЮКИП), както и на Leave.EU, една от организациите, която се бореше за напускането на Европейския съюз. Банкс инвестира 11 милиона долара лични средства и в двете и събра допълнително 5 милиона долара. Това са огромни пари за британската политика, в която подобни финансови потоци не са толкова познати, колкото в САЩ.\n\n\r\n\tОткъде обаче дойдоха парите? Банкс винаги е казвал, че са от застрахователния му бизнес, който не изглежда да е толкова печеливш, колкото той заявява, а също и от \"диамантени мини\", които той притежавал в Лесото. Предположение, за което поне един учен твърди, че е \"геоложки невъзможно\". Сега става ясно, че Банкс, който е женен за дъщерята на руски държавен служител, може да е търсил бизнес съвет далече на изток. Поне при един случай - той и негов колега са посещавали руското посолство многократно - руският посланик във Великобритания Александър Яковленко му е предлагал помощ да инвестира в някои златни мини в Сибир.\r\n\tБанкс отрича да е излязло нещо от това. Но интересното разкритие е любопитно на няколко нива.\r\n\tПърво, то посочва още една връзка във веригата от общи интереси, която свързва заедно руското правителство, Банкс, кампанията за Брекзит и лидера на ЮКИП Найджъл Фараж - Фараж, който е свързван с Джулиан Асанж, Стивън Банън и Доналд Тръмп.\r\n\tОще по-интересна е илюстрацията на начина, по който работи машината за политическо влияние на съвременен Кремъл, без необходимост от никакви държавни разходи.\r\n\tКогато руското правителство искаше да култивира бившия германски канцлер Герхард Шрьодер, нямаше нужда държавата да го подкупва тайно. Вместо това, държавни компании и компании близки до правителството му предложиха неустоима роля в руската енергийна индустрия: директорски кресла, членства в управителни съвети, контакти.\r\n\tКогато руското правителство искаше да култивира италианската про-руска Северна лига, една от двете партии, които съставляват странната крайно лява/крайно дясна италианска правителствена коалиция, линиите на контакт по сходен начин минаха по частни канали.\r\n\tКултурната асоциация \"Ломбарди - Русия\", свързвана с партията, например, предложи да помогне с контакти на италиански бизнесмени в Русия, и спонсорира инвестиционна конференция с участието на Матео Салвини, лидерът на Северна лига, както и държавни лица от Кремъл.\r\n\t\"Нека да ви представим на някои полезни делови хора\", беше, както изглежда, един от начините, по който руското правителство привлече вниманието на фамилия Тръмп.\r\n\tДори в късната есен на 2015, когато президентската кампания беше в разгара си, роденият в Русия бизнесмен Феликс Сатър посредничеше за построяването на московската \"Кула на Тръмп\".\r\n\tЦелта, казал той на адвокатите на Тръмп, е двояка - и политическа, и професионална: \"Да се помогне на световния мир и да се направят много пари, бих казал, че това е прекрасна цел в живота, която да преследваме\".\r\n\tСъщо, той би помогнал руският президент Владимир Путин да се заинтересува от проекта, да видим какво може да се направи, да се помогне на кампанията: \"Нашето момче може да стане президент на САЩ и ние ще я построим\".\r\n\tНамеците за корупция обясняват защо специалният прокурор Робърт Мълър изиска цялата документация по тази сделка. Кулата на Тръмп в Москва така и не беше построена, разбира се, и изглежда Банкс не е инвестирал в сибирски златни мини, също. Но те разкриват начина, по който оперира руското правителство.\r\n\tКонтактите са предложени. Връзките са направени. Някои сделки са приключили. Други са висящи, може би за да държат всички заинтересовани от развиващите се връзки. Може би някой ще ти помогне да спечелиш изборите си, може би няма. Както и да е, ако изиграеш картите си правилно, бизнесът ти ще просперира - и даже може да забогатееш като Шрьодер, когато напуснеш. Но само защото е законно, не означава, че не е порочно.", "date": "2018.06.19", "title": "Как Путин купува влияние на Запад"}
{"url": "https://www.mediapool.bg/povecheto-sabitiya-ot-kulturnata-programa-na-evropredsedatelstvoto-bili-izpalneni-news280468.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-голямата част от събитията в програмата за култура, планирани по време на българското европредседателство, са изпълнени. Това стана ясно от обясненията на министъра на културата Боил Банов пред бТВ.\r\n\tПри някои от проектите има закъснение, каза Банов. Общо с около 1.6 млн. лв. от държавния бюджет беше финансирана културната програма на европредседателството, която мина незабелязано.\r\n\tПубликациите, в които се твърди, че програмата не е изпълнена, не са атака към мен или други институции, а към творците, ангажирани в програмата, смята Банов.\r\n\tПо думите му отчетът за изпълнението на проектите предстои. \"Ако не се случи проект, той няма да бъде платен, даже ако се случи, но не се случи добре, това също ще бъде санкционирано\", заяви министърът на културата.\r\n\t\n\n\r\n\tМинистърът на културата увери, че известната като Двойната къща в София, която беше разрушена, ще бъде възстановена от собственика ѝ.\r\n\tСубстанцията я няма вече и това е проблем, но като визуална памет може да бъде съхранена, смята Банов. Припомни, че сградата е била със статут на паметник на културата, но след това минава обосновано решение, че вече не е паметник на културата. Това решение е подписано от предишния министър на културата и настоящ председател на парламентарната комисия по култура Вежди Рашидов. С неговия подпис къщата е законно разрушена, стана ясно от обясненията на Банов.\r\n\t\"Това не граничи с абсурда, защото като е паметник на културата, ще се възстановят фасадите, ще се възстанови памет, а тя е най-важното\", каза той.\r\n\tСобственикът на имота – бизнесменът Кирил Киров, известен като Киро Японеца, има одобрен проект, с който надстроява, но запазва ключовите фасади и цялата визия, каза Банов.\r\n\t\"Поел е ангажимент материалите, които ползва, да бъдат изцяло автентични и идентични на къщата. Със сигурност там ще остане една родова памет за поколенията\", смята министърът на културата.", "date": "2018.06.19", "title": "Повечето събития от  културната програма на европредседателството били изпълнени"}
{"url": "https://www.mediapool.bg/tri-zhertvi-na-strelba-pred-kafene-v-malmyo-news280471.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтрелба  пред интернет кафене в южния шведски град Малмьо взе три жертви, а други трима са ранени, предадоха световните агенции.\r\n\tИнцидентът е станал късно вечерта в понеделник в центъра на града, когато по последни данни един нападател е открил стрелба по излизащите от кафенето  шестима души.\r\n\tОт полицията съобщават, че няма данни за тероризъм. Малмьо има сериозна криминална репутация и се предполага, че най-вероятно става дума за уреждане на сметки между престъпни групи.\r\n\tСвидетели съобщават, че са чули около 15 изстрела от автоматично оръжие. Нападателят е избягал с автомобил.\r\n\tЗагиналите са на възраст 19, 27 и 29 години, единият от тях е бил познайник на полицията, посочва ББС, цитирайки шведски медии.\n\n\r\n\tБорбите между криминални банди за територии в големите шведски градове зачестиха през последните години, отбелязва и АП.\r\n\tТримата пострадали в стрелбата остават за лечение в болница. Един от тях е в тежко състояние.\r\n\tСпоред шведските правила не се дава информация за самоличността на жертвите.", "date": "2018.06.19", "title": "Три жертви на стрелба пред кафене в Малмьо"}
{"url": "https://www.mediapool.bg/malkite-targovtsi-na-goriva-izlizat-na-natsionalen-protest-sreshtu-gotveniya-monopol-news280467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалките и средни търговци на горива излизат на масови протести на жълтите павета и блокиране на републиканските пътища и гранични пунктове. Поводът е лобистки законопроект за горивата, който ще доведе до масови фалитии ще повиши цените за крайния потребител.\r\n\tРешенето е взето във Велико Търново по време на среща на Сдружението на малките и средни търговци на горива в Северна България, съобщи председателят му Николай Николов. По думите му предложените промени в закона ще засегнат между 300 и 400 фирми в цялата страна.\r\n\tПървата репетиция за подготвяния национален протест е била в Бургас в понеделник. Повече от 150 камиони и леки коли са блокирали движението по основната пътна артерия на Бургас, свързваща морския град с Южното и Северното Черноморие, предадоха местни медии.\r\n\t\"Законът е прокаран от Валентин Златев (шеф на \"Лукойл България\" и на Българската газова и петролна асоциация – бел. ред.), който се опитва да създаде монопол, ще убие конкуренцията и ще доведе на повишаване цената а горивата“, заяви организаторът на протеста в Бургас Роси Бъчварова.\r\n\tСпоред вносителите на законопроекта обаче с новите правила ще се намали делът на сивия сектор, който заема близо 30% от пазара на горива.\n\n\r\n\tТърговците на горива очакват да бъдат подкрепени за националния протест и от Съюза на превозвачите, както и от граждани. Миналата седмица жители на Гоце Делчев протестираха срещу високите цени и монопола, според тях, в продажбата на горива в града. Те посочиха, че цените в Гоце Делчев са средно с между 10 и 20 ст. за литър по-високи спрямо съседни общини.\r\n\tЗаконопроект за административното регулиране на икономически дейности, свързани с нефт и продукти от нефтен произход беше внесен в парламента от всички политически сили и мина на първо четене.\r\n\tСпоред един от вносителите му Емил Димитров – Ревизоро от \"Обединени патриоти\" целта на законопроекта е засилване на контрола върху пазара на горива. Според дребните търговци на горива, истинската цел е да бъдат изхвърлени от пазара и да бъде ограничена конкуренцията.\r\n\tСъс законопроекта се затягат сериозно правилата за търговия с горива и петролни продукти като се въвежда регистрационен режим за фирмите, изисквания за банкови гаранции и солиден капитал на дружествата, които оперират на този пазар. Премахват се и т.нар. мобилни бензиностанции.\r\n\t\"Настояваме за промени в този законопроект. Например изискването за уставен капитал в размер на 3 млн. лв. за фирмата, което няма абсолютно никакво отношение по събираемостта и вземанията от държавата към евентуалните бъдещи нарушители на закона. Това е една бариера за малките и средни фирми, които не могат да си увеличат капитала в предвидения размер“, заяви Николай Николов. Той посочи, че са против сивата икономика, но този законопроект реално няма да реши проблемите в сектора.\r\n\t\"Новите условия, които ни поставят с този законопроект са непосилни за всички нормално работещи търговци, които нямат нищо общо със сивата икономика и контрабандата. Сивата икономика и контрабандата са направили достатъчно пари, за да не ги притеснява този закон. А той се прави със крита цел – да се намали броят на търговците с горива\", каза Георги Георгиев от Асоциацията на търговците на горива в Бургас.\r\n\tОт сдружението прогнозират, че приемането на законопроекта ще доведе до 10 % скок в цената на гориватаза граждзаните. Причината за това ще е монополът, който застрашава сектора, смятат от Сдружението на малките и средните търговци на горива.\r\n\tСобствениците на малки бензиностанции се заканиха, че ще сигнализират за проблема не само българския парламент, но и всички европейски институции. Причината е, че според тях този законопроект нарушава директивите за пазарна икономика и конкуренция, и не дава равнопоставеност и възможност за стартиране на бизнес от млади хора в тази сфера.\r\n\tТе настояват още законодателните промени да бъдат подготвени от Министерски съвет, а не от Българската петролна и газова асоциация, чийто председател е Валентин Златев.", "date": "2018.06.19", "title": "Малките търговци на горива излизат на национален протест срещу готвения монопол"}
{"url": "https://www.mediapool.bg/tsivilni-pritezhavat-85-ot-malokalibrenite-orazhiya-v-sveta-news280473.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 85 процента от единия милиард малокалибрени огнестрелни оръжия в света са собственост на цивилни, предаде ДПА, позовавайки се на доклад на базираната в Женева организация \"Смол Армс Сървей\" и цитирана от БТА.\r\n\tЧислата варират чувствително в различните държави. В САЩ пропорцията е 120 оръжия на 100 души от населението, което означава общо 393 300 000 оръжия. Американските граждани притежават около 40 процента от общия брой огнестрелни оръжия в света.\r\n\tСлед САЩ се нареждат Йемен с 53 малокалибрени огнестрелни оръжия на 100 души и Черна гора с 39,1 оръжия на 100 човека.\r\n\tСтрани като Индонезия, Япония, Малави и няколко островни държави имат едни от най-ниските проценти на притежаване на огнестрелно оръжие.\r\n\tСамо 13 процента от малокалибрените огнестрелни оръжия са собственост на военни и два процента на служители на реда, се посочва в доклада.\r\n\tНаблюдава се също така повишаване на общия брой на огнестрелните оръжия, притежавани от цивилни - от около 650 милиона през 2006 г. до 857 милиона миналата година.\n\n\r\n\tСамо около 100 милиона притежавани от граждани оръжия са регистрирани, което представлява едва около 12 процента от общия им брой в света. В доклада се отбелязва, че некачественото съхраняване на данните за регистрациите и липсата на изисквания за регистрация в много държави усложняват опитите за точно преброяване.", "date": "2018.06.19", "title": "Цивилни притежават 85% от малокалибрените оръжия в света"}
{"url": "https://www.mediapool.bg/otstranenata-shefka-na-meditsinskiya-odit-se-obyavi-za-zhertva-na-vatreshen-konflikt-news280469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t. Това заяви освободеният шеф на агенция “Медицински одит“ проф. Златица Петрова във вторник пред Нова телевизия. До нейното отстраняване се стигна след като прокуратурата обяви, че разследва прикривани лекарски грешки, свързани с починали пациенти.\r\n\tТя отхвърли всички обвинения за потулване на открити нарушения в болниците и се обяви за жертва на вътрешен конфликт с бившия главен секретар на агенцията Димитър Евлогиев, от чиито сигнали тръгна прокурорската проверка в агенцията.\r\n\tПетрова уточни, че и заснетата служителка в телевизионен репортаж, която се оплаква от оказван натиск от нейна страна, всъщност е в съжителство с Евлогиев и не е професионално “един икономист-бакалавър“, каквато е тя, да коментира медицински случаи.\r\n\tПетрова съобщи, че миналата година агенцията е извършила 700 проверки и са съставени 300 постановления за пропуски и нарушения, с което отхвърли обвиненията, че ръководената от нея структура не работи.\r\n\tСпоред Петрова се спекулира с алгоритъма на работа на агенцията. Тя беше категорична, че няма как да оказва влияние на крайните решения., заяви тя.\n\n\r\n\tПо повод един от цитираните като потулени случаи с починало бебе в Стара Загора заради липсата на медицински екип на място, Петрова разясни, че то е починало заради увита пъпна връв още в корема на майката. \r\n\t, обясни тя и допълни, че целият случай е предаден на прокуратурата.\r\n\t, поясни още тя. \r\n\tПетрова коментира и случая със смъртта на друга родилка през януари 2017 година. Младата жена е бременна в десетия месец, когато е приета по спешност в \"Шейново\". Направено ѝ е секцио, а бебето е извадено мъртво. В рамките на около 3 часа губи около 3 литра кръв, като кръвопреливането е започнато едва когато жената изпада в безсъзнание.  \r\n\t, поясни Златица Петрова.", "date": "2018.06.19", "title": "Отстранената шефка на медицинския одит се обяви за жертва на вътрешен конфликт"}
{"url": "https://www.mediapool.bg/nauchen-tsentar-za-personalizirana-meditsina-se-sazdava-v-plovdiv-news280470.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентър за компетентност “Персонализирана иновативна медицина (ПЕРИМЕД)” започва своята дейност в Пловдив. Проектът предвижда изграждането на комплекс за медицински иновации, който ще бъде насочен, към формирането на нова съвременна и научноизследователска инфраструктура. Тя ще бъде фокусирана в една от приоритетните области за развитие на научните изследвания на национално и европейски ниво – технологии, свързани със здравето, съобщиха от Медицинския университет в Пловдив.\r\n\tПроектът започна да се изпълнява през месец март 2018 година и ще приключи до 30 ноември 2023 година. Участници в него са Медицинският университет – Пловдив, Пловдивският университет \"Паисий Хилендарски\" и Институтът по минералогия и кристалография \"Акад. Иван Костов\" към БАН, София. Центърът за компетентност “Персонализирана иновативна медицина (ПЕРИМЕД)\" е финансиран от Оперативна програма \"Наука и образование за интелигентен растеж\" 2014-2020, съфинансирана от Европейския съюз чрез Европейския фонд за регионално развитие. Безвъзмездната финансова помощ по проекта е на обща стойност 23 472 018.71 лева, от които 19 951 215.91 лв. европейско и 3 520 802.80 лв. национално съфинансиране.\r\n\tПланираните дейности са насочени към пациентите и засягат индустрията за здравословен живот и биотехнологии и персонализираната медицина, касаеща диагностиката и индивидуалната терапия. Научните и изследователски дейности ще бъдат с акцент върху онкологията, онкохематологията, интензивната медицина, иновативните лекарствени носители за прицелна терапия, биоинженерни технологии и биосензори.\r\n\tВ рамките на проекта трябва да бъдат изградени 8 специализирани лаборатории и обновени две научноизследователски системи със съвременно научно оборудване. Предвижда се реализацията на 12 мащабни иновационни програми, в които ще се включат водещи национални и чуждестранни изследователи.\r\n\t“Надявам се, че изграждането на този център ще създаде условия за разгръщането на капацитета на нашите институции и ще открие нови възможности за партньорства в бизнеса. Съвременната формула за бизнеса е пари, наука и иновации. Надяваме се, че този проект ще успее да реализира тази формула. Разработването на нови и значими иновации и научни продукти и тяхното интегриране в съответствие с най-добрите световни стандарти и практика в областта на персонализираната иновативна медицина цели да осигури индивидуална терапия на голям брой пациенти на територията на страната. Персонализираната медицина е едно вълнуващо подмладяване на традиционната медицина. Едно направление, което най-накрая ще даде възможност за всеки пациент да бъде намерено точното лекарство, да бъде дадено в точния момент и да промени тази практика, която беше досега\", заяви при представянето на центъра ректорът на Медицински университет-Пловдив проф. д-р Стефан Костянев.\n\n\r\n\tСумата, която ПУ “Паисий Хилендарски\" ще получи е в размер на 11 милиона лева, каза по време на стартовата пресконференция на проекта ректорът на университета проф. д-р Запрян Козлуджов. По думите му създаването на този център е от огромно значение, защото тези 11 милиона лева ще послужат за изключително важни промени в научноизследователската инфраструктура на учебното заведение.\r\n\t“Планираме да осъществим реконструкция на съществуващата ни сграда, изцяло обновяване на улица “Костаки Пеев\", където в момента е ситуиран нашият технологичен център. Там има няколко лаборатории, които са плод на предходен проект по структурни фондове. Ще доразвием този комплекс. Той ще стане един модерен, научноизследователски технологичен комплекс, в който се предвижда да бъдат изградени още 5 нови лаборатории\", заяви ректорът.\r\n\tЛабораториите ще бъдат оборудвани със съвременна техника.\r\n\t“Всички изследвания, които се провеждат в тези лаборатории ще бъдат прагматизирани. Целта им е създаването на продукти. Ще има тесни връзки с бизнеса, като основният ефект от тях ще бъде създаването, развитието и укрепването на един иновативен научен комплекс, способен и да се самоиздържа, самоусъвършенства непрекъснато и да търси конкретни технологични приложения на изследванията, които ще се извършват в него\", допълни Козлуджов.", "date": "2018.06.19", "title": "Научен център за персонализирана медицина се създава в Пловдив"}
{"url": "https://www.mediapool.bg/angliya-s-dramatichna-pobeda-nad-tunis-news280477.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнглия започна участието си на Световното първенство в Русия с драматична победа с 2:1 над Тунис. Англичаните започнаха силно мача и Хари Кейн откри още в 11-та минута. \r\n\tЗащитникът на Манчестър Сити Кайл Уокър обаче направи нелепа дузпа и Фержани Саси изравни в 35-ата минута. \r\n\t \r\n\tПреди почивката  англичаните имаха претенции за дузпа, след като Кейн бе повален, но съдията прецени, че няма нарушение и не поиска помощ от станалия актуален на това първенство видео асистент. \r\n\t \r\n\tПрез второто полувреме англичаните наложиха силен натиск и създаваха положение след положение, но така и не стигнаха до гол. До 91-та минута.  Тогава нападателят на Тотнъм Хари Кейн бе оставен открит в наказателното поле и с глава вкара втория си гол в срещата.\r\n\t \r\n\tВ другия мач от група \"G\" отборът на Белгия победи без особени затруднения тима на Панама с 3:0. Първото полувреме завърши без голове, но две минути след почивката Дрис Мертенс вкара невероятен гол.  Той шутира от воле извън наказателното поле и не остави никакви шансове на вратаря. \r\n\t \r\n\tВ 69-ата минута Ромелу Лукаку с глава бе точен за 2:0, а в 75-ата отново той оформи крайния резултат. Така начело в групата са отборите на Англия и Белгия, които вероятно няма да имат проблеми да достигнат до груповата фаза. Във вторник програмата на Световното първенство продължава с мачовете Колумбия - Япония, Полша - Сенегал и Русия - Египет.", "date": "2018.06.19", "title": "Англия с драматична победа над Тунис"}
{"url": "https://www.mediapool.bg/tramp-se-zakani-da-nalozhi-mita-za-oshte-200-mlrd-dolara-na-kitai-news280474.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп се закани да да наложи 10% данък на китайски стоки на стойност 200 млрд. долара в допълнение към наказателни мерки срещу \"неприемливия\" ход на Пекин за повишаване на собствените им тарифи, предадоха агенциите.\r\n\t\"Трябва да се вземат някакви мерки, за да насърчим Китай да промени несправедливите си практики и да отвори пазара си към САЩ и да приеме по-балансирани търговски отношения със Съединените щати\", се казва в изявление на Тръмп.\r\n\tАмериканският президент предупреди, че след като новите мерки влязат в сила, върху съществуващите мита за китайска продукция на стойност 50 милиарда долара, наказателните мерки върху още 200 милиарда долара китайски стоки ще продължат, ако Китай увеличи отново тарифите си.\r\n\tКитай отговори на заплахите на президента на САЩ Доналд Тръмп да наложи нови 10% мита на китайски стоки на стойност 200 млрд. долара и ги определи като \"изнудване\", предаде Франс прес.\r\n\tОт Китай предупредиха, че са готови да предприемат ответни мерки, ако Вашингтон осъществи намеренията си. \"Политиката на Съединените щати да прилагат натиск и изнудване и да пренебрегват постигнатия вече в резултат от многократни двустранни преговори консенсус породи сериозно разочарование, включително сред международната общност\", се казва в заявление на китайското министерство на търговията, публикувано на официалния интернет сайт на институцията.\n\n\r\n\t\"В случай, че САЩ действат нерационално, Китай няма да има друг избор, освен да предприеме всеобхватни ответни мерки\", допълват от министерството.\r\n\tВ същото време котировките на водещите борси в Източна Азия отбелязаха сериозен спад, провокиран от изказването на Тръмп.", "date": "2018.06.19", "title": "Тръмп се закани да наложи мита за още 200 млрд. долара на Китай"}
{"url": "https://www.mediapool.bg/onkobolni-v-sarbiya-sadyat-chlenki-na-nato-zaradi-bombardirovki-s-uran-news280472.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОнкологично болни пациенти от Сърбия ще съдят страни членки на НАТО заради бомбардировките с обеднен уран и първите жалби се очакват в края на септември и през октомври, съобщиха сръбските медии, цитирани от БТА.\r\n\tМедиите цитират председателя на Гражданското сдружение \"Обеднен уран\" Свето Него. Жалбите ще се подават поотделно, обясни той.\r\n\t\"Ще съдим страните членки на НАТО за материални и нематериални щети. Ще започнем с жалби против пет държави и ще се договорим кои да бъдат те\", каза Него.\r\n\tПрез следващите месеци ще бъдат формирани работни групи, които ще пишат жалбите. Зад проекта стоят Адвокатската камара на Сърбия, Адвокатската камара на Белград и част от Адвокатската камара на Ниш.\r\n\tНай-важно за сръбските граждани е, че италиански съд потвърди причинно-следствената връзка между обеднения уран и заболелите войници, които са се намирали в бомбардираната територия в Косово.\n\n\r\n\t\"Съдът в Италия определи компенсации на болните от рак войници и семействата им от 200 000 до 500 000 евро и ние ще искаме същите обезщетения за нашите граждани\", каза адвокат Сърджан Алексич, председател на организационния комитет на симпозиума за последиците от бомбардировките с обеднен уран.\r\n\tБелград е решен да докаже последиците от бомбардирането на Сърбия с обеднен уран, каза миналия месец председателката на сръбския парламент Мая Гойкович.\r\n\tИмаме задължение към гражданите след изчерпателна работа да им съобщим истината, тъй като това е престъпление без прецедент, заяви тя.", "date": "2018.06.19", "title": "Онкоболни в Сърбия съдят членки на НАТО заради бомбардировки с уран"}
{"url": "https://www.mediapool.bg/nato-da-razpolozhi-raketi-peitriat-krai-burgas-i-da-pazi-nebeto-ni-news280494.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтлантическият съвет призова правителството да поиска от НАТО край Бургас да бъдат разположени ракети \"Пейтриът\" и да се включат съюзниците в охраната на българското въздушно пространство.  \r\n\tОрганизацията, в която влизат десетки военни експерти, излезе с  към Министерския съвет преди срещата на върха на Алианса, планирана за средата на следващия месец. \r\n\t \r\n\tАтлантическият съвет на България е много активен през последните месеци, но военното министерство засега не обръща внимание на предложенията му, които често критикуват правителствените политики в сектора. \r\n\t \r\n\tСега експертите предлагат България да инициира в НАТО създаването на механизъм за формирането на колективен отговор на Алианса при провеждането на хибридни атаки срещу някоя страна членка.\r\n\t \r\n\tБългария е непрекъсната жертва на подобни атаки и досега институциите и службите не успяват да противодействат ефективно. \r\n\t \r\n\tАтлантическият съвет предлага всяка страна-членка да изработи до края на 2018 г. своя собствена стратегия за противодействие на хибридните заплахи, а България да се присъедини към създадения от НАТО и ЕС Европейски център за усъвършенстване на способностите за противодействие на хибридните заплахи (Hybrid COE) в Хелзинки.\r\n\t \r\n\t\r\n\t \r\n\tОрганизацията настоява България да работи за постигането на съгласие за краен срок, в който да бъде прекратена зависимостта на страните-членки от Руската федерация при поддръжката на основни оръжейни системи и оборудване. \r\n\t \r\n\tБългария е една от страните в ЕС и НАТО с най-силна зависимост от Русия. Българската армия все още разчита предимно на системи и въоръжение от съветско време, чиято поддръжка струва милиони левове и минава през руски компании. \r\n\t \r\n\tВоенният министър Красимир Каракачанов на няколко пъти обаче , че страната ни не може да си позволи да се освободи от съветската техника и ще продължи да я поддържа. \r\n\t \r\n\tНай-показателна е ситуацията в изтребителната авиация. България години наред не може да закупи нови съвместими с НАТО изтребители и налива пари в съветските МиГ 29. За последно правителството сключи договор с руската корпорация РСК МиГ за поддръжката им на стойност до над 80 млн. лева. \r\n\t \r\n\t\r\n\t \r\n\tАтлантическият съвет настоява България да приеме сухопътни, военновъздушни и военноморски компоненти от изграждащото се Адаптирано предно присъствие на НАТО на Югоизток и да поиска засилено морско присъствие в Черно море.\r\n\t \r\n\tОсвен това Атлантическият съвет предлага на българско военно летище да бъде разположена многонационална бойна ескадрила, която да осъществява съвместна съюзна операция по охрана на българското въздушно пространство.\r\n\t \r\n\tЗаради бедстващата ситуация в авиацията България има сериозни проблеми да пази небето си. \r\n\t \r\n\tДруго предложение в тази посока е разполагането на дивизион ракети за противовъздушна отбрана \"Пейтриът\" край Бургас. \r\n\t \r\n\tБългария трябва да участва и в една от създадените четири многонационални бойни групи на НАТО в балтийските държави и Полша.\r\n\t \r\n\t\r\n\t \r\n\tАтлантическият съвет предлага България за заяви и  ангажимент за достигане на разходи за отбрана от 2% от БВП още през 2020 г., а не през 2024 г., какъвто е плана на правителството. \r\n\t \r\n\tПодобна мярка обаче много трудно би се реализирала, тъй като минава през сериозно разместване на правителствените приоритети. \r\n\t \r\n\tВ момента България отделя около 1.3% от Брутния вътрешен продукт (БВП) за отбрана, който отива почти изцяло за заплати и текуща поддръжка. \r\n\t \r\n\tПарите за отбрана значително ще се увеличат обаче, ако се реализират проектите за купуването на нов тип изтребители, кораби и бронирани машини. \r\n\t \r\n\tТе са на обща стойност над 4 млрд. лева и трябва да бъдат изплащани разсрочено през следващите десетина години.", "date": "2018.06.19", "title": "НАТО да разположи ракети \"Пейтриът\" край Бургас и да пази небето ни"}
{"url": "https://www.mediapool.bg/horata-v-rusiya-podkrepyat-putin-no-iskat-mashtabni-promeni-news280476.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖителите на Русия не виждат алтернатива на Владимир Путин - половината искат да го виждат на президентския пост и след 2024 г., когато приключва сегашният му мандат. Това сочат данни от анкета на центъра \"Левада\", пише в. \"Ведомости\".\r\n\tСъщевременно броят на желаещите мащабни промени в Русия е нараснал за година от 42 на 57 процента. Хората обаче нямат предвид смяна на властта, а вдигане на разходите за социална политика, отбелязва директорът на \"Левада\" Лев Гудков, цитиран от БТА. \r\n\t \r\n\t\"Не се очертават никакви приемници (на държавния глава), хората се отнасят към това прагматично. При страха от промени те гледат на политиците с недоверие, а доколкото възприемат Путин като консерватор, смятат, че тъкмо той може да пази статуквото. Затова например, след като президентът не се изказа за пенсионната реформа, хората все още чакат той да си каже думата\", коментира Гудков.\r\n\t \r\n\tОчаква се Държавната дума да разгледа проектозакон за вдигане на пенсионната възраст в страната от 55 на 63 години за жените и от 60 на 65 години за мъжете. Същевременно Кремъл уверява, че подготвя мерки, чрез които пенсиите да се увеличават по-бързо от инфлацията. \r\n\t \r\n\t\"Народът ни свързва промените с Путин. Хората са недоволни от стандарта и корупцията, но смятат, че само той може да реши проблемите (. . .) Хората искат подобрен брежневски вариант\", смята икономистът Евгений Гонтмахер.\r\n\t \r\n\tСпоред него в Русия не може да съществува схемата \"добър президент - добро правителство\". \"Един добър президент е добър, защото сгълчава правителството\", казва експертът.\r\n\t \r\n\tВ редакционен коментар \"Ведомости\" анализира шансовете за активни протести в Русия срещу вдигането на възрастта за пенсия. Според проучване на фонда \"Обществено мнение\" 82 на сто от хората в страната са против замисляната реформа.\r\n\t \r\n\t\"На фона на това тотално неприемане\" правителството - вносител на проекта, \"чака сега дали пасивното недоволство ще прерасне в активно, сиреч ще има ли протести (. . .) Засега обаче най-малкото не е сигурно, че ще има бунт - недоволството не излиза извън рамките на интернет и нито една реална политическа сила не би дръзнала да оглави протеста\", пише вестникът, цитиран от Би Би Си.\r\n\t \r\n\tПрез 2005 г., когато властите смениха ред социални придобивки с парични обезщетения, пенсионерите в цяла Русия излязоха на улиците. Сега обаче недоволство кипи само в Мрежата, при все че поводът засяга всички трудоспособни жители на страната, посочва изданието.\r\n\t \r\n\tИнтернет е механизъм за изпускане на парата - дава възможност за изразяване на протест в ненасилствени форми, формално безопасни и за властта, и за недоволните. А за момента няма и желаещи да оглавят протеста, отбелязва политологът Евгений Минченко. \r\n\t \r\n\tЗасега впрочем няма и къде да свикат хората - по време на започналия в Русия Мондиал в градовете, където има мачове, е по-трудно от обикновено да получиш разрешение за митинг. \r\n\t \r\n\tТова свежда до минимум шансовете за протестна дейност сега; наесен обаче предстои изборна кампания и вдигането на пенсионната възраст може да се окаже ключова тема, казва аналитикът.\r\n\t \r\n\tСпоред в. \"Комерсант\" в Русия все пак се планират улични протести. А междувременно първата петиция срещу вдигането на пенсионната възраст, събрала 100 000 подписа на сайта \"Руска обществена инициатива\" (РОИ), вече е изпратена до вицепремиера и шеф на правителствения апарат Константин Чуйченко.\r\n\t \r\n\tПо закон кабинетът разполага с два месеца, за да я разгледа, но дотогава според вестника оспорваният законопроект може вече да бъде приет на първо четене.\r\n\t \r\n\tКонфедерацията на труда в Русия обсъжда кампанията за вдигане на пенсионната възраст не само в интернет, но и офлайн. Започна работа обществен щаб, който ще координира колективните действия в отделните региони на федерацията, заявява президентът на синдикалната централа Борис Кравченко.\r\n\t \r\n\t\"Световното по футбол в Русия приключва на 15 юли, а за 19-и е насрочено първото четене на проекта в Държавната дума. Мисля, че точно за тези дни ще подадем заявки (за протестни акции) в големите градове\", добавя синдикалистът.", "date": "2018.06.19", "title": "Хората в Русия подкрепят Путин, но искат мащабни промени"}
{"url": "https://www.mediapool.bg/sofiya-iska-oprosteno-kandidatstvane-za-evroproekti-news280492.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа се опрости процедурата за кандидатстване на бизнеса с проекти за получаване на европейско финансиране, ще настоява България в хода на преговорите за приемането на следващата многогодишна финансова рамка на Европейския съюз. Това заяви вицепремиерът по икономическите въпроси Томислав Дончев по време на пленарно заседание на КОСАК (форум за сътрудничество между комитетите (комисиите) по европейските въпроси на националните парламенти на държавите-членки на ЕС), който се проведе във в торник в София.\r\n\tСпоред него има реална опасност Европейския съюз да приеме такава рамка без конкретна стратегия. Когато финансирането не е обвързано с ясни цели, крие риск при преговорите да се прави не най-добрата игра с числата, да има релокация на пари от един сектор в друг, посочи Дончев.\r\n\tТъй като преговорите за многодишната финансова рамка на ЕС все още са в началната си фаза, вицепремиерът препоръча повече разговори по темата за постигането на \"по-добрата кройка на тези политики\", което на свой ред ще привлече повече инвестиции.\r\n\tИскането на България за опростяване на кандидатстването за европроекти, Дончев илюстрира с думите: \"Не можем да си позволим предприемач да казва, че му е по-лесно да тегли банков кредит, отколкото да кандидатства за финансиране по програма\". \"Това е сигнал колко тежки са процедурите, за да отиде финансирането там, където има нужда от него. Затова опростяването на правилата не е административен каприз, а въпрос на подкрепа, на улесняване“, добави вицепремиерът.\r\n\tПо думите му това не означава да няма силен, ефективен контрол, а трябва бенефициентите да не бъдат сковавани от страх.\n\n\r\n\tДончев изрази също мнението си, че \"ЕС преживява криза на идентичността, а сред симптомите на заболяването са проблеми, свързани с миграционния натиск, въздигане на ирационалния популизъм в редица страни-членки\". Според него лекът е всеобщ консенсус какъв съюз ни е необходим, колко силен. \"Въпросът е защо допуснахме да се случи това с един от най-успешните проекти, как допуснахме Европа да стане скучна, неразбираема“, коментира още той.\r\n\tПредседателят на Комисията по регионално развитие в Европарламента Искра Михайлова\r\n\tсъобщи, че ЕП е в готовност в началото на юли да са ясно разпределени отговорностите между комисиите, да са идентифицирани докладчици по отделните законодателни досиета и определени докладчици по становищата по тези досиета. Това ще позволи в началото на есенната сесия на Европарламента да започнат дискусиите по финансовата рамка.\r\n\tПо думите ѝ има пет, вместо досегашните 11 приоритета и те са свързани с очакванията на гражданите, близки са до дневния ред на Европа и позволяват бъдещата политика на сближаване да бъде достатъчно ефективна и да дава европейска добавена стойност.\r\n\t\"Предложеният от ЕК законодателен пакет по бъдещата политика на сближаване отваря възможност за комбиниране на различните фондове, допълване между тях, използване на финансови инструменти\", напомни Михайлова и обясни, че номинално ще се запази сумата от 373 млрд. евро, но рестриктивно ще се намали финансовият ресурс за Кохезионна политика. Заедно с това ще се даде възможност на всяка страна да увеличи потенциалния капацитет за инвестиции като използва всички инструменти, заложени в Многогодишната финансова рамка, посочи още тя.", "date": "2018.06.19", "title": "София иска опростено кандидатстване за европроекти"}
{"url": "https://www.mediapool.bg/germantsite-se-oplakvat-ot-iztarkanite-kilimi-i-savetskiya-dekor-v-hotela-im-news280493.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСериозни оплаквания към условията в хотела му им германският национален отбор по футбол, пише пресата в Германия.\r\n\tАктуалните световните шампиони, които започнаха турнира с кошмарна загуба с 0:1 от Мексико, са настанени в градчето Ватутинки и ползват за тренировките си тренировъчния комплекс на ЦСКА (Москва) в столичното предградие.\r\n\tВатутинки е било гарнизонно селище на Червената армия по време на Втората световна война и настоящият хотел на \"армейците\" изглежда контрастира силно с лукса, на който германците се радваха в Сочи по време на турнира за Купата на конфедерациите миналото лято.\r\n\tСпоред германската преса играчите на \"маншафта\" се дразнят най-много от \"изтърканите килими и съветския декор\". Освен това не всяка стая разполагала с течаща вода. Селекционерът Йоаким Льов пък обвинявал главния готвач, че не можел да изпълни поръчаното меню.\r\n\t\"Няма смисъл да се оплакваме от хотела. Това къде сме отседнали не може да бъде оправдание. Но сега ще очакваме с още по-голямо нетърпение лятната си ваканция след световното първенство. Едва ли ще изберем пак да дойдем тук\" коментира звездата на тима Тони Кроос, цитиран от \"Билд\".", "date": "2018.06.19", "title": "Германците се оплакват от \"изтърканите килими и съветския декор\" в хотела им"}
{"url": "https://www.mediapool.bg/prevozvachi-plashat-bryuksel-s-blokada-zaradi-paketa-mobilnost-news280495.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъюзът на международните превозвачи (СМП) заплаши Брюксел с блокада на тирове, ако Европейският парламент приеме спорните текстове в пакета \"Мобилност\".  Това обяви Ангел Траков, председател на Управителния съвет на СМП на пресконференция в София, с уточнението, че това са крайни мерки.\r\n\tВ Съюза на международните превозвачи членуват над 430 фирми, с автопарк от над 10 000 превозни средства, като общият размер на инвестициите възлизат между 1 и 1.5 млрд. лв., каза Траков.\r\n\tОсвен това българските превозвачи повториха заканата си да поискат референдум за излизането на България от Европейския съюз, ако промените в първия пакет \"Мобилност\" бъдат одобрени от Европейския парламент. Освен това те ще призоват своите семейства и близки да не гласуват на предстоящите евроизбори догодина.\r\n\tТази закана звучи абсурдно на фона на редица изследвания, според които около две трети от българите одобряват членството в ЕС.\r\n\tВ началото на юли Европейският парламент трябва да гласува окончателно промените в първия пакет \"Мобилност\". Част от предложенията, които имат за цел да защитят правата на шофьорите за по-добри условия на труд, не се харесват от българските превозвачи. Според тях целта е източноевропейските фирми да бъдат елиминирани от пазара в Западна Европа, който в момента подбиват с по-ниски цени. Става въпрос за връщането на водачите на камиони на всеки три седмици у дома, забраната за почивка в кабината и въвеждането на \"интелигентни\" тахографи.\n\n\r\n\tПри гласуването на предложенията в транспортната комисия на ЕП на 4 юни, част от текстовете отпаднаха. Въведе се обаче нов, който предвижда не шофьорите, а камионите да се връщат на всеки три седмици у дома, което още повече разгневи българските превозвачи.\r\n\t\r\n\t\"Въпреки че транспортната комисия на ЕП гласува да отпадане задължението водачът да се връща на всеки три седмици у дома, в документа се появява нов текст, със спорна правна обосновка, съгласно който транспортната фирма се задължава всяко превозно средство на всеки три седмици да има поне едно натоварване и разтоварване в държавата членка на регистрация. Това означава, че на всеки три седмици около 3000 български камиона трябва да бъдат извеждани от пазара на транспортни услуги в ЕС и връщани в България\", обясни\r\n\tМадлен Кавръкова, правен съветник на СМП.\r\n\tСпоред нея този текст е доказателство, че истинската цел на предлаганата регулация на всеки три седмици не е \"грижа за правата на работниците\", а е насочена директно към ограничения в бизнеса на транспортните фирми.\r\n\t\"Така, вместо да нареждат на работника къде да бъде всеки трети уикенд, разпореждат на бизнеса къде на територията на ЕС да предоставя услуги на иначе свободния европейски пазар\", коментира Кавръкова.\r\n\tСпоред нея това противоречи на договора за функциониране на ЕС, който забранява ограниченията на свободното предоставяне на услуги в рамките на ЕС.\r\n\tПредвидените мерки ще направят неконкурентна услугата на страните от Източна Европа, които се намират на хиляди километри от развитите западни пазари и преминават граници, външни за ЕС, каза Ангел Траков. Той посочи, че от новите разпоредби са засегнати още Полша, Унгария, Чехия, Словакия, Румъния, Хърватия, както и за островните държави на ЕС, за които освен сухопътно, тировете се предвижват и с ферибот.\r\n\t\r\n\tОт Съюза на международните превозвачи призовават Европейския парламент да приеме предложените компромисни текстове от транспортната комисия.\r\n\tСдружението настоява още за подкрепа от всичките 17 български евродепутати. Те призовават да бъдат привлечени през следващите три седмици съмишленици от останалите засегнати държави от Централна и Източна Европа, които също да подкрепят българската позиция.\r\n\tБългарските партии в Европарламента да упражнят политическото си влияние в групите на Европейския парламент, в които членуват, призовават още превозвачите.\r\n\tАко исканията им не бъдат чути, тогава ще бъде организиран международен протест на превозвачите в Брюксел, каза Траков.\r\n\t\r\n\tБългарските превозвачи имат хроничен недостиг на кадри. Причината е, че българските шофьори масово предпочитат да работят за западни фирми. Това разказаха шофьори, които работят за италиански и белгийски компании пред Mediapool. Те няма да подкрепят блокадата на Брюксел с тирове.\r\n\tБългарските превозвачи дават добри заплати на шофьорите – между 1800 и 2000 евро. Проблемът е, че ги осигуряват на минималната работна заплата за тази категория, която е около 600 лв. По тази причина български шофьори, които знаят чужди езици, предпочитат да работят за западни фирми. Там заплащането е между 2000 – 2500 евро, но и осигуряването е на тази сума, което има дава възможност да получат значително по-висока пенсия спрямо тази в България, обясниха шофьорите.\r\n\tИма проблем и със спането в кабината. Понякога българските превозвачи карат шофьорите да работят по три месеца, а в единични случаи и повече, в Западна Европа без да се прибират до България. Заплащането съответно е по-високо, но се спи само в кабината, което не е особено приятно, казаха шофьори.\r\n\tНа този фон е странна позицията на двата големи синдиката у нас КНСБ и КТ \"Подкрепа\", които подкрепиха недоволството на българските превозвачи от новите изисквания в бизнеса.\r\n\t\"Социалната\" БСП също защити исканията на превозвачите, за сметка на тези на работниците.", "date": "2018.06.19", "title": "Превозвачи плашат Брюксел с блокада заради пакета \"Мобилност\""}
{"url": "https://www.mediapool.bg/frenski-iztrebiteli-letyat-po-tiho-zaradi-izpiti-news280496.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренските ученици може да имат една от най-стресовите седмици в техния живот заради полаганите матури, но пък тази година вниманието им няма да бъде отклонявано от ревящи изтребители, съобщи Франс прес.\r\n\tНай-новите френски самолети \"Рафал“ ще летят до края на седмицата по друг график и маршрути в опит възможно най-малко да пречат на учениците.\r\n\tКомандирът на ВВС базата край Мон-де-Марсан в Югозападна Франция заяви, че са адаптирали процедурите по излитане и кацане, за да не безпокоят близо 4-те хиляди полагащи изпити наблизо.\r\n\tИзтребителите ще излитат от възможно най-отдалечената от жилищни райони писта, като ще кацат по-бавно и по-малко ще кръжат над града.\r\n\tДруги военно-въздушни бази в страната ще следват подобни процедури, добави командирът.\n\n\r\n\tМатурите след завършване на гимназия, започнали при Наполеон през 1808 г., стартираха в понеделник с тест по психология, който тази година включва и въпроси като: \"Прави ли ни културата повече хора?“.\r\n\tОколо 750 000 ученици участват в едноседмичните зрелостни изпити, повечето от които на възраст 17-18 години, като тази година най-младият е на 11 години, а най-възрастният - на 76.", "date": "2018.06.19", "title": "Френски изтребители летят по-тихо заради изпити"}
{"url": "https://www.mediapool.bg/zapochva-kandidatstvaneto-za-gimnazii-news280498.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатстването за прием в гимназия след 7-и клас започва във вторник и ще продължи до 26 юни. За втора година заявленията за профилираните и професионалните гимназии ще могат да се подават и онлайн.\r\n\tТова става чрез , която ще бъде отворена във вторник. На хартия заявленията със желаните гимназии могат да се подадат в т. нар. училища-гнезда, определени от регионалните управления на образованието.\r\n\tЗаявленията могат да бъдат подадени или само на хартия, или само онлайн. През миналата година 33% от седмокласниците кандидатстваха чрез портала на Министерството на образованието и науката, припомниха от ведомството.\r\n\tДостъпът до страницата за подаване на документи е чрез входящ номер и уникален 10-цифрен код, записани в служебната бележка за явяване на изпитите по български език и математика.\r\n\tСлед влизането в платформата данните на ученика се генерират автоматично. Трябва да се попълнят предпочитаните училища с избраните профили или специалности от професии, подредени последователно. Всяка паралелка е отделно желание. Изборът става от падащо меню или чрез въвеждане на 4-цифрените кодове на специалностите. Препоръчително е да се попълнят поне двадесет места в листата с желания и те да са съобразени с резултатите от изпитите. Броят на желанията на практика е неограничен.\n\n\r\n\tРодителите и учениците могат да кандидатстват за училища в повече от една област в страната с отделни заявления. Корекции на вече подадени документи не се допускат, освен в изключителни случаи, като те могат да се правят само в съответното регионално управление на образованието.\r\n\tАко ученикът иска да учи в професионална гимназия, задължително трябва да приложи сканирано копие на медицинско свидетелство, издадено от общопрактикуващия му лекар. Това става с натискане на бутон \"прикачване на медицинско (PDF)\". Оригиналът се представя при записването.\r\n\tЗа да бъде завършено електронното подаване на заявлението, се натиска бутон \"потвърди\". След това в отделен прозорец излиза декларация за съгласие на родителя, която изисква да се попълнят три имена и телефон за връзка.\r\n\tОнези, които предпочитат да подават документи на хартия, могат да ги изтеглят от сайтовете на регионалните управления на образованието и да ги попълнят предварително. Списъците с паралелките ще са изложени в училищата-гнезда. При кандидатстването не е необходимо копие на свидетелството за завършено основно образование, но ако ученикът желае паралелка от професионална гимназия, трябва да предостави оригинал и копие от медицинското свидетелство. След проверка от длъжностните лица оригиналът ще бъде върнат.\r\n\tПървото класиране на кандидат-гимназистите ще излезе до 3 юли, а записването или подаването на заявление за участие във второ класиране ще е между 4 и 6 юли.", "date": "2018.06.19", "title": "Започва кандидатстването за гимназии"}
{"url": "https://www.mediapool.bg/spored-bls-obvineniyata-kam-meditsinskiya-odit-sazdavat-saslovna-vina-news280500.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекарският съюз излезе във вторник с позиция, в която се противопоставя на хвърлянето на недоказани обвинения към работата на агенция “Медицински одит“.\r\n\t, се казва в позицията, подписана от новия председател на съсловната организация Иван Маджаров.\r\n\t, посочва той.\r\n\t, се казва още в позицията.", "date": "2018.06.19", "title": "Според БЛС обвиненията към медицинския одит създават “съсловна вина“"}
{"url": "https://www.mediapool.bg/balgarskiyat-shofyor-s-visoko-samomnenie-i-kritichen-kam-drugite-news280499.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският шофьор има високо мнение за своите умения на пътя, смята останалите за рискови участници в движението, но в същото време сам понякога \"неволно\" повишава скоростта над разрешената, изпреварва неправилно, ако реши, че колата пред него е прекалено бавна и кара с \"половин око\", вършейки нещо друго зад волана.\r\n\tТова сочат стойностите на първия национален Индекс за безопасно шофиране, представен във вторник в присъствието на заместник-министъра на транспорта Ангел Попов, съветничката на вътрешния министър Калина Крумова, която  за осъвременяване на психотестовете за шофьори на стойност над 450 хил. лв., представители на автомобилната администрация, пътната и националната полиция, както и на застрахователния брокер SDI, който явно финансира индекса, тъй като той носи неговото име.\r\n\tПроучването е проведено сред 1000 шофьори от 72 населени места в цяла България на възраст между 18 и 75 години, които е трябвало да дадат самооценка на собственото и на останалите водачи поведение при 50 рутинни и рискови ситуации. Но база на техните отговори индексът за безопасно шофиране е определен на 89.6 като в скалата 100 е най-безопасно поведение, а 0 – най-рисково.\r\n\tДанните показват, че по-високорисковите водачи в България са около 9% (с индекс от 25 до 74), 31% имат средни показатели (между 74 и 90), а 60% се възприемат като нискорискови (стойности на индекса над 90).\r\n\tТова означава, че шофьорите – независимо от пола им, имат високо самомнение за качествата си и поведението си на пътя, голяма част от тях подценяват и дори не разпознават и не осъзнават риска.\n\n\r\n\tПревишената скорост, неспазването на дистанция и попадането в задръствания са най-срещаните опасни рискови ситуации по българските пътища, сочи още изследването.\r\n\tОт участниците във формирането на индекса 71 процента признават, че макар и рядко – поне веднъж в годината, им се случва неволно да карат по-бързо от разрешената скорост. 56% рязко натискат спирачките, за да избегнат превозно средство пред тях, тъй като прекалено късно са го забелязали. С \"половин око\" към пътя карат 46%, докато  правят нещо друго по време на шофиране. Заради това, че пред тях бавно се движи друг автомобил 42% от шофьорите изпреварват на място, където това не е разрешено. 54 на сто от водачите се оплакват, че са заслепявани от насрещно движещи се автомобили заради ненавременно изключване на дългите  светлини. 36 процента от шофьорите недоволстват от паркиралите на забранени места, а 47 на сто пренебрегват ограниченията на скоростта рано сутрин и късно  вечер, когато трафикът е по-слаб.\r\n\tПроучването за определяне на индекса показва още, че най-рисковите шофьори са висшистите, жителите на София водачите със стаж между 4 и 10 години, с малък или съответно много голям пробег зад волана и каращите мощни коли над 180 конски сили.\r\n\tПо-образованите водачи са склонни да поемат повече рискове от необразованите. В София ниско рисковите шофьори са едва 27 на сто. Най-самоуверените водачи са тези със стаж от 4 до 10 години, както и онези, които са изминали под 5 хил. км или с над 50 хил. км годишно изминати. По-самонадеяни и по-агресивни на пътя са водачите на мощни автомобили, които имат и повече установени нарушения на пътя, сочат още данните , включени в индекса за безопасно шофиране.\r\n\tНамеренията на създадените му са той да се превърне в надеждна методика за ежегодно проследяване на тенденциите в поведението на водачите.\r\n\tПредставителите на партниращите институции приветстваха инициативата и заявиха, че данните ще бъдат взети като основа за изграждането на актуални и ефективни политики за намаляване на инцидентите по пътищата, в чиято основа е човешката грешка. По данни на Европейската комисия, в ЕС това е причина за 93% от тежките пътно-транспортни произшествия.", "date": "2018.06.19", "title": "Българският шофьор с високо самомнение и критичен към другите"}
{"url": "https://www.mediapool.bg/ne-infrastrukturata-a-poroyat-bil-vinoven-za-navodneniyata-v-sofiya-news280464.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофия се съвзема от бурята и пороя, който се изля в понеделник вечерта, когато за по-малко от час се изсипаха около 50 литра на квадратен метър. Всички улици вече са проходими и движението е нормално, казаха от Столична община. Според кмета Йорданка Фандъкова основната причина за наводненията на метростанции, улици, подлези е голямото количество дъжд, което падна за кратко време. Според нея шахтите като цяло са почистени, на места все пак имало и затлачени отводнителни съоръжения и за това щели да се предяват претенции към фирмите, които ги поддържат.\r\n\tНа някои места проблеми в инфраструктурата предизвикали наводненията, но те се отстранявали при ремонтите на съответните участъци. Това обаче не се отнася за наводнените метростанции. Там проблемът идвал от огромните количества вода, които се изливали по стълбите в тунелите под земята. Отводнителната система в метрото обаче поела сравнително бързо водата.\r\n\tОт опоцизията от БСП използваха проблемите покрай бурята, за да поискат оставката на Фандъкова. Споре лидера на социалистите в София - Калоян Паргов, тя трябвало да се оттегли щом не може да се справи с една буря. Той поиска и извънредно заседание на Столичния общински съвет по въпроса.\r\n\tОсвен в София проблеми заради дъжда има и на други места основно в Западна България. Проливните дъждове са предизвикали свлачище, заради което е затворен пътят между Тетевен и Рибарица.\r\n\tВ община Кюстендил пък е обявено частично бедствено положение. Пет села са със затруднен достъп, заради отнесени от дъждовете пътища, съобщи МВР.\n\n\r\n\tНяма бедстващи и пострадали хора.\r\n\t\r\n\tВ София в ситуационния център на Столичната община са били получени около 1500 сигнала. Повече от 900 от тях са били за наводнени сгради, останалите \"за завирени участъци, наводнени подлези и метростанции\", каза на брифинг кметът Йорданка Фандъкова. Въ вторник течеше почистване на пътните платна от наноси. От общината съобщиха, че са измити подлезите на Орлов мост, на кръстовището на булевардите \"България и \"Гоце Делчев\", както и тунелът на Лъвов мост. Ремонтирани са и 27 светофара, спрели работа заради бурята. От тях 22 са били ударени от мълния.\r\n\tНай-силно са били засегнати подлезите на метростанциите \"Витоша\" и \"Сердика\", както и тези при Централна гара и Министерството на спорта. Две метростанции бяха затворени, но днес работят нормално.\r\n\tФандъкова посочи, че входовете на наводнените в понеделник станции ще бъдат огледани и ако е е възможно, ще се изградят стени, които да спират водата да влиза в тях. Това обаче не било препоръчително. Според кметът важното е, че отводните системи в метрото са работили добре и водата бързо се е отекла.\r\n\t\r\n\tКметът смята, че повечето шахти в града също са били добре почистени, тъй като водата бързо се е изтекла след спирането на дъжда. По-късно от пресцентъра на общината разпространиха информация, че от всички 35 000 шахти само на 300 са констатирани запушвания след вчерашния дъжд и те щели да бъдат почистени до края на деня.\r\n\tЗа макар и малкото затлачени шахти общината ще предяви претенции пред дружествата, които ги поддържат.\r\n\tДругият проблем за наводненият, които се повяват на някои места при всеки по-силен дъжд, била инфраструктурата. Проблемите в нея се отстранявали при ремонта на съответните участъци. Фандъкова каза още, че никой не знае защо редовно под вода остава автомобилният подлез при Лъвов мост. Изпомпващите съоръжения там се ремонтират от вчера.\r\n\tПо данни на общината наводнените сгради свед пороя са 900. Сред тях обществени здания, търговски обекти, мазета. Протекоха и търговски центрове.\r\n\tВ \"Красно село\" и \"Младост\" около 2000 абонати останаха без ток.\r\n\tПожарникари изпомпаха водата от помещенията на театър \"Сълза и смях\".\r\n\tСред пострадалите сгради бяха и тези на Центъра за спешна медицинска помощ и болница \"София мед\". \r\n\tОсем екипа на дирекция \"Аварийна помощ и превенция\" заедно с екипите на столичната пожарна са работили през изминалата нощ, съобщиха от пресцентъра на Столична община. Освен на сигнали за завирени пътни участъци и подлези, те са реагирали и на такива за съборени от бурята дървета в районите \"Витоша\" и \"Лозенец\".\r\n\tПроверено е състоянието на всички по-критични места в града. Няма поражение по транспортната инфраструктура.\r\n\tДежурни служители от дирекция \"Околна среда\" и от районните администрации следят денонощно нивата на язовирите и критичните места на реките. Към момента реките, които преминават през територията на София, понижават нивата си. Язовирите Мрамор, Мърчаево и Суходол се изпускат контролирано.\r\n\tГрадският транспорт се движи нормално.\r\n\tДнес през деня ще продължи работата по отстраняване на паднали дървета и счупени клони от бурята, както и почистването на улиците главно в планинските райони от наноси.\r\n\t\r\n\tВ община Кюстендиле обявено частично бедствено положение, съобщи МВР.\r\n\tПет села са със затруднен достъп, заради отнесени от дъждовете пътища.\r\n\tПо думите на кмета на Кюстендил Петър Паунов има частични нарушения на пътна инфраструктура, което е наложило обявяването на частично бедствено положение. Причината са паднали краткотрайни, но интензивни валежи.\r\n\tНай-сериозни са пораженията в селата Церовица и Николичевци, както и в Бобешино и Вратца.\r\n\t\"Няма бедстващи хора, няма откъснати населени места, но процедурата изисква да се обяви частично бедствено положение\", каза Петър Паунов.\r\n\tПо думи на областния управител на Кюстендил Виктор Янев има достъп до посочените населени места.\r\n\t\r\n\tСлед поройните дъждове в понеделник, днес над по-голямата част от страната ще бъде предимно слънчево. По-значителна облачност ще има преди обяд над Западна България, а след обяд над планинските райони купеста и купесто-дъждовна, но само на отделни места ще превали и прегърми.\r\n\tЩе духа слаб до умерен вятър от север-североизток. Максималните температури ще са между 26° и 31°, в София около 26°. Това съобщи дежурният синоптик Христо Христов от Националния институт по метеорология и хидрология (НИМХ) към Българската академия на науките (БАН).\r\n\tАтмосферното налягане през деня слабо ще се повиши и ще бъде малко по-високо от средното за месеца. По Черноморието ще преобладава слънчево време. Ще духа умерен североизточен вятър. Максималните температури ще са 27°-29°.\r\n\tТемпературата на морската вода е от 23° по северното до 26° по южното крайбрежие. Вълнението на морето ще бъде около 2 бала.\r\n\tНад планините ще се развива купесто-дъждовна облачност и ще има краткотрайни валежи с гръмотевични бури, които до края на деня ще отслабнат и спрат. Ще духа умерен, по билата временно силен североизточен вятър. Максимална температура на височина 1200 метра - около 19°, на 2000 метра – около 12°.", "date": "2018.06.19", "title": "Не инфраструктурата, а пороят бил виновен за наводненията в София"}
{"url": "https://www.mediapool.bg/grigor-dimitrov-shte-igrae-s-dzhokovich-v-kuins-news280501.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров спечели трудно в три сета срещу босненеца Дамир Джумхур в първия си мача на тенис турнира в \"Куинс\" (Великобритания). Турнирът се използва от много тенисисти като основна репетиция за \"Уимбълдън\". В следващият кръг българинът ще играе срещу бившия номер 1 в света Новак Джокович, който успя да надвие австралийския квалификант Джон Милман за 65 минути с 6:2, 6:1.\r\n\tПобедата за Димитров дойде след 6:3, 6:7(4), 6:3 и 123 минути игра. В \"Куинс\" той има да защитава 180 точки от миналогодишното си участие на полуфинал.\r\n\tПървият сет бе спечелен лесно от Григор Димитров. Той проби своя съперник за 3:1 гейма, но след това започнаха колебанията му от сервис. Българинът за малко не допусна връщане на пробива, след като допусна изоставане в петия гейм с 0:40. Все пак той успя да се мобилизира, изравни за 40-40 и след това с две бързи точки поведе с 4:1. До края на сета Димитров не допусна особени изненади и спечели с 6:3.\r\n\tВторият сет също започна обещаващо за българина, който пак поведе с 3:1 гейма. В шестия гейм обаче настъпи отпускане, Димитров направи две непредизвикани грешки, влезе в дълги разигравания и в крайна сметка допусна връщане на пробива – 3:3. До тайбрека нови пробиви не бяха направени. В решителната част Григор Димитров направи двойна грешка при сервис, а след това и две нови непредизвикани грешки при разиграванията, които му костваха загубата в тайбрека – 1:1 сета.\r\n\tТретият сет започна с пробив за Джумхур, но Димитров веднага се върна в играта, след като спечели втория гейм при сервис на съперника. Българинът успя да стабилизира подаването си и поведе с 2:1. Пробивът в този сет дойде в осмия гейм. Печелившата точка за Димитров дойде след двойна грешка на Джумхур – 5:3 гейма за българина. След това той лесно затвори сета с 6:3, а заедно с това и мача.\n\n\r\n\tДимитров и Джокович ще се срещнат в четвъртък. Двамата досега са изиграли седем мача помежду си, в които сърбинът е загубил само един – през 2013 г. в Мадрид.\r\n\tТози от тях, който победи, ще се класира за четвъртфиналите, където потенциалните му противници са Жюлиен Бенето, Адриан Манарино или Даниел Евънс.", "date": "2018.06.19", "title": "Григор Димитров ще играе с Джокович в \"Куинс\""}
{"url": "https://www.mediapool.bg/ivancheva-shte-sadi-bulgaria-zaradi-unizitelniya-arest-news280503.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият кмет на ″Младост″ Десислава Иванчева ще съди България в Европейския съд по правата на човека заради показния арест през април и последвалите го съдебни заседания, съобщи defakto.bg. Преди време стана известно, че и другата задържана с нея – заместничката на кмета Биляна Петрова, е сезирала съда в Страсбург. Жалбата е задействана чрез кантората в Прага на адвоката на Петрова - Ирен Савова.\r\n\tПо време на задържането им двете жени стояха в часове с белезници в центъра на София. На разследващите се наложи да извикат линейка, защото на Петрова ѝ прилоша. На снимка пък се виждаше как полицай запушва устата ѝ с ръка в един момент.\r\n\tСъдът в Страсбург ще преценява както ареста на двете жени, така и съдебните заседания по постоянното им задържане под стража и отстраняването им от длъжност. Πo жалбите в офиса в Прага работи профилиран екип от експерти по европейско право, в който влизат юристи с научни титли от България, Германия и Франция.\r\n\tОсновното оплакване в жалбите е за нарушаване правото на справедлив процес. От една стана се споменава унизителното и нечовешко отношение по време на показния арест, неспазване на правото на ефективна защита и \"закъснелия\" достъп на адвокати до Иванчева и Петрова при задържането им, публичните изказвания на длъжностни лица, предварително внушаващи вината им, и др.\r\n\tДруг пример е уволнението на Петрова като зам.-кмет на столичната община в съдебната зала, където течеше делото по прокурорското искане за временното отстраняване на двете жени. На 7 юни съдебният състав прекъсна заседанието, за да може юрисконсултът на общината да дойде и да връчи на Петрова заповедта за уволнението ѝ, издадена от временния кмет на района Румен Русев. Въпреки възражението на Петрова, че тя е в отпуск и не може да бъде уволнена, съдът прие това за факт и я насочи към административен съд, пред който може да оспори уволнението. Двете жени бяха с белезници в съдебната зала, където бяха вкарани по-рано - преди съдебния състав, за да говорят пред журналисти.\n\n\r\n\tМеждувременно председателят на Върховния касационен съд (ВКС) Лозан Панов e отправил питане до шефа на апелативния спецсъд, където бе заседанието на 7 юни, за поставените на двете жени белезници в различни периоди, докато са били в съдебната зала. Панов посочва, че поставянето на белезници на обвиняеми и подсъдими се регламентира в закон и това са случаите, при които съществува сериозни рискове за сигурността.", "date": "2018.06.19", "title": "Иванчева ще съди България заради унизителния арест"}
{"url": "https://www.mediapool.bg/moskovisi-ne-iska-nova-prikrita-programa-za-pomosht-na-gartsiya-news280504.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският комисар по икономическите и валутните въпроси Пиер Московиси призова във вторник страните от еврозоната да не налагат на Гърция нова \"прикрита\" програма за помощ, предаде Франс прес.\r\n\tИзявлението на Московици се случва два дни преди срещата на Еврогрупата в четвъртък, която трябва да одобри приключването на третата спасителна програма за Гърция, включваща международни заеми и драстични икономии.\r\n\tМосковиси подчерта, че \"няма да има четвърта \"замаскирана\" програма за Гърция\". По думите му би било \"непристойно\" да се налага \"дребнав и натрапнически\" механизъм на Атина след проверката на нейните ангажименти в края на третата програма.\r\n\tВ края на април на  бе потвърдено, че Гърция окончателно ще излезе от спасителната програма на 20 август 2018 г. и няма да има удължаване.\r\n\t\"Това ще бъде краят на финансовото подпомагане на Гърция и ще е последната страница от кризата в еврозоната\", обяви тогава комисар Московиси.\n\n\r\n\tСлед срещата през април той заяви още, че окончателното решение за излизане на Атина от спасителната програма се очаква да бъде взето на 21 юни. Преди това в Атина трябваше да се проведе последният – четвърти, преглед на финансите на страната от страна на международните инспектори.", "date": "2018.06.19", "title": "Московиси не иска нова \"прикрита\" програма за помощ на Гърция"}
{"url": "https://www.mediapool.bg/bsp-predlaga-parlamentat-da-ne-pochiva-prez-avgust-news280506.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП ще предложи парламентът да не излиза в лятна ваканция  през август. Идеята на социалистите е депутатите да работят до приемане на три законопроекта, с които да се решат проблемите на децата с увреждания. Става въпроса за закони за социалните услуги, за хората с увреждания и за личната помощ.\r\n\tСпоред лидера Корнелия Нинова пари за решаването на тези проблеми ще има, когато ГЕРБ спре да краде.\r\n\t\"Не е човешко и нормално депутатите да лежат на плажа, а майките с децата - в палатки на жълтите павета\", обяви Нинова на пресконференция във вторник.\r\n\tМиналата седмица премиерът Бойко Борисов първо прие оставката на социалния министър Бисер Петков, а после го остави да работи, за да се разберат с организациите, които представляват майките на децата с увреждания. По думите му е време тази тема да се \"маха от главата\" както на него, така и на обществото.\r\n\tБСП иска още Борисов да иде в парламента, където да представи позицията на България по мигрантския въпрос, който ще се обсъжда на заседание на Европейския съвет другата седмица. Според Нинова може да се стигне до връщането на 4400 бежанци у нас.", "date": "2018.06.19", "title": "БСП предлага парламентът да не почива през август"}
{"url": "https://www.mediapool.bg/chitalishteto-v-shipka-shte-bade-vazstanoveno-no-ne-e-yasno-kak-news280508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРушащото се от години читалище в гр. Шипка ще бъде обявено за паметник на културата и ще бъде възстановено. Това обеща министърът на културата Боил Банов след среща с кметовете на Казанлък и Шипка Галина Стоянова и Василка Панайотова, с областния управител на Стара Загора Гергана Микова и с главния архитект на община Казанлък арх. Георги Стоев.\r\n\tИзоставеното читалище \"Светлина\", построено през 1930 г., влезе в полезрението на министъра и на повереното му ведомство, след като във фейсбук се разпространиха снимки на сградата, която в момента прилича на декор на апокалиптичен филм. Темата беше подхваната от медиите, което накара и Министерството на културата да вземе отношение.\r\n\tПървоначално то по-скоро се разграничи от проблема. В понеделник от ведомството разпространиха кратка позиция, в която се казваше, че сградата е частна общинска собственост, няма статут на паметник на културата и министерството не отговаря за нея и няма как да финансира евентуален ремонт.\r\n\tВъв вторник сутринта пред бТВ Банов обясни, че към момента читалището не може да бъде възстановено. Отново каза, че държавата нищо не може да направи, тъй като сградата е общинска собственост повече от 20 години. \"Това не е прехвърляне на отговорност, това са факти\", уточни Банов. По думите му за възстановяването на сградата ще са необходими около 3 млн. лв.\r\n\tЗа финансирането била отговорна общината. \"Това, че общината няма пари, е тъжно. Бил съм в това читалище, преди 10 г. изглеждаше по същия начин. Разграбили са го хората от този град. Това са нашите деца\", каза министърът на културата.\n\n\r\n\tТой обясни, че общината не може да кандидатства по Програмата за развитие на селските райони за ремонтна сградата, както направиха други местни власти, защото Шипка е обявена за град. На практика в момента няма програма, по която може да се финансира подобен ремонт, каза Банов.\r\n\tТой се ангажира да започне процедура по обявяването на читалището за паметник на културата. \"Това кардинално няма да промени собствеността, но тогава по наши програми поне частично можем да започнем да правим покриви и конструкции. Това е един от начините то да се съхрани устойчиво\", посочи Банов. Той обаче уточни, че средствата за ремонт на културни институции по принцип са малко.\r\n\t\"Ще го направим паметник на културата, за да не се загуби\", увери културният министър, въпреки че много сгради, които от години са паметници на културата са оставени да се рушат.\r\n\tНяколко часа след тези думи от пресцентъра на министерството разпространиха съобщение, в което Банов вече е цитиран да казва, че сградата на читалището \"ще се възстанови и ще се използва само за културна дейност\".\r\n\tПланът бил първо сградата да бъде обявена за паметник на културата. \"След получаването на този статут ще може да се кандидатства за финансиране по различни програми на МК и европейски фондове\", пише в съобщението на министерството. Според Банов статутът ще даде възможност \"сградата да има специален охранителен режим, според който ще може да се използва само за културни цели и няма да разрешава застрояването наоколо с големи сгради\", въпреки че в Шипка не се наблюдава строителен бум.\r\n\tКметът на Казанлък Галина Стоянова е поела ангажимент на следващо заседание на общинския съвет собствеността на сградата от частна общинска да бъде променена на публична общинска, както и да се направи конструктивно обследване. След което настоятелството на читалището ще може да обяви дарителска сметка, за да се подпомогне възстановяването на сградата.\r\n\tМинистър Банов посочи, че сериозният ремонт може да започне едва след март догодина, като дотогава ще се направи необходимото да се предпази сградата от тежките метеорологични условия през зимата.", "date": "2018.06.19", "title": "Читалището в Шипка ще бъде възстановено, но не е ясно как"}
{"url": "https://www.mediapool.bg/berlin-i-parizh-se-razbraha-za-obsht-byudzhet-na-evrozonata-news280510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания и Франция се договориха да бъде създаден общ бюджет за еврозоната, чиято цел да бъде по-добра защита от кризи. Това обявиха лидерите на двете страни във вторник, предаде Франс прес.\r\n\t\"Ние се ангажираме с един бюджет за еврозоната\", заяви германският канцлер Ангела Меркел на пресконференция в Берлин с френския президент Еманюел Макрон. \r\n\t \r\n\tТози бюджет, в който ще има \"разходи и приходи\", би могъл да бъде създаден през 2021 година, при условие, че проектът бъде одобрен от останалите 17 страни от еврозоната, уточни френският държавен глава.\r\n\t \r\n\tБюджетът би могъл да се захранва от национални вноски или от бюджета на ЕС, допълни Меркел.\r\n\t \r\n\tИ двамата ръководители обаче не споменаха конкретна сума за този бюджет, посочва АФП.\r\n\t \r\n\tМакрон отдавна настоява за такъв механизъм за солидарност и стабилност за 19-те страни членки на еврозоната и който да бъде няколко процента от брутния вътрешен продукт. Това означава стотици милиарди евро, сума която Германия досега отхвърляше, отбеляза Франс прес.\r\n\t \r\n\tФренският президент Еманюел Макрон призова и за общ отговор на \"миграционното предизвикателство\" в ЕС, където отделни държави са изкушени от национални решения, съобщи Франс прес.\r\n\t \r\n\tНеобходим е \"европейски отговор на миграционното предизвикателство\", заяви Макрон.\r\n\t \r\n\tЕвропа трябва да разполага с по-голям капацитет за наблюдение на външните си граници, но и с повече \"механизми на солидарност както извън границите ни, така и вътре в тях\" за пристигащите мигранти, добави френският президент.\r\n\t \r\n\tЕвропа е изправена пред цивилизационен избор при наличието на антиевропейски и националистични изказвания, каза Макрон.\r\n\t \r\n\tОчаква се кризата с мигрантите да бъде обсъдена на срещата на върха на ЕС на 28 и 29 юли. Все още обаче не се очертава компромисно решение между страните членки. \r\n\t \r\n\t\"Тази среща на върха идва в момент на истината за всяка от страните ни и за континента ни. Това може би е дори цивилизационен избор между тези, които смятат, че Европа е готова да се разпадне и тези, които искат да придвижат Европа напред\", заяви Макрон.\r\n\t \r\n\tПреди ден баварските съюзници на Меркел ѝ дадоха срок от две седмици да договори общо решение на мигрантския въпрос с други европейски страни, като така \"охладиха\" временно спора, който от седмици застрашава стабилността на управляващата коалиция в Германия. \r\n\t \r\n\tАко такова споразумение не бъде постигнато до уречения срок обаче, германският вътрешен министър Хорст Зеехофер ще нареди на полицията да започне да спира на границата и да отпраща мигранти, подали молба за убежище в други държави членки. \r\n\t \r\n\tМеркел каза, че може да предложи на други държави членки на ЕС финансова помощ, ако те се съгласят да приемат обратно мигрантите, подали молби за убежище на тяхна територия.\r\n\t \r\n\tГерманският канцлер обясни, че двустранните споразумения, които цели да сключи с Италия, Австрия и други държави, ще бъдат подобни на онова, договорено от ЕС с Турция през 2016 г.", "date": "2018.06.19", "title": "Берлин и Париж се разбраха за общ бюджет на еврозоната"}
{"url": "https://www.mediapool.bg/podkrepyaniyat-ot-maiki-zakon-na-manolova-za-lichnata-pomosht-beshe-blamiran-news280507.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконопроектът за личната помощ, предложен от омбудсмана Мая Манолова, не получи никаква подкрепа на заседанието на Национален съвет за интеграция на хората с увреждания във вторник. Проектът бе разкритикуван както от национално представителните организации на хората с увреждания, които са в конфликт с протестиращите майки на деца с увреждания, така и от синдикатите.\r\n\tКритиките към проекта бяха, че той е “аматьорски“, противопоставящ отделни групи и се фокусира само и единствено върху една социална услуга, без да предлага комплексни решения. В крайна сметка бе решено работещите текстове от проекта на Мая Манолова, който е изготвян с участието на протестиращите майки, да бъдат включени в Закона за хората с увреждания, който друга работна група към социалното министерство в момента подготвя и в нея също участват протестиращи майки.\r\n\tСлед заседанието на съвета социалният министър Бисер Петков съобщи, че ще информира правителството и премиера за това, че решаването на проблема на хората с увреждания трябва да е водещ национален приоритет и за него трябва в кратко време да се намери очакваното решение. Това трябва да стане чрез приобщаване на всички системи - здравната, образователната и осигурителната и ще е нужна и подкрепа на финансовото министерство, коментира Петков.\r\n\tСамо мерките в законопроекта на Мая Манолова биха стрували допълнително 100 млн. лева годишно по нейни разчети. По различни оценки на експерти обаче разходите за лична помощ варират между 100 млн. лева и над 1 млрд. лева, като голямата разлика според Бисер Петков идва от различната методология на изчисляване на възнагражденията на асистентите и броя часове, за които те ще се грижат за хората.\r\n\tДокато министър Петков обобщаваше пред журналисти резултатите от заседанието на Националния съвет за интеграция на хората с увреждания, протестиращите майки на деца с увреждания скандираха пред Министерския съвет \"Убийци\".\n\n\r\n\tОмбудсманът Мая Манолова припомни, че законопроектът е разработен от нейния екип заедно с протестиращите майки и допълни, че а политиците е решението дали ще му дадат подкрепа. “Това е честен закон, който дава възможност за подкрепа на всички хора с увреждания с право на чужда помощ“, заяви тя и посочи, че сега едва 14 хиляди от имащите право общо 77 хиляди души получават такава помощ. Това са хората, които в момента получават т. нар добавка за чужда помощ в размер на 90 лева.\r\n\tИзпълнителният директор на Агенцията за хората с увреждания Минчо Коралски съобщи, че според информационната система на агенцията хората с увреждания са над 648 хиляди. Той обяви, че изчислявайки необходимите средства за осем часа подкрепа за хората, които не могат да се справят сами, при минимална работна заплата от 560 лева за 2019 г., ще са необходими 667 млн. лева. \r\n\tУчастниците в заседанието разкритикуваха проекта на Манолова за това, че урежда просто една асистентска услуга, която решава само част от проблемите, но не е устойчива политика за хората с увреждания. Според тях създаването на отделен закон само за една социална услуга е нецелесъобразно, а тя не е съобразена с потребностите на отделните групи инвалидност.\r\n\tПрезидентът на КТ \"Подкрепа\" Димитър Манолов определи законопроекта като “аматьорски“ и противопоставящ хората с увреждания, преследващ политически цели.\r\n\tДа бъде поне удвоена чуждата помощ от 90 лева и да не е регламентирана в КСО, а да бъде заложена в Закона за държавния бюджет, предложи лидерът на КНСБ Пламен Димитров. Според него още с този бюджет финансовото министерство трябва да намери допълнително около 100 милиона лева.", "date": "2018.06.19", "title": "Подкрепяният от майки закон на Манолова за личната помощ беше бламиран"}
{"url": "https://www.mediapool.bg/shefat-na-darik-radio-radosvet-radev-oglavi-bsk-news280505.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият изпълнителен председател на Българската стопанска камара на мястото на починалия Божидар Данев е изпълнителният директор на Дарик радио Радосвет Радев, реши Управителният съвет на БСК на свое заседание във вторник, съобщиха то бизнес организацията.\r\n\tРадев е член на управата на камарата от 1991 г.\r\n\tТой е роден през 1960 г. Завършил е Юридическия факултет на СУ \"Св. Климент Охридски\", но е специализирал маркетинг и мениджмънт в САЩ.\r\n\tРаботил е последователно в Софийски градски съд и в Програма \"Христо Ботев\"\r\n\tна Българското национално радио.\r\n\tПрез 1992 г. създава \"Дарик Радио\" и е негов директор. Ръководи също така фирмите \"Дарик - офиси и хотели\" и \"Бул-маш\". Председател е на Съвета на директорите на \"Геология и геофизика\" АД, \"Дарик имоти България\" АД и \"Доверие-Капитал\" АД. Член е на Съвета на директорите на \"Доверие-Брико\" АД и на КК \"Албена\" АД. Член е на Надзорния съвет на\r\n\t\"Медика\" АД и на \"Доверие - Обединен холдинг\" АД, както и на управата на \"Елит\"\r\n\tАД, Павликени.\n\n\r\n\tТой е сред основателите на първите съюзи на частния капитал в\r\n\tБългария през 1989 г.\r\n\tЖенен, с три деца.", "date": "2018.06.19", "title": "Шефът на Дарик радио Радосвет Радев оглави БСК"}
{"url": "https://www.mediapool.bg/audi-s-id-shef-sled-aresta-na-dosegashniya-direktor-news280511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа временно изпълняващ длъжността главен изпълнителен директор на \"Ауди\", след ареста на титуляра Руперт Щадлер заради Дизелгейт, е назначен Брам Схот, който досега бе шеф по продажбите и маркетинга на производителя на луксозни автомобили, предадоха световните агенции във вторник.\r\n\tЩадлер бе арестуван предишния в Германия по обвинение в измама и подвеждаща реклама във връзка с манипулираните тестови данни за отделени вредни газове при дизеловите автомобили на луксозното подразделение на \"Фолксваген\".\r\n\tНазначението на Схот трябва да бъде одобрено от надзорния съвет.\r\n\tСхот, който е холандец, работи за \"Фолксваген груп\" (Volkswagen Group) от септември миналата година.\r\n\tЩадлер е първият високопоставен служител на \"Ауди\", който е задържан, след като мюнхенската прокуратура разшири разследването си по избухналия през 2014 г. скандал Дизелгейт.\n\n\r\n\tВ понеделник вечерта обвиняемият се яви пред съдия следовател, който нареди оставането му под стража, съобщи междувременно прокуратурата в Мюнхен. Консултация на Шадлер с адвокат е планирана за вторник, а полицейския разпит се очаква да започне в сряда най-рано,предаде ДПА.\r\n\tМестонахождението на Щадлер не е разкрито.\r\n\tСпоред прокуратурата \"Ауди\" е продала най-малко 210 000 дизелови коли с манипулиращия софтуер в САЩ и Европа от 2009 г.", "date": "2018.06.19", "title": "\"Ауди\" с и.д. шеф след ареста на досегашния директор"}
{"url": "https://www.mediapool.bg/radev-ohranata-na-vanshnite-granitsi-na-es-tryabva-da-e-bezkompromisna-news280509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще в началото на миграционната криза България имаше много по-трезво поведение от много европейски държави. Охраната на външните граници на ЕС трябва да се засили безкомпромисно. Това заяви президентът Румен Радев в Братислава, на съвместна пресконференция със словашкия си колега Андрей Киска. Българският държавен глава е на официално посещение в Словашката република, където беше посрещнат с тържествена церемония пред Президентския дворец, съобщава пресслужбата на президентството.\r\n\tРумен Радев и Андрей Киска бяха единодушни, че ЕС се нуждае от единно решение по отношение на миграционната политика. \"Европа най-сетне започна да осъзнава значимостта на тази криза. Всички вече установихме, че политиката на отворени врати е вредна не само за Европа, но тя е вредна особено и за държавите, от които идват мигрантите\", заяви българският президент и уточни, че мигрантите не бива да абдикират от решаването на проблемите в собствените си страни.\r\n\tВърховенството на закона беше друга тема от разговорите на двамата държавни глави. По думите на президента Радев, както обществото в България, така и в Словакия има интерес от установяване на високи антикорупционни практики. \"За нас европейска интеграция означава приемане на европейски модели и стандарти в борбата с корупцията и престъпността\", заяви Румен Радев. Президентът Киска заяви, че България и\r\n\tСловакия трябва да изпълняват задълженията си, произтичащи от членството им в ЕС и НАТО и да са непримирими в борбата с корупцията.\r\n\tРумен Радев и Андрей Киска се обединиха около мнението, че необходими условия за приемане на европейската валута са прозрачна среда на управление, строг банков надзор и решителни действия срещу порочни корупционни практики. Българският президент изтъкна необходимостта от детайлен анализ и национален план на действие при влизане в Еврозоната.\n\n\r\n\tСловакия може да сподели с България опита си за въвеждане на еврото, подкрепяме ви за влизането в Еврозоната и в Шенген, отбеляза словашкият президент.\r\n\tПо време на срещата Румен Радев изрази интереса на страната ни за последващо задълбочаване на сътрудничеството със Словакия в сферите на автомобилостроенето, туризма, информационните технологии и енергетиката. Енергийният проект \"Ийстринг\" е приоритет не само за България и Словакия, а и за ЕС, защото ще позволи диверсификация и обезпеченост на доставките чрез свързване на газопреносната мрежа на Централна, Западна и Югоизточна Европа, заяви Радев.\r\n\tКато доказателство за добрите отношения между двете страни президентът Киска изтъкна факта, че всяка година 100 хил. словашки граждани посещават България и допълни, че принос за това имат двете директни самолетни линии между държавите ни.\r\n\tВ присъствието на двамата президенти бяха подписани двустранни документи - договори за сътрудничество между Техническия университет-София и Техническия университет в Братислава, между Българската телеграфна агенция и Словашката телеграфна агенция, както и между УНСС и Икономическия университет - Братислава. По думите на Андрей Киска и Румен Радев документите ще дадат нов импулс на сътрудничеството в сферата на образованието и информацията.\r\n\tПо време на срещата двамата президенти обсъдиха и процеса на модернизация на военно-въздушните сили на двете държави. Словашката република, както и България, е в процес на проучване на оферти за закупуване на нови изтребители. В отговор на въпрос за критериите за избор, зададен от словашки журналисти, Румен Радев заяви, че процедурата по покупка трябва да се проведе в условията на прозрачност, обективност и конкуренция, а политиците, които взимат решения, не бива да пренебрегват военната експертиза, защото те няма да са тези, които ще носят риска при полет, а поддръжката и разходите по самолетите ще продължат много дълго, след като те не са вече в политиката.\r\n\t\"Обикновено превес вземат геополитическият критерий и финансовият, но не трябва да забравяме, че цената на покупката е много по-малка от цената, която се плаща за поддържането в течение на десетилетия след покупката на самолети\", заяви президентът.\r\n\tСлед срещата си двамата президенти положиха венци на паметника \"Порта към свободата\", издигнат в памет на 400 души, убити на границите на Чехословашката социалистическа република в периода 1945-1989 г.\r\n\tПо-късно днес президентът Радев ще проведе срещи с министър-председателя на Словашката република Петер Пелегрини, както и с председателя на Националния съвет Андрей Данко.\r\n\tВ Братислава президентът Румен Радев ще се срещне и с представители на българската общност.", "date": "2018.06.19", "title": "Радев: Охраната на външните граници на ЕС трябва  да е безкомпромисна"}
