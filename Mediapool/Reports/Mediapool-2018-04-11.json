{"url": "http://www.mediapool.bg/rusiya-gotova-da-tranzitira-gaz-prez-ukraina-i-sled-2019-g-news277859.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуския е уверила Европейската комисия в готовността си да доставя газ за Европа през Украйна и след 2019 г.,  съобщи говорителят на ЕК Ана-Кайса Итконен, цитирана от руската агенция ТАСС в сряда.\r\n\tТова е уверил руският министър на енергетиката Александър Новак в телефонен разговор с вицепрезидента на Европейската комисия Марош Шефчович.\r\n\t\"Той изрази готовност Русия да осъществява безпроблемни доставки на природен газ през Украйна след 2019 г.\", каза Итконен.\r\n\tПо думите й Шефчович е подчертал необходимостта от запазването на търговски изгодни обеми през украинския маршрут.\r\n\tРазговора идва ден, след като германският канцлер Ангела Меркел увери украинския президент Петро Порошенко, че съдбата на газопровода \"Северен поток 2\" завиди от запазването на украинския транзитен маршрут на газ до Европа.\r\n\tОт своя страна президентът на руския газов холдинг \"Газпром\" Алексей Милер отбеляза, че никога не е поставян въпросът за отказ от украинския транзит. Но руската ресурсна база е в северната част и в централния газотранспортен коридор просто няма да има ресурс с предишните обеми, посочи той. Затова определеният транзит напълно може да се запази в обема 10-15 милиарда кубични метра, но украинската страна трябва да обоснове икономическата целесъобразност на новия договор за транзита, каза Милер.\r\n\tКиев обаче отхвърли тази оферта, настоявайки за по-голям обем от предложения от руския холдинг, съобщи Франс прес.\r\n\t\"Страната ни няма да се съгласи с обеми от 10 до 15 милиарда кубични метра, за които спомена ръководителят руската държавна компания\", заяви украинският министър на енергетиката Ихор Насалик, цитиран от Интерфакс-Украйна.\r\n\tПо думите му това не е изгодно за Украйна, тъй като за осигуряване на рентабилност на транзита са необходими 40 милиарда кубични метра годишно.\r\n\tВъв връзка с продължаващите консултации между \"Газпром\" и \"Нафтогаз Украйна\" в контекста на решението на Стокхолмския арбитражен съд, руският енергиен министър и Шефчович са се споразумели да проведат двустранна среща, датата на която ще бъде съгласувана допълнително, предаде още ТАСС.", "date": "2018.04.11", "title": "Русия готова да транзитира газ през Украйна и след 2019 г."}
{"url": "http://www.mediapool.bg/tramp-nyama-kak-da-pobedi-v-siriya-no-mozhe-sam-da-si-navleche-nepriyatnosti-news277846.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНезависимо как ще изпълни обещанието си за \"много суров\" отговор на предполагаемото използване на химически оръжия от сирийския режим, президентът Доналд Тръмп все пак трябва да преглътне една по-сурова реалност: когато става дума за жестоката война там, неговото правителство е натикано в ъгъла.\r\n\t \r\n\tТръмп, който обича да \"побеждава\", няма как да победи в Сирия. Но все пак е способен да влоши нещата.\r\n\t \r\n\tТръмп може да прави гневни изявления в Туитър какво \"животно\" е сирийският президент Башар Асад. Може да обвинява, макар и лицемерно, своя предшественик, че не е направил достатъчно, за да се противопостави на режима на Асад. Може дори да обявява, че в борбата срещу \"Ислямска държава\" мисията е изпълнена. Но няма нито план, нито желание да спре жестокото затвърждаване на властта на Асад и неотклонното унищожаване на оставащите огнища на бунт от режима.\n\n\r\n\t \r\n\tАко трябва да бъдем честни, сложността на случващото се в Сирия обърква много по-опитни хора, занимаващи се с външна политика. Много представители на вашингтонската върхушка години наред силно настояваха за по-твърда стратегия, насочена както към обуздаване на Асад, така и към подпомагане на приключването на опустошителния конфликт в Сирия. Те критикуваха правителството на Обама, че не нанася въздушни удари срещу режима, не оказва достатъчна подкрепа на умерените бунтовници или не се придържа към собствените си \"червени линии\" за използването на незаконни оръжия.\r\n\t \r\n\tНо имайки предвид сериозното замесване на Русия и Иран на страната на Асад, никога не е било сигурно, че евентуална ограничена военна намеса на САЩ би била достатъчна, за да изгони Асад от Дамаск. Алтернативата - същински военни усилия - разбираемо беше непривлекателна.\r\n\t \r\n\tВ предизборната кампания Тръмп активно говореше против подстрекаване към смяна на режима. Неговото правителство замрази финансиране на Държавния департамент, предназначено за подпомагане на стабилизирането на части от Сирия, отвоювани от контрола на \"Ислямска държава\". А през последната седмица Белият дом даде сигнал, че иска да изтегли своите сили от Сирия сега, когато \"Ислямска държава\" изглежда разгромена. Критиците твърдят, че Тръмп на практика изпраща послание до Асад и покровителите му да не се тревожат, че Съединените щати могат да обърнат хода на битката във вреда на режима.\r\n\t \r\n\tПосле дойде съботата и очевидното нападение с химическо оръжия срещу предградие на Дамаск.\r\n\t \r\n\tТръмп обеща бърз отговор на \"зверското\" нападение. \"Това не може да се допуска\", каза той пред репортери. А след като вчера Съветът за сигурност на ООН не успя да предприеме смислени действия, нарасна вероятността за предстоящ американски (и евентуално френски) удар срещу режима на Асад.\r\n\t \r\n\tАко обаче може да се съди по миналото, Асад навярно не е бил особено разтревожен. Точно преди година Тръмп разпореди удар срещу сирийско военно летище след друго химическо нападение на режима. Акцията по никакъв начин не промени хода на войната и няма причина евентуален нов удар да бъде кой знае колко по-ефективен. \"Няколко крилати ракети няма да променят нищо\", заяви тази седмица редакционната колегия на \"Вашингтон пост\".\r\n\t \r\n\t\"Президент, който казва, че иска да се маха от Сирия, всъщност не е в положение да заплашва военния напредък на режима\", каза пред моите колеги Файсал Итани от Атлантическия съвет. \"Ако Асад ни е вкарал в позиция, при която се налага да му метнем няколко ракети, това всъщност не променя картината.\"\r\n\t \r\n\tЕмил Хокайем от Международния институт за стратегически изследвания, който някога беше силен застъпник за противопоставяне на Асад и въоръжаване на сирийските бунтовници от основното течение, каза пред моите колеги тази седмица, че \"времето за намеса е минало\". Това отразява както ситуацията на бойното поле, която сериозно се накланя в полза на Асад, така и обърканите послания, отправяни от правителството на Тръмп.\r\n\t \r\n\t\"Може да има ограничен, пораждащ самодоволство удар, но ако няма по-голяма перспектива или по-обширна стратегия за целия конфликт, това може само да изостри ситуацията, без да постигне някаква цел\", каза Хокайем.\r\n\t \r\n\tРискът от подобно изостряне е реален. В понеделник беше атакувана - очевидно от Израел, сирийска военновъздушна база, където са разположени ирански военни, а това подчертава колко бързо ответните мерки могат да прераснат в истинска война с Иран. (Разбира се, подобна война би имала множество въодушевени поддръжници във Вашингтон, особено ако се води предимно тайно от израелците).\r\n\t \r\n\tА всякакво американско нападение срещу сирийски военни активи също така представлява възможност за конфликт с Русия, която все още има значително присъствие в Сирия и неотдавна заглуши електронните системи, както беше съобщено, на американски безпилотни самолети, действащи в сирийското въздушно пространство. Тази седмица съветници на президента Владимир Путин заеха отбранителна позиция, смятайки новата вълна от санкции на Тръмп и обещанието за действия в Сирия за поредния знак, че Русия е изправена пред нова епоха на \"геополитическа самота\" и враждебност от Запада. Служители предупредиха за нова \"Кубинска ракетна криза\" в Близкия изток и за изгледи за много по-опасен пожар.\r\n\t \r\n\t\"Тръмп трябва да разбере, че ако имаме сблъсък между армиите на САЩ и Русия, ще говорим за възможност за ядрена ескалация\", каза пред моя колега Антон Трояновски руският военен експерт и член на обществения съвет към министерството на отбраната Игор Короченко. \"Всичко може да се случи много бързо, а ситуацията да излезе извън контрола на политиците.\"\r\n\t \r\n\tТози страх помага да се гарантира позицията на Асад. Но Тръмп все пак трябва да начертае път напред, въпреки че планът на неговото правителство е просто да се измъкне набързо след нова единична бомбардировка.\r\n\t \r\n\tДжеймс Добинс, който беше дипломат при управлението на Обама, настоява, че Съединените щати би трябвало да поставят своето изтегляне в зависимост от някои практически съображения: те би трябвало да притиснат своите сирийски кюрдски съюзници да постигнат някаква сделка с Дамаск и да получат съгласие от Асад, че проиранските милиции също ще напуснат страната. Перспективите за последното може би не са толкова невероятни, колкото изглежда - ако се затвърди сигурно на власт, Асад вероятно няма да иска да предизвиква нови израелски удари, нито да изглежда прекалено зависим от чуждестранни бойци.\r\n\t \r\n\t\"Най-доброто, на което може да се надяваме на този късен етап, е следвоенна Сирия да не бъде по-зле от предвоенна Сирия\" написа Добинс в \"Ал Монитор\".\r\n\t \r\n\tНякои сирийци, противопоставящи се на Асад, се примиряват с тази съдба. Както каза пред моите колеги студент по медицина, преживял седмици въздушни удари в бунтовническия анклав Източна Гута: \"Когато знаеш, че няма кой да те подкрепи, и когато знаеш, че целият свят ще остане безмълвен, независимо колко пъти те атакуват, нямаш друг избор, освен да кажеш - \"добре, спрете убийствата и ще направя каквото искате\".\"", "date": "2018.04.11", "title": "Тръмп няма как да победи в Сирия,  но може сам да си навлече неприятности"}
{"url": "http://www.mediapool.bg/tretoklasnitsite-shte-uchat-kompyutarno-modelirane-news277839.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт есента третокласниците ще учат нов предмет - компютърно моделиране, показва справка в програмата за ІІІ клас, по която ще се учи от новата учебна година. Въвеждането на предмета вече беше анонсирано, а крайният срок той да влезе в програмите беше учебната 2021-2022 г.\r\n\tПо новия предмет децата ще учат как да боравят с дигитални устройства, какви са вредните ефекти от тях и как да ги минимизират. Ще създават дигитална идентичност, ще се учат как да я управляват, както и каква информация да споделят. Учениците трябва да знаят и какви са опасностите в интернет и как да реагират, ако бъдат изложени на такива. Ще трябва да правят разлика между виртуалната и физическа реалност.\r\n\tПо предмета ще се преподава създаването и обработването на файлове, на анимирани проекти с използване на на алгоритми с условия и повторения чрез визуална среда за блоково програмиране.\r\n\tУчениците ще използват програмна среда, чрез която създават свои интерактивни истории и анимации. При развиване умения по програмиране се усъвършенстват умения за прецизност при детайли чрез задаване на характеристиките на обектите и управлението на движението им.\r\n\tОбучението е с практическа насоченост и включва активна работа с преподавател и разнообразни задачи за самостоятелна работа, свързани с изучавани теми по другите учебни предмети.\r\n\tСъздаването на профили за работа в дигитална среда трябва да бъде под контрола на учител или родител.\r\n\tВ същото време министерството на образованието явно смята да отложи въвеждането на обща система за електронни училищни дневници. Ведомството предлага промени в наредбата, която урежда този въпрос. С тях отпада срокът до учебната 2018 - 2019 г. националната електронна информационна система за предучилищното и училищното образование да се въведе модул за електронни документи в училищата и детските градини. С него трябваше да се въведе възможността училищата да водят и електронни дневници.\r\n\tВместо срок в проекта за промени в наредбата е записано, че образователните институции може да поддържат дигитални дневници в собствен софтуер до създаването на общ такъв. Краен срок за това не е поставен.", "date": "2018.04.11", "title": "Третокласниците ще учат компютърно моделиране"}
{"url": "http://www.mediapool.bg/demokratichna-bulgaria-shte-kove-alternativni-upravlenski-politiki-news277841.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбединението \"Демократична България\", включващо \"Да, България\", ДСБ и \"Зелените\", ще представи при обявяването си в четвъртък експертен екип, който ще разработва алтернативни управленски политики. Трите извънпарламентарни партии планират коалиция за следващите избори и съюзът остава отворен за присъединяване на други формации.\r\n\tОт провала им на парламентарните избори миналата пролет, когато се явиха в различни коалиции, трите партии редовно излизат със съвместни позиции, в които участват БЗНС и ДЕОС. Последните две партии обаче не са учредители на \"Демократична България\", включително заради вътрешнопартийни процедури.\r\n\tВ началото на идната седмица е твърде вероятно и либералната ДЕОС да се саморазпусне и нейни представители да се влеят самостоятелно в \"Демократична България\". Първата крачка за това ще направи юристът Емил Георгиев, който най-вероятно ще бъде представен като член на експертния екип на новото обединение.\r\n\t\"Демократична България\" ще бъде представлявана от лидерите на ДСБ и ДаБг – Атанас Атанасов и Христо Иванов. Обединението ще има и политически съвет, в който ще влизат съпредседателите на \"Зелените\" Владислав Панев и Борислав Сандов.\r\n\tИванов, Атанасов и Панев ще бъдат в екипа на управленската алтернатива.\n\n\r\n\tХристо Иванов - в качеството си и на бивш правосъден министър, поема работата в сектор \"Правосъдие\", а Атанас Атанасов - бивш шеф на контраразузнаването и политик с дългогодишен опит - сектор \"Вътрешна сигурност\".\r\n\tЗаместник-председателят на ДСБ и предходен шеф на партията Радан Кънев ще отговаря за евроинтеграцията; дипломатът Стефан Тафров - за външна политика, а за отбраната ще отговаря бившият служебен министър на отбраната и председател на Атлантическия съвет Велизар Шаламанов.\r\n\tБлизките до Кънев бивши депутати от Реформаторския блок, които го последваха в предизборната коалиция \"Нова република\" - Петър Славов и Мартин Димитров – ще отговарят за \"Администрация и административна реформа\" и \"Икономика и енергетика\".\r\n\t\"Зелените\" очаквано ще получат работата в сектор \"Опазване на околната среда\".\r\n\tАнтоанета Цонева от екипа на \"Да, България\" вероятно ще е човекът, който ще отговаря за работата с българските общности в чужбина.\r\n\tИзточници на Mediapool заявиха, че се очаква да бъдат обявени още различни експерти, които да са част от т.нар. ″управленска алтернатива″.\r\n\tЦелта на експертния съвет е не само да разработва и представя различни политики, но управленската стратегия на \"Демократична България\", която най-вероятно ще се превърне и в предизборна програма за предсрочни или редовни парламентарни избори.\r\n\tПреговорите за обединението се водят от миналата година. ДСБ и \"Да, България\" работят заедно от доста време, като заемаха позиции по актуални политически теми заедно с ДЕОС и БЗНС. В началото на тази година широките ръководства на ДСБ и ″Да, България″ дадоха мандати на лидерите си за преговори за трайно политическо обединение, като детайлите по него са уточнявани в последния един месец.", "date": "2018.04.11", "title": "\"Демократична България\" ще кове алтернативни управленски политики"}
{"url": "http://www.mediapool.bg/amerikanskite-tets-nyama-da-otstapyat-ot-tsenite-si-news277843.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвете т. нар.американски въглищни електроцентрали \"Ей И Ес Гълъбово\" и \"КонтурГлобал Марица Изток 3\" държат отворени всички врати по дългосрочните си договори за изкупуване на тока им от НЕК, но при запазване на сегашните цени на електроенергията им. Това стана ясно от думите на изпълнителния директор на \"Ей И Ес България\" Иван Цанков пред журналисти в сряда след участието си във форум, посветен на чистата енергия.\r\n\t \r\n\tАмериканските централи нямат намерение да променят цената, на която продават тока си, заяви Цанков.\r\n\tТарифата им е преференциална за 15 години и в този период НЕК се е задължила с договори да купува тока, за да се изплатят инвестициите на двете американски компании за построяването на напълно нова и отговаряща на съвременните екоизисквания централа на мястото на старата държавна ТЕЦ \"Марица Изток 1\" и в модернизацията и екологизацията на ТЕЦ \"Марица Изток 3\", в която НЕК има дял от 27 на сто.\r\n\tПравителството на ГЕРБ обаче иска да развали контрактите и да изкара двете мощности на свободния пазар като ги компенсира за неполучената възвръщаемост на инвестициите им заради предсрочното прекратяване на договорите. Договорите на двете централи са силно атакувани и от работодателските организации, според които те са до голяма степен виновни за високите цени на тока у нас, които всъщност по данни на Евростат за сред най-ниските в Европа.\r\n\tЦанков обясни, че договорите на двете централи могат да се променят, за да могат те да преминат към напълно либерализиран пазар, но при напълно запазване на интересите на инвеститорите. \"Това означава, че този баланс между риск и възнаграждение трябва да се запази\", посочи той. По думите му, двете централи са готови да продават ток на свободния пазар, но само при наличието на механизъм, който да компенсира централите - т.е. при запазване на настоящите икономически параметри на договорите.\r\n\tСпорещ шефа на \"Ей И Ес България прекратяването или промяната на договорите срещу компенсация е само един от вариантите. Друга възможност е тяхното запазване във вида, в който съществуват в момента. Според нас няма никакви елементи на държавна помощ, договорите са необходими, абсолютно критични за инфраструктурата в България, така че друг изход от ситуацията е тяхното запазване в момента такива, каквито са, посочи Иван Цанков.\r\n\tПо думите му всички врати за тези договори са отворени, но каквото и да се случи с тях, това не би трябвало да доведе до никаква промяна в цената на електроенергията, на която централите продават произведения от тях ток.\r\n\tЦанков допълни, че по-рано през деня представители на двете американски централи са се срещнала с националния омбудсман Мая Манолова, на която са обяснили какви инвестиции са направили и в какво състояние са договорите им.\r\n\tЧаст от направените от \"Ей И Ес България\" над 1.5 млрд. евро инвестиции са се изплатили от от 2011 г. досега, но до 2026 г. остават още 8 години, през които трябва да бъде изплатено изцяло вложението, каза още представителят на компанията.\r\n\tЗапитана за хода на преговорите за разваляне на договорите с двете компании, енергийната министърка Теменужка Петкова изрази увереност, че при конструктивни преговори с представители на двете централи ще стигне до най-добро решение за двете страни. По думите й проблемът с дългосрочните договори трябва да се реши заради предстоящата пълна либерализация на енергийния пазар и опасността те са се приемат за нерегламентирата държавна помощ от Брюксел и да започне наказателна процедура срещу България.\r\n\tЕК обаче засега не е излизала с такова становище и неофициалон се твърди, че комиисята предпочита България да реши по най-бързия начин проблемите си с дългосрочните договори на национално ниво.\r\n\tПо време на форума, посветен на чистата енергия и индустриалната конкурентоспособност, Петкова увери присъстващия бизнес, че правителството на ГЕРБ ще работи за прехода към по-чистата енергия, запазвайки конкурентността на българските фирми.\r\n\tЕвропейският законодателен пакет \"Чиста енергия за всички европейци“, по който в рамките на българското председателство трябва да се проведат тристранни разговори със страните членки, обхваща мерки, свързани с енергийната ефективност, енергия от възобновяеми енергийни източници, модела на електроенергийния пазар и регламента за управление. Целта на Петкова е да се доведат до край всички досиета по пакета.\r\n\tВсяко решение, свързано с прехода към чиста енергия, трябва да взимаме заедно, на база на сериозен анализ, посочи енергийният министър по време на форума.\r\n\t\"Инвестициите в зелена енергия, в енергийна ефективност смело можем да кажем, че ще доведат до това да бъдат намалени и редуцирани разходите на големите индустриални потребители. Това е сериозна възможност да бъдат създадени работни места, да диверсифицираме източниците на енергийни ресурси“, заяви тя.\r\n\tФорумът е организиран от Българската федерация на индустриалните енергийни консуматори (БФИЕК) със съдействието на Министерството на енергетиката като част от програмата на българското председателство на Съвета на ЕС..", "date": "2018.04.11", "title": "Американските ТЕЦ няма да отстъпят от цените си"}
{"url": "http://www.mediapool.bg/unikredit-bulbank-iznasya-v-italiya-300-mln-lv-pechalba-news277845.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата банка у нас – \"УниКредит Булбанк\", ще разпредели на акционерите си цялата си печалба за 2017 г., която възлиза на над 297 млн. лв. Финансовата институция се контролира от италианската \"УниКредит С. п. а.\", макар че трезорът има и миноритарни акционери.\r\n\tЗа втора поредна година \"УниКредит Булбанк\" взема решение на разпредели цялата си печалба като дивидент за акционерите. През миналата година трезорът изпрати към Италия цялата си печалба от 291.5 млн. лв. През 2015 г. на акционерите бе разпределена половината от положителния финансов резултат, а през 2014 г. - една трета. \r\n\tВ последните години много от банките у нас, особено тези с чужди собственици, започнаха да разпределят дивидент на акционерите си. Преди това, в годините на кризата, по предписание на Българската народна банка (БНБ) финансовите институции бяха принудени да капитализират печалбите си като буфери срещу проблеми и влошаване на кредитните портфейли.\r\n\t\"Изплащането на дивиденти на акционерите ще е пропорционално на притежаваните от тях акции  - по 1.041556436 лева на акция. То ще бъде извършено в законоустановения 3-месечен срок от датата на провеждане на събранието. Акционерите допълнително ще бъдат уведомени на страницата на банката за датата, мястото и условията на изплащане на дивидентите“, съобщиха от \"УниКредит Булбанк\".\r\n\tПечалбата на тази банка за 2017 г. е около една четвърт от положителния резултат на цялата банкова система у нас през 2017 г., който е на стойност 1.17 млрд. лв.\r\n\tВтора по печалба през 2017 г. е Банка ДСК с положителен резултат в размер на 254.6 млн. лв. Въпреки че общото събрание на банката предстои, очакванията са и тя да разпредели цялата си печалба към акционерите в Унгария.\r\n\tТрети най-добър резултат отбелязва \"Юробанк\" (Пощенска банка) със 136 млн. лв., а на четвърта позиция е \"Райфайзенбанк\" с печалба от 135 млн. лв. Българските банки са с по-ниски печалби, като например \"Първа инвестиционна банка\" отчита 85.4 млн. лв.\r\n\tПрави впечатление силният срив на печалбата на държавната Българска банка за развитие, която миналата година бе прехвърлена от финансовото към икономическото министерство и мина под ръководството на кадъра на ГЕРБ Стоян Мавродиев. При положителен резултат за 2016 г. в размер на близо 45 млн. лв., през 2017 г. тя отчита печалба от едва 16.3 млн. лв.\r\n\tГоляма загуба за 2017 г. отчита ОББ – 56.4 млн. лв. Финансовата институция бе продадена през миналата година на белгийската КВС Груп и от тази година се сля със СИБанк.\r\n\tОще четири банки са излезли на минус през 2017 г. - затворената покрай фалита на КТБ Търговска банка \"Виктория\" (5.15 млн. лв.), която се очаква всеки момент да бъде продадена, а също и клоновете ИНГ Банк (2.26 млн. лв.), Ишбанк АГ (0.5 млн. лв.) и БНП Париба С. А. (3.27 млн. лв.).", "date": "2018.04.11", "title": "\"УниКредит Булбанк\" изнася в Италия 300 млн. лв. печалба"}
{"url": "http://www.mediapool.bg/szo-ima-priznatsi-za-izpolzvane-na-himicheski-orazhiya-v-duma-news277847.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовната здравна организация (СЗО) обяви наличие на явни признаци за използване на химически оръжия в сирийския град Дума. При 500 жители на този град са установени симптоми на отравяне с токсични химически вещества, съобщи в сряда базираната в Женева организация като се позова на данни от свои медицински източници в Сирия.\r\n\t\"По-конкретно са установени признаци на силно възпаление на лигавици, респираторни проблеми и смущения в централната нервна система на засегнатите\", заяви СЗО.\r\n\t \r\n\tАгенцията на ООН каза, че има съобщения за над 70 души, които са загинали, докато са се криели в мазета. Смъртта на 43 от тях е \"свързана със симптоми, сходни с тези, които се получават при контакт с токсични химикали\".\r\n\t \r\n\tСЗО цитира информация, получена от местни здравни организации, с които партнира.\r\n\t \n\n\r\n\tХуманитарните агенции на ООН нямат достъп до по-голямата част от територията на Източна Гута, където се намира град Дума. СЗО казва, че е обучила над 800 сирийски здравни работници да разпознават симптомите и да оказват помощ на пациенти, пострадали от химически оръжия. Тя е раздала миналата година в обсадения град антидоти срещу нервнопаралитични вещества.\r\n\t\r\n\tЧасове преди това Организацията за забрана на химическото оръжие съобщи, че в най-скоро време ще изпрати свои експерти в Дума за разследване на предполагаемата химическа атака там. Организацията се обърна към сирийските власти с молба за създаване на необходимите условия за провеждане на експертизата. Външното министерство в Дамаск заяви във вторник, че сирийските власти са готови \"да окажат необходимата подкрепа на мисията\" на ОЗХО.\r\n\tСъобщението на Световната здравна организация идва на фона на провала на Съвета за сигурност на ООН да се обедини около единна резолюция по случая с предполагаемото химическо нападение в Дума.\r\n\tСАЩ, подкрепяни от Великобритания и Франция, заплашиха с военен удар в Сирия като наказание за режима на Башар Асад, а Русия, която го защитава, се закани да свали всяка ракета, изстреляна срещу Сирия.", "date": "2018.04.11", "title": "СЗО: Има признаци за използване на химически оръжия в Дума"}
{"url": "http://www.mediapool.bg/sadat-pusna-ot-aresta-tarseniya-ot-sasht-zhelyaz-andreev-news277830.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОкръжният съд в Добрич се усъмни в сряда в твърденията на американските власти за съпричастността на 29-годишен българин Желяз Андреев към контрабандата на самолетни части за Сирия. Съдът пусна задържания на свобода срещу най-леката мярка за неотклонение \"подписка\" за срок от 60 дни.\r\n\tЖеляз Андреев е издирван от САЩ по обвинения в заговор за нарушаване на американски федерален закон и измама на държавата, както и за шест случая на \"износ и опит за износ\" на стоки към Сирия, която е под ембарго. По законите в САЩ тези случаи са наказуеми със затвор до 20 години. Според обвинението извършителите осъществявали доставките чрез подправяне на документи и укриване на страната получател на стоките.\r\n\tВъпреки че заседанието не е по същество за екстрадицията, а само за мярката за неотклонение, българските магистрати поставиха под въпрос твърденията на властите в САЩ за вината на Желяз.\r\n\t\"Работата на (Желяз) Андреев във въпросната българска фирма е имала изцяло обслужващ - технически характер, поради което с действията си лицето не е могло да предизвика каквато и да било част от инкриминирания престъпен резултат\", посочва Добричкия окръжният съд.\r\n\tМагистратите имат резерви към твърденията на българската прокуратура, че повдигнатите от американските власти обвинения имат аналози в българския закон. Обвинението не е посочило действащия на територията на ЕС и България ограничителен режим за доставка в Сирия на стоките, които са предмет на обвинението.\r\n\tСъдът не е съгласен с искането за арест и поради още една причина - в продължение на две години, докато е текло делото срещу шефовете на фирмата в САЩ, Желяз Андреев не е бил потърсен. Това опровергава аргумента за неотложност на задържането и исканата екстрадиция.\r\n\tАндреев е разбрал за разследването на американските власти преди повече от година и като \"добросъвестен гражданин на страната е изчакал предприемането на евентуални правни действия спрямо него\", посочва съдът. В решението се посочва, че има твърде малък риск Желяз Андреев да се укрие. Той е с висше образование, работи на постоянен трудов договор, не е осъждан и се е явил веднага в полицията, след като е бил призован.\r\n\tНа излизане от съдебната зала пред журналисти Андреев каза единствено, че е удовлетворен от решението на съда.\r\n\tПо-рано пред съда българската прокуратура показа, че поддържа пред съда искането си за 60-дневен арест за Желяз Андреев. Позицията на държавното обвинение е, че искането на американските власти за екстрадиция е аргументирано. Престъпленията, за които прокуратурата във Флорида иска екстрадицията на Андреев, са престъпления и според българския Наказателен кодекс, твърди българското обвинение.\r\n\tБългаринът е търсен от САЩ във връзка с водено разследване от властите във Флорида срещу 11 души по обвинения, че са нарушили ембаргото за търговия със Сирия. Общо петима от тях за българи – Желяз Андреев, Михаела Ненова, Любка Христова, Искрен Георгиев и Иван Сергиев. Засега е поискана екстрадицията само на 29-годишния Андреев.\r\n\tСпоред защитата на Андреев, няма основания за задържането му под стража, защото той не се е укривал. След като българската полиция го е потърсила, той се е явил още на следващия ден, обясниха адвокатите.\r\n\tНа 7 април Желяз Андреев бе задържан от полицията в Добрич заради искането за екстрадиция.\r\n\tОт май 2013 г. до април 2016 г. Желяз Андреев е бил служител в отдел \"Продажби\" в българския офис на американската компания AW Tronics. Той е осъществявал продажби на авиационни части на авиокомпании, сред които и на сирийската авиокомпания Syrian Air.\r\n\tЗащитата на Андреев твърди, че той не е подозирал, че тези сделки са в нарушение на ембаргото, наложено от САЩ на Сирия. Българинът е бил назначен на трудов договор по българското трудово законодателство с компания, регистрирана в България с централен офис в САЩ. Той никога не е уведомяван, че работи по чуждо законодателство. Не е минавал и инструктаж за стоките с възможна двойна употреба.\r\n\tЖеляз Андреев не е подбирал сам и клиентите, които е обслужвал от позицията си на \"Продавач Интернет Търговия\", което е най-ниското ниво в йерархията на отдел \"Продажби\" на компанията. Американската компания не запознава служителите си със спецификите на тези клиенти или съществуващите регулации на САЩ с държавите, в които са базирани тези фирми, твърдят близките на арестувания българин, цитирани от сайта \"Добрич онлайн\".\r\n\tСирийските авиолинии са били само една от компаниите в портфолиото на Желяз. В рамките на няколко месеца той осъществява няколко сделки с този клиент, като повечето от тях са по време на 6-месечния му изпитателен срок, разказват близките.\r\n\tСега американските власти издирват Желяз Андреев за седем сделки със сирийската авиокомпания, сключени от неговия работодател през 2013 г. и 2014 г. Той е напуснал AW Tronics през април 2016 г. и става служител на \"Луфтханза Техник\" в София. На 16 март т. г. е освободен от работа в \"Луфтханза\", тъй като името му фигурира в \"черния списък\" на Търговския департамент на САЩ.\r\n\tАмериканската прокуратура твърди, че фирмата е подавала неистинна информация на федерални агенции с цел да прикрие сделките със Syrian Air, а тримата шефове са \"насърчавали служителите си, които съзнателно са продавали забранени стоки на сирийските авиолинии\". Те от своя страна са съучастници на режима на президента Башар Асад, смятат обвинителите зад Океана.\r\n\tМеждувременно над 2600 души са отбелязали във Фейсбук, че имат интерес към организирания в четвъртък протест в София в подкрепа на Желяз Андреев.\r\n\tДемонстрацията е планирана пред Съдебната палата в столицата. Паралелна акция ще има и пред Съдебната палата на Добрич. Трети протест е насрочен пред българското посолство в Лондон.", "date": "2018.04.11", "title": "Съдът пусна от ареста търсения от САЩ Желяз Андреев"}
{"url": "http://www.mediapool.bg/stachka-otmenya-30-ot-poletite-na-er-frans-news277848.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 30% от полетите на френската авиокомпания \"Ер Франс\" (Air France) се очаква да бъдат отменени в сряда заради стачка на персонала, предаде Асошиейтед прес, цитирана от БТА.\r\n\tВъв вторник не се състояха 25 на сто от полетите на компанията заради протестите. Служителите стачкуват вече седми ден, а следващите ефективни протести са насрочени за 17, 18, 23 и 24 април.\r\n\tПо данни на синдикатите стачките вече са стрували на авиокомпанията 200 милиона евро.\r\n\tОколо 40 процента от полетите на дълги разстояния и 25 процента от полетите на къси разстояния от и до парижкото летище Орли и френските региони се очаква да бъдат засегнати от протестите.\r\n\tНяколко синдиката се съгласихада участват в предложените от ръководството преговори в четвъртък, но без да отменят стачните предупреждения, съобщи Франс прес.\r\n\tОбщата конфедерация на труда (Се Же Те - CGT) не е сигурна дали ще участва в преговорите. Според нейната говорителка Карин Монсегю \"предпоставка за всякакви дискусии е 6-процентово увеличение на заплатите\".\r\n\tВчера ръководството на френския национален въздушен превозвач съобщи, че е повишил предложението си за увеличаване на заплати в опит да се сложи край на стачките. Новата оферта е за ръст от 2% при първоначално предложено увеличение от 1 на сто.", "date": "2018.04.11", "title": "Стачка отменя 30% от полетите на \"Ер Франс\""}
{"url": "http://www.mediapool.bg/tramp-rusiya-prigotvi-se-raketite-kam-siriya-idvat-news277837.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп предупреди Русия да се \"приготви за ракети\" към Сирия като ответна мярка на предполагаемата химическа атака срещу цивилни, извършена през уикенда, предадоха световните агенции.\r\n\t \r\n\t\"Русия, приготви се\", написа в Туитър президентът на САЩ Доналд Тръмп.\r\n\t \r\n\t, добави Тръмп, визирайки сирийския президент Башар Асад.\r\n\t \r\n\t\r\n\r\n\t\r\n\r\n\t\r\n\t\t \r\n\t\r\n\t\tВ следващ туит той написа, че \"руско-американските отношения сега са по-лоши, откогато и да било, включително в периода на Студената война\".\r\n\t\r\n\t\t \r\n\t\r\n\t\t\r\n\t\t\t, добави Тръмп. \r\n\t\t\r\n\t\t\t \r\n\t\t\r\n\t\t\tВ заключение той обяви, че лошите отношения с Москва до голяма степен се дължат на разследването за предполагаемата руска намеса в американските избори през 2016 година, водено от специалния прокурор Робърт Мълър: \r\n\t\t\r\n\t\t\t \r\n\t\t\r\n\t\t\t\r\n\t\t\r\n\t\t\t \r\n\t\t\r\n\t\t\t\r\n\t\t\t\r\n\t\t\t\r\n\t\t\r\n\t\r\n\r\n\tСАЩ и техните съюзници обмислят дали да нанесат удар по Сирия заради предполагаемо нападение с химическо оръжие срещу контролирания от бунтовниците сирийски град Дума, извършено в събота. Според медицински източници жертвите са били десетки.\r\n\t \r\n\tАмериканският президент Доналд Тръмп обяви по-рано, че обмисля военен отговор и  отмени планираното си за тази седмица посещение в Латинска Америка, за да се концентрира върху отговора на САЩ. \r\n\t \r\n\tВсе още обаче не е известно какви конкретни мерки са готови да предприемат Вашингтон и западните му съюзници. \r\n\t \r\n\tВ телефонен разговор Тръмп и британският премиер Тереза Мей изразиха решимост да не позволят да бъдат извършвани повече химически атаки в Сирия. От своя страна френският президент Еманюел Макрон заяви, че през следващите дни ще вземе решение дали да нанесе военни удари по обекти в Сирия, където се произвеждат химически оръжия. По-рано Тръмп каза, че обмисля военен отговор, който трябва да се проведе в близките дни.\r\n\t \r\n\tНа този фон проправителствените сили в Сирия започнаха да се изтеглят от главните летища и военновъздушни бази заради възможни въздушни удари от страна на Съединените щати, съобщи Сирийският център за наблюдение на правата на човека, цитиран от Ройтерс. \r\n\t \r\n\tРежимът на Башар Асад осъди като \"безразсъдна ескалация заплахите на президента на САЩ Доналд Тръмп\".\r\n\t \r\n\t, каза източник от сирийското министерство на външните работи, цитиран от САНА. \r\n\t \r\n\t\r\n\t \r\n\tМосква от своя страна за пореден път предупреди Вашингтон да не предприема военен отговор на предполагаемата атака с химическо оръжие в сирийския град Дума.\r\n\t \r\n\t, заяви пред журналисти говорителят на Кремъл Дмитрий Песков, цитиран от ТАСС.\r\n\t \r\n\t\r\n\t\tПесков не даде хипотетични прогнози за ситуацията в Сирия след евентуален удар на САЩ по тази страна. Той прикани \"да не се приемат за ориентир вестникарски съобщения, още повече с позовавания на ефимерни източници\", посочва агенцията.\r\n\t\r\n\t\t \r\n\t\r\n\t\tКремъл разчита всички страни да избягват стъпки, които, първо, с нищо не са провокирани реално, и второ, могат да дестабилизират бездруго крехката ситуация в региона, каза Песков.\r\n\t\r\n\t\t \r\n\t\r\n\t\t\r\n\t\t\tГоворителят на руското външно министерство Мария Захарова коментира от своя страна, че\r\n\t\t\r\n\t\t\t \r\n\t\t\r\n\t\t\tТя добави, че ракетен удар по Сирия може да унищожи всички доказателства по случая с предполагаемата употреба на химически оръжия в Източна Гута. \r\n\t\r\n\t\r\n\t\t \r\n\r\n\t\r\n\t \r\n\tПреди това руският посланик в Ливан Александър Засипкин каза, че всички ракети, които САЩ изстрелят по Сирия, ще бъдат свалени, а установките, от които са изстреляни, на свой ред ще се превърнат в мишени.\r\n\t \r\n\tВ изказването, излъчено снощи по телевизията на Хизбула \"Ал Манар\", Засипкин обясни, че се позовава на изявление на руския президент Владимир Путин и началника на руския генерален щаб.\r\n\t \r\n\tНа 13 март руската армия заяви, че ще отвърне на всеки удар на САЩ срещу Сирия. Мишени ще станат ракетите и установките за изстрелване, използвани при подобно нападение, припомня Ройтерс.\r\n\t \r\n\tПостоянният представител на Русия в ООН Василий Небензя пък каза, че Вашингтон ще понесе отговорността си, ако приеме ”каквато и да е незаконна военна авантюра”.\r\n\t \r\n\tВъв вторник вечерта САЩ и Русия взаимно в Съвета за сигурност на ООН опитите си за международно разследване на нападенията с химическо оръжие в Сирия.", "date": "2018.04.11", "title": "Тръмп: Русия, приготви се, ракетите към Сирия идват"}
{"url": "http://www.mediapool.bg/poiskan-51-po-skap-noshten-tok-ot-chez-yadosa-levitsata-news277834.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоискано драстично поскъпване на нощния ток с 51 процента от 1 юли 2018 г. за клиентите на ЧЕЗ в Западна България провокира нова порция нападки от лидера на БСП Корнелия Нинова срещу управляващите. Правителството на свой ред обяви, че новите цени ще се гледат под лупа и ще включват само най-необходимите разходи на дружествата, а ЧЕЗ, която е в процедура на смяна на собствеността и придобиване от фирмата на Гинка Върбакова \"Инерком\", обвини Нинова в манипулации и политическо говорене.\r\n\tВсичко тръгна от публикуван от БСП  на председателя на Комисията за енергийно и водно регулиране (КЕВР) Иван Иванов на въпрос на Нинова от миналата седмица. Това й даде повод веднага да попита ще плати ли народът сметката на задкулисието около сделката между \"Инерком\" и ЧЕЗ.\r\n\tСамият Иванов заяви, че регулаторът ще защити обществения интерес и ще признае в цената на тока само най-необходимите разходи и инвестиции. Енергийният министър Теменужка Петкова отново повтори, че продажбата на активите на ЧЕЗ в България няма да се отрази върху цената на тока. Самият краен снабдител ЧЕЗ защити заявлението си, посочвайки, че то е на база инвестициите в мрежата, обосновано е и ако бъде прието, средното поскъпване на тока в Западна България ще е под 3 стотинки за киловатчас.\r\n\tВсички дружества от системата не електроенергетиката внесоха в края на март заявленията си за новите тарифи от 1 юли 2018 г. за следващата една година, последната дума по които ще има регулаторът. От  крайните трима снабдители само чешката ЧЕЗ не обяви какво поскъпване иска.\r\n\tСега става ясно, че за нощната енергия компанията предлага повишение с 51 процента, а за дневната – с 5 на сто. За сравнение \"Енерго-Про\" поиска средно поскъпване на тока с 5.5 на сто, а доставчикът в Югоизточна България ЕВН – с 6.9 процента на нощната и с 5.4 на сто – на дневната тарифа.\r\n\t\"Стои ли правителството зад продажбата на \"ЧЕЗ България\" на Гинка Върбакова и народът ли ще плати сметката на задкулисието?\", побърза да попита Корнелия Нинова, цитирана от пресцентъра на БСП в сряда.\r\n\t\"Другите енергоразпределителни дружества обявиха официално исканията си. На многократните ни въпроси за ЧЕЗ бяха давани мъгляви отговори и бяхме обвинявани в лъжа, че ще има увеличение на цената на тока за хората. Ето я истината: ЧЕЗ искат увеличение с 51% на нощната тарифа, с 35% на цената за достъп, с 34% на цената за пренос, с 5% на дневната тарифа\", коментира председателят на БСП. \"Едните с 5%, ЧЕЗ с 51%\", посочи тя и попита: \"Ще плати ли народът и тази далавера на управляващите?\".\r\n\t\"Няма никаква драма за българските потребители какво искат дружествата. За хората в България- за бита и бизнеса има значение какво решение ще вземе КЕВР“, заяви на свой ред регулаторният шеф Иван Иванов пред журналисти по време на конференция, посветена на чистата енергия в София.\r\n\t\"Комисията ще вземе решение, за да защити обществения интерес“, допълни той и коментира, че различните дружества по веригата производство-пренос-разпределение и доставка на електроенергия са поискали увеличение на цените си в различни диапазони.\r\n\t\"Искат се и цени два пъти по-високи, от отделни дружества, било производители, снабдители или разпределителни“, каза още Иванов. \"По някои от показателите едно дружество иска по-голямо увеличение, по други друго“, допълни той.\r\n\tНа свой ред енергийният министър коментира, че всяко енергийно дружество може да предяви искане за цени, но те се определят само от регулатора и хората трябва да бъдат спокойни.\r\n\tПеткова също така увери, че смяната на собствеността на ЧЕЗ в България няма да промени цената на електрическата енергия. Тя посочи още, че сигурността на електроенергийната система не се определя от собствениците на тези дружества, а от КЕВР и затова няма опасност за доставките на ток.\r\n\t\"Държавата си е на мястото и хората трябва да бъдат спокойни\", обяви министърката.\r\n\tПо-късно от ЧЕЗ обявиха, че БСП използва внесените от дружествата на групата ценови предложения за политическата си кампания.\r\n\t\"Към момента делът на ЧЕЗ в крайната цена на електроенергията за бита е 8.39%, т.е. на всеки 100 лв. в ЧЕЗ остават 8 лв. и 39 ст. Останалите 91.61% или 91 лв. и 61 ст отиват за производството (НЕК), преноса (ЕСО), данъци и др. налози\", обясняват от ЧЕЗ.\r\n\tДружеството заявява, че в момента крайната цена на нощния ток за битовите потребители и под цената, на която то купува енергията от НЕК за 107.71 лв./мегаватчас, а я продава за 56.96 лв./мегаватчас. Затова и то предлага изравняване на нощните тарифи за стопанските и битовите клиенти, а като цяло цените за бизнеса ще бъдат намалени.", "date": "2018.04.11", "title": "Поискан 51% по-скъп нощен ток от ЧЕЗ ядоса левицата"}
{"url": "http://www.mediapool.bg/treto-byagstvo-na-zatvornik-samo-za-sedmitsa-news277842.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбягал е затворник, който е излежавал присъдата си в затворническото общежитие от открит тип в Пловдив, съобщиха от правосъдното министерство. Това е третият избягал затворник за последната седмица.\r\n\tСигналът за бягството на 42-годишния Георги Танчев е подаден в 18 часа във вторник. Той е бил осъден на една година затвор за притежание на наркотици. Танчев е работил на външен неохраняем обект, от който не се е прибрал. От излежаване на присъдата му са оставали още 10 месеца и 24 дни.\r\n\tЗатворникът е обявен за общодържавно издирване, а по случая е започнала проверка. Прокуратурата съобщава, че избягалият е бил осъждан многократно за кражби и притежаване на наркотици. Предвиденото от закона наказание за бягство от затвора е до три години затвор.\r\n\tНа 3 април по обяд двама осъдени за убийства успяха да се измъкнат от Централния софийски затвор, при това без особени затруднения. Те излежаваха присъдите си в най-строгия възможен режим, но въпреки това са се сдобили с пистолет и нож.\r\n\tДвамата преминаха буквално всички постове на охраната на затвора и изчезнаха с автомобил, който ги чакаше до оградата. След това бе съобщено, че само един надзирател е бил въоръжен, а повечето от охранителите са предпочели да се скрият от въоръжените бегълци, които все още са на свобода.\n\n\r\n\tДва дни по-късно в същия затвор имаше нападение срещу надзирател. Той бе ударен няколко пъти в лицето от затворник, който е бил конвоиран от болницата в килията си. Инцидентът се е случил на същото място, където двамата рецидивисти започнаха рейда си срещу охраната на затвора на 3 април.\r\n\tБягството на затворника от Пловдив е 52-ят подобен случай за последните три години.\r\n\tНа 10 април правосъдният министър Цецка Цачева обяви, че държавата ще предприеме мерки. Тя проведе среща с шефовете на затворите от цялата страната, за да се реши какво да се прави. След срещата Цачева призна, че България няма стратегия за справяне с проблема. Министирът обеща да се създадат две работни групи, които да начертаят някакви реформи, за които обаче няма пари в бюджета.\r\n\tНадзирателите настояват за назначаване на нови хора, купуване на нова техника, по-високи заплати и строеж на нов затвор. Все още не е ясно какви мерки предприема министерството за изкореняване на ширещата се корупция сред служителите на затвори.", "date": "2018.04.11", "title": "Трето бягство на затворник само за седмица"}
{"url": "http://www.mediapool.bg/vaprositelnite-okolo-sreshtata-es---zapadni-balkani-v-sofiya-ostavat-news277850.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпросителните около срещата между лидерите на ЕС и на страните от Западните Балкани, която е насрочена за 17 май в София, все още остават. Това стана ясно от думите на министъра на българското европредседателство Лиляна Павлова, която в сряда отчете постигнатото за трите месеца, в които България ръководи Съвета на ЕС.\r\n\tНяколко страни  заради участието на президента на Косово Хашим Тачи в нея. Причината е, че Сърбия, Румъния, Кипър и Испания не признават самостоятелното съществуване на републиката. Сръбският премиер Ана Бърнабич определи участието на Косово в срещата като \"политически нонсенс\".\r\n\t\"Без да сме прекалени оптимисти, вярваме, че в името на реализма и в името на по-доброто бъдеще на Европа накрая ще се намери оптималното решение за това срещата да се проведе, защото тя е в полза на всички\", смята Павлова. Срещата \"ЕС - Западни Балкани\" е насрочена за 17 май. Ден преди това в София ще заседават лидерите на 28-те държави от ЕС. Срещата им е неформална вечеря по покана на Европейския съвет. На нея акцентът ще е дигиталната икономика и дигиталният дневен ред на Европа, обясни Павлова.\r\n\tТя добави, че една от главните цели на България е на срещата \"ЕС - Западни Балкани\" да се приеме Декларация от София. С нея лидерите трябва да постигнат съгласие за това, че интеграцията на Западните Балкани минава през свързаността в региона – транспортна, дигитална, енергийна, образователна и културна.\r\n\t\"Даваме си ясна сметка, че не можем да даваме фалшиви обещания на тези държави за бързо присъединяване, но трябва да им дадем перспектива и ясни послания и подкрепа за пътя напред и това може да стане именно чрез посланието за свързаност и сигурност, мир и стабилност в региона\", каза министърът на европредседателството. Тя добави, че декларацията, която участниците в срещата би трябвало да подпишат, ще бъде придружена от план за действие, който да начертае конкретните инфраструктурни проекти на Балканите, по които да се работи в следващите 10 - 15 години.\r\n\tМинистърът обобщи, че получените оценки за работата през първите три месеца на председателството са много високи. Тя отчете, че към днешна дата общо в София, Брюксел и Страсбург са проведени над 1000 заседания. От над 320 събития в София вече са проведени 100, приключили са и три от срещите от парламентарното измерение.\r\n\tСпоред Павлова българското председателство предложило нов подход и нова философия по темата за общата европейска система за убежища. Реформата в тази система е един от приоритетите на българското председателство.\r\n\tПавлова изрази надежда до края на председателството, на 28-29 юни на срещата си лидерите, да се намери консенсус и компромис как да се реформира системата, за да бъде справедлива и солидарна. Павлова обясни, че се предлага засилен контрол на външните граници, максимално добър анализ на вход, както и повече инвестиции на място в държавите на произход.\r\n\tПриключили са преговорите в триалозите по директивата за командироването на работници, по регламента за споделяне на усилията за постигане на целите на ЕС за климата, директивите по пакета за отпадъците, регламента за наблюдение на медицинските продукти.\r\n\tПавлова отчете още, че много млади хора посещават фейсбук профила и туитъра на председателството. Имаме над 50 часа излъчване, над 50 хиляди гледания на живо, над 17 хиляди последователи в социалните мрежи, а първото видео на председателството е с над 1 500 000 гледания, посочи тя.\r\n\tПавлова и кметът на София Йорданка Фандъкова показаха и цъфналата цветна композиция, изобразяваща логото на българското председателство. Тя се намира пред един от входовете на НДК, от където влизат официалните гости на срещите от календара на председателството.\r\n\tВ градинката пред официалния вход преди 6 месеца бяха засадени 38 000 цветни луковици. Фигурата е по идея на посолството на Нидерландия, което дари и луковиците. Автор на дизайна е Ян Хулдемонд, бивш главен дизайнер на най-големите в света градини Кукенхоф (Keukenhof).", "date": "2018.04.11", "title": "Въпросителните около срещата \"ЕС - Западни Балкани\" в София остават"}
{"url": "http://www.mediapool.bg/30-000-evro-nagrada-za-startapi-v-sferata-na-chistata-energiya-news277844.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаграда от 30 000 евро ще получи победителят в конкурса PowerUp! за стартъпи в сферата на чистата енергия. Той се провежда в 24 страни в Централна Европа, включително и България. Кандидатстването е до 19 април, а регионалният финал за България - на 11 май.\r\n\tПоради големия интерес към конкурса, организаторът й EIT InnoEnergy увеличи основната награда от 20 000 евро на 30 000 евро.\r\n\tСъстезанието дава възможност за иноваторите от Централна и Източна Европа да разработят и изпълнят свои проекти и да станат част от глобалния пазар. Миналата година българският стартъп Twin Ray се яви на големия финал в Будапеща. Компанията впечатли журито с идеята за разработване на лек пътнически самолет, задвижван от соларна енергия.\r\n\t\"За нас е огромно удоволствие и тази година да се запознаем с иновативните проекти, които представят българските стартъп компании в сферата на чистата енергия. PowerUp! допринася за развитието на иновациите в сектора на устойчивата енергия в Централна и Източна Европа, като дава възможност на стартиращите компании да представят и доразвият своите иновативни решения\", заяви Марияна Хамънова, управител на Клийнтех България, координатор и организатор на PowerUp! за България.\r\n\tОсвен финансиране, избраните стартиращи бизнеси имат възможност да ползват и ноу-хау на EIT InnoEnergy, каза Якуб Милер, главен изпълнителен директор на EIT InnoEnergy за Централна Европа.\r\n\t\"Ние сме различни от другите компании, които инвестират в стартъпи. Освен че финансираме, ние и подкрепяме проектите. Предлагаме услуги, свързани, например, с тийм билдинг, обучение, коучинг, менторинг. Освен това улесняваме достъпа до външни финансови институции, подпомагаме сътрудничеството с мрежите за рисков капитал, разработваме и самия продукт – сътрудничим си с изследователски институти и университети, затова можем да поканим инженери от различни области, които да помогнат на участниците\", обясни Милер.\r\n\tОсвен голямата награда от 30 000 евро, са предвидени награди и за второ и трето място (съответно 10 000 и 5000 евро). Победителите в състезанието ще имат възможността да се включат в програмата Highway® на EIT InnoEnergy, която превръща идеите и дизайните в реалност. Тя предлага на начинаещите предприемачи финансиране от 150 000 евро и подкрепа в развитието и протекция на продукта, тийм билдинг, достъп до международни потребители и източници на външно финансиране.\r\n\tГолемият финал на PowerUp! в Прага и над десет регионални финала ще бъдат предшествани от тренировъчните лагери. Тези уоркшопи с ментори от бизнеса в Европа предоставят възможност за верификация на бизнес модел и усъвършенстване на презентационните умения на участниците.\r\n\tЗа участие в състезанието е нужен прототип на продукта, отбор и попълването на формуляр, който е достъпен на . Документите се подават до 19 април.", "date": "2018.04.11", "title": "30 000 евро награда за стартъпи в сферата на чистата енергия"}
{"url": "http://www.mediapool.bg/pochina-kompozitorat-toncho-rusev-news277823.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед кратко боледуване на 85 години почина  композиторът Тончо Русев, съобщиха от семейството му.\r\n\t\"Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика. Голям музикант, но преди всичко той беше и голям човек. Почивай в мир!\", пишат близките му.\r\n\tТончо Русев е роден на 20 април 1932 г. в Бургас.  Завършва консерваторията  със специалността ”Тромпет”. През 1962 г. е сред основателите на оркестър „Балкантон”, а през 1974 г. прави заедно с Иван Кутиков оркестър \"Спектър”.\r\n\tОт 60-те години на XX век неговите песни са изпълнявани от много български певици и певци, сред които Лили Иванова, Васил Найденов, Веселин Маринов и много други.\r\n\tНегови песни са влизали и в репертоарите на чуждестранни певци като София Ротару, Филип Киркоров, Дагмар Фредерик, Фара Мария и др.", "date": "2018.04.11", "title": "Почина композиторът Тончо Русев"}
{"url": "http://www.mediapool.bg/zukarbarg-feisbuk-e-v-orazheina-nadprevara-s-rusnatsite-news277822.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tИзпълнителният директор на Facebook Марк Зукърбърг заяви пред американските сенатори, че неговата компания е в постоянна битка с руските оператори, които искат да експлоатират социалната мрежа.\r\n\t\t”Това е истинска оръжейна надпревара. Те ще продължат да стават все по-добри”\", каза Зукърбърг.\r\n\t\tТой потвърди, че Фейсбук съдейства в разследването на специалния прокурор Робърт Мълър за руската намеса в изборите в САЩ през 2016 и призна, че компанията е реагирала ”прекалено бавно” на руската намеса и не е успяла да защити личния живот на потребителите на социалната мрежа, чиито лични данни може да са били използвани за политически цели.\r\n\t\tВ същото време той не подкрепи ново законодателство в областта или промяна в начина, по който работи социалната мрежа, съобщи Ройтерс.\r\n\t\tТой обаче намекна, че \r\n\t\tВ продължило близо пет часа изслушване на съвместно заседание на комисиите за търговията и юридическите въпроси на Сената на САЩ 33-годишният милиардер подробно отговаряше на въпросите на сенаторите, някои от които показваха незапознатост с технологичните аспекти на дебата.\r\n\t\tНякои сенатори заявиха, че са решени да приемат нормативни актове за по-добър контрол на Фейсбук и интернет компаниите въобще.\r\n\t\t\"Ако Фейсбук и другите социални мрежи не решат или не пожелаят да решат проблема с намесата в личния живот, ще го направим ние в Конгреса\", предупреди сенаторът демократ от Флорида Бил Нелсън.\r\n\t\tАкциите на Фейсбук загубиха близо 15 процента на Уолстрийт след разкриването на случая с \"Кеймбридж Аналитика\". Снощи обаче акциите на компанията отбелязаха покачване от 4.5 процента до 165.04 долара на акция - най-голямото им повишение от близо две години, отбелязва Асошиейтед прес.\r\n\t\t‘’Аз създадох ”Фейсбук”, аз съм отговорен за това, което се случва. Това беше голяма грешка и това беше моя грешка, за която съжалявам и се извинявам”, заяви създателят на социалната мрежа Марк Зукърбърг.\r\n\t\t\"Ние не продаваме данни\", заяви той неколкократно и отрече компанията му да е средство за следене на хората в интернет.\r\n\t\tТой се изправи пред сенаторите, за да обясни как компанията ще реагира на скандала с изтичането на данни към ”Кеймбридж аналитика”, при което бяха засегнати над 87 млн. души.\r\n\t\t‘’Днес е очевидно, че не сме направили достатъчно, за да предотвратим злоупотребата. Не сме предприели достатъчно мерки и това беше голяма грешка”, коментира Зукърбърг.\r\n\t\tТой посочи, че ”Фейсбук” е била уведомена за злоупотребата с лични данни още през 2015 г., когато компанията забранява и изтрива приложението, което краде информацията.\r\n\t\t”Миналият месец разбрахме от \"Гардиън”, \"Ню Йорк Таймс” и \"Канал 4”, че \"Кеймбридж Аналитика” може и да не са изтрили личните данни, с които разполагат, както ни бяха уведомили. От там ни увериха, че са ги изтрили и се съгласиха да направим одит на фирмата с екип, нает от нас”, посочи Зукърбърг.\r\n\t\tКомпанията с над два милиарда потребители е също обвинена, че е послужила като инструмент за дезинформация и политическа манипулация, извършени според американското разузнаване от Кремъл с цел да улесни избирането на Доналд Тръмп за президент на САЩ. Москва отрича тези обвинения.\r\n\t\tТой разкри и че разследващите потенциална руска намеса в президентските избори през 2016 г. са разпитвали служители на неговата компания, но не и него.\r\n\t\tЗукърбърг заяви, че Фейсбук няма как да разбере дали чуждестранни граждани пускат политически реклами през американски фиктивни компании, предаде Ройтерс.\r\n\t\tШефът на Фейсбук увери, че компанията му си сътрудничи с правителството на САЩ само при непосредствена заплаха от нанасяне на вреда или ако бъде задължена по законов път.\r\n\t\t \r\n\r\n\t\r\n\t\r\n\t\t\r\n\t\tЗасега Фейсбук уверява, че не наблюдава съществен спад в потребителската активност, нито финансови последици, въпреки появата на движение, което призовава потребителите да напуснат тази социална мрежа и безпокойствата на някои рекламодатели.\r\n\t\tЗукърбърг предупреди още, че китайските интернет компании са стратегическа и конкурентоспособна заплаха за САЩ.", "date": "2018.04.11", "title": "Зукърбърг: Фейсбук е в оръжейна надпревара с руснаците"}
{"url": "http://www.mediapool.bg/tragna-denonoshtnata-borsova-targoviya-s-tok-news277840.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговията с електроенергия в рамките на деня стартира успешно на борсата за ток в сряда, съобщиха от дъщерното дружество на Българската фондова борса. Така на практика производителите и търговците на ток ще могат денонощно да сключват сделки за предлаганите и необходимите на пазара количества електроенергия.\r\n\tДвадесет са регистрираните търговски участници, които вече могат да подават своите оферти купува/продава за продукти със срок на доставка след 00:00 ч. (Централноевропейско време) на 12 април 2018 г.\r\n\tСистемата на \"Българската независима енергийна борса\" (БНЕБ) поддържа 24-часова търговия, като оферти могат да се правят до 60 минути преди началото на доставката.\r\n\tМинималното количество електроенергия, което може да се търгува, е 100 киловатчаса и най-малката стъпка за наддаване е 10 евроцента.\r\n\t\"Производителите, включително тези от възобновяеми източници, търговците и консуматорите ще могат да се възползват от този нов пазарен сегмент, тъй като възможностите за търговия се доближават максимално до часа на физическа доставка. Това ще намали разходите за балансиране на търговските участници, поради оптимизиране на портфолиото им.“, коментира Константин Константинов, изпълнителен директор на БНЕБ.\r\n\tСъс старта на търговията в най-краткосрочния сегмент, БНЕБ допълва портфолиото си от продукти за продажба на електрическа енергия. По този начин борсовият оператор осигурява повече възможности за търговските участници, създава предпоставка за пълна либерализация на електроенергийния пазар, както и дава възможност за успешното включване на България в пазарното обединение на европейските пазари \"В рамките на деня“, което цели отпадането на бариерите пред трансграничната търговия на електрическа енергия, допълва се в съобщението.\r\n\tБългарската борса за ток заработи в началото на 2016 г. с определени от Еврокомисията квоти  за търговия на държавните електроцентрали АЕЦ \"Козлодуй\" и ТЕЦ \"Марица Изток 2\", както и \"Националната електрическа компания\", от които търговци можеха да купуват количества за следващия ден. По-късно заработи и платформа за двустранни дългосрочни договори, а сега със сделки в рамките на деня се разширява портфолиото на оператора.\r\n\tНеговата значимост ще нараства, след като от 1 юли 2018 г. парламентът смята да изкара всички възобновяеми източници, топлофикации и заводски централи с инсталирана мощност над 4 МВ да продават само там своята енергия. От 1 януари 2018 г. вече бяха пратени на борсата всички електроцентрали с мощност над 5 МВ за търгуват обемите си, които им остават след като изпълнят количествата за регулирания пазар или по договори за дългосрочно изкупуване на тока.\r\n\tБНЕБ стана собственост на фондовата борса в края на 2017 г., след като Брюксел нареди дружеството да излезе от групата на \"Българския енергиен холдинг\", за да няма злоупотреба с монополно положение от страна на компанията майка.", "date": "2018.04.11", "title": "Тръгна денонощната борсова търговия с ток"}
{"url": "http://www.mediapool.bg/tramp-blagodari-na-si-tszinpin-i-obeshtava-golyam-napredak-v-targoviyata-news277825.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп благодари на китайския си колега Си Цзинпин за \"любезните му думи\" след изявление, в което китайският лидер, изглежда, изрази готовност да успокои тревогите на американския милиардер за търговията, предаде Франс прес.\r\n\t\"Много съм благодарен на китайския президент Си за любезните му думи за митата за внос на автомобили\", съобщи в Туитър американският президент, който от един месец многократно отправя заплахи срещу Китай, обвиняван за кражба на интелектуална собственост и нелоялна конкуренция.\r\n\t\"Ние ще постигнем голям напредък заедно\", добави Тръмп.\r\n\tПо-рано Си Цзинпин заяви при откриването на Азиатския икономически форум в китайския град Боао, че Китай тази година ще стимулира увеличението на вноса и съществено ще понижи митата за внос на автомобили и други стоки, а също така ще подобри условията за чуждите компании в страната.", "date": "2018.04.11", "title": "Тръмп благодари на Си Цзинпин и обещава \"голям напредък\" в търговията"}
{"url": "http://www.mediapool.bg/oon-tsitati-ot-lenin-i-vzaimno-blokirane-mezhdu-rusiya-i-zapada-za-siriya-news277824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОпитът за предотвратяване на военно противопоставяне в Сирия се провали в Съвета за сигурност на ООН, след като Русия и западните съюзници не можаха да постигнат компромис за съгласуван международен отговор на предполагаемата химическа атака в близост до Дамаск.\r\n\tРусия блокира американския проект за резолюция. САЩ, Великобритания и Франция пък отхвърлиха и двата руски проекта.\r\n\tЛекари и спасители, работещи в Сирия, съобщиха, че на 7 април в Дума – последния град под контрола на сирийските бунтовници в Източна Гута, най-вероятно е извършено нападение с отровен газ. Загинали са най-малко 70 човека.\r\n\tЗасега обаче е невъзможно да се потвърди от независими източници какво реално се е случило и колко точно са жертвите. Западът обвини режима на сирийския президент Башар Асад, но Дамаск заяви, че информацията за нападението е изфабрикувана. САЩ, Великобритания и Франция обаче смятат, че има достатъчно доказателства от наблюдатели на място и продължават подготовката за военни действия, които да накажат Дамаск.\r\n\tРусия, която е съюзник на Башар Асад, енергично отрича възможността сирийската армия да е използвала химическо оръжие срещу бунтовниците в Източна Гута.\r\n\tПоредното заседание на Съвета за сигурност на ООН протече на фона на реална заплаха от американски военен удар в Сирия.\r\n\tПърво на гласуване бе подложен американският проект на резолюция за създаване на нов механизъм за независимо разследване на химически атаки в Сирия. В подготовката му участваха Канада, Франция, Холандия, Перу, Полша, Великобритания, Швеция и Турция, предаде Би Би Си.\r\n\tПроектът предвиждаше задължителен достъп на хуманитарни организации и следователи на мястото на предполагаемата химическа атака в Дума, които да проведат пълно и независимо разследване, да изяснят имало ли е в действителност използване на химическо оръжие и ако да, какви точно вещества, кой стои зад организацията на нападението. Проекторезолюцията задължаваше следователите на място да публикуват пълните резултати от разследването.\r\n\tРезултатът от гласуването бе 12 гласа \"за\", два \"против\" и една делегация – \"въздържал се\". Проекторезолюция не може да бъде приета, ако против нея гласува един от постоянните членове на Съвета за сигурност – в случая Русия. Другият глас \"против\" американската резолюция бе на Боливия.\r\n\tВ хода на обсъждането постоянният представител на Франция в ООН Франсоа Делатр заяви, че използването на химическо оръжие е \"военно престъпление, което е равносилно на престъпление срещу човечеството\".\r\n\tАмериканският посланик в ООН Ники Хейли подчерта, че резолюцията на САЩ осъжда химическите атаки и е следствие от множество компромиси, постигнати в преговорите между страните, включително с Русия, с чийто настоявания Америка е направила всевъзможни отстъпки.\r\n\tПри съставянето на документа ние се опитахме да отчетем всички предложения на Русия, които не поставят под съмнение независимостта, безпристрастността и професионализма на новото разследване, заяви тя.\r\n\tРуският представител в ООН Василий Небензя обаче окачестви предложението на САЩ като още една крачка към международна конфронтация, а самата резолюция – анархия и опит за манипулация.\r\n\tПо думите му, проектът на САЩ и останалите 8 държави противоречи изцяло на руската позиция: \"За какво ви е механизъм, ако вече сте нарочили виновните още преди разследването? Разследване не е нужно, вие не искате да слушате, че в Дума няма следи от химическа атака. Вие търсихте претекст и той бе предоставен от провокаторите от \"Белите каски\" (хуманитарната организация, съобщила за химическата атака -бел.ред.)\".\r\n\tВасилий Небензя заяви също така, че основната цел на привържениците на американската проекторезолюция е да направят така, че тя да не бъде приета и да стане аргумент за силово решение на конфликта.\r\n\tКоментирайки руското вето на резолюцията, британският представител в ООН Карън Пиърс цитира думите на руския болшевишки вожд Ленин, че \"количеството се превръща в качество\". Василий Небензя й отвърна, че и Карл Маркс, и Фридрих Енгелс, и Владимир Ленен често са посещавали Лондон.\r\n\tПиърс му отговори, че Маркс би се \"преобърнал в гроба, ако беше разбрал, че страна, основана на неговите принципи, прави толкова в подкрепа на Сирия\".\r\n\tПървата руска проекторезолюция, подготвена още през януари, предлагаше създаване на механизъм за разследване на атаки с химически оръжия в Сирия, при който бойните действия да се преустановят и на място да бъдат допуснати следователи, които са подбрани от Русия. Предвиждаше се разследващите да се отчитат на Съвета за сигурност на ООН, който след това да определя кои са отговорните за подобни атаки.\r\n\tДокументът бе отхвърлен с 6 гласа \"за\", 7 \"против\" и двама \"въздържал се\". Западните страни разкритикуваха липсата на независимост на предлагания разследващ механизъм.\r\n\tВтората руска резолюция предлагаше на мястото на инцидента в Дума да бъде изпратена мисия на Организацията по забрана на химическото оръжие, като всички страни в конфликта са задължени да осигурят достъп на представителите й за извършване на разследване. Документът бе отхвърлен с пет гласа \"за\", четири \"против\" и шест \"въздържал се\".\r\n\tПо инициатива на Швеция заседанието бе прекъснато за консултации преди гласуването на втория руски проект, но до обща позиция не се стигна.\r\n\tКарън Пиърс заяви, че Великобритания не може да подкрепи руския проект, тъй като той не обезпечава разследване на този, който е отговорен за химическата атака в Дума.\r\n\tДействията на Русия днес са крачка против правилата и пълномощията на Съвета за сигурност и на ООН като цяло, каза британската посланичка и допълни, че това е крачка срещу международния мир и сигурност, както и срещу човечеството.\r\n\t\"Мисля, че на Русия действително й се получава добре – да е последователна и да играе игри. Вече видяхме, че когато ставаше дума за общ механизъм на защита, той много им се хареса, докато ние не стигнахме до извода, че една от страните е виновна и тогава те решиха, че механизъм повече не им е нужен. Те също така ни поднесоха изненада, предлагайки нов вариант на резолюция днес в 11 часа (четири часа преди началото на заседанието на Съвета за сигурност -бел.ред.), по този документ не е имало нито преговори, нито изходни данни\", заяви Карън Пиърс.\r\n\tПо думите й САЩ са били против руската резолюция, тъй като Русия изначално отхвърляше съмненията, че в Дума въобще е имало химическа атака.\r\n\tРезолюцията предоставя на Русия и режима на Асад водеща роля при подготовката на мисията на Организацията за забрана на химическите оръжия. На нас ни се предлага да повярваме, че самото правителство, което казва, че всичко, което засяга Дума, е фейк, ще работи в дух на добра воля с експертите на организацията, заяви Ники Хейли.", "date": "2018.04.11", "title": "ООН: Цитати от Ленин и взаимно блокиране между Русия и Запада за Сирия"}
{"url": "http://www.mediapool.bg/nova-portsiya-plazhni-kontsesii-za-predizvesteni-pobediteli-news277849.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството откри процедури за предоставяне на концесии на четири атрактивни морски плажа, чиито договори изтичат или са приключили. Това са \"Св. Св. Константин и Елена – юг\", \"Ривиера\", \"Ахтопол север – източна зона\" и \"Китен - юг\".\r\n\tВ момента те се държат от фирми от групата \"Химимпорт\", вдовицата на убития Емил Кюлев – Весела Кюлева-Станкова, Стоян Германов и \"Етап Адрес\" на Галя Топалова. Очакванията са същите играчи отново да спечелят концесионните процедури, защото зад тях имат построени хотели.\r\n\tЗа разлика от предишните концесии, които бяха със срок на действие от 20 години, тези са по-кратки. За два от плажовете срокът е 15 години, а за другите два – 10 години.\r\n\tКонцесионната процедура се провежда по реда на Закона устройството на Черноморското крайбрежие. Стопаните им ще бъдат определени чрез конкурс, организиран от министъра на туризма и проведен от комисия, назначена от премиера Бойко Борисов, е посочено в правителственото съобщение.\r\n\tЗа някои от плажовете исканите от държавата концесионни възнаграждения са леко понижени спрямо досегашните, показват публичните данни.  За други няма достъпна информация.\r\n\tПлажът \"Св. Св. Константин и Елена – юг\" се дава на концесия за срок от 15 години, а търсеното минимално годишно концесионно възнаграждение от държавата е в размер на 78 662 лева без ДДС.\r\n\tЦената е доста добра за държавата, ако се вземе предвид, че плажът с близки характеристики по площ и брегова линия \"Росенец – север\" беше отдаден от правителството за 12 хил. лв. Причината е, че той се намира пред т.нар. \"летни сараи\" на почетния председател на ДПС Ахмед Доган и достъпът на туристи до него е почти ограничен.\r\n\tВ същото време южният плаж в курорта \"Св. св. Константин и Елена\" е пълен с туристи през лятото. Близо до него са \"Гранд хотел Варна\", който беше морската перла на убития бос на \"Мултигруп\" Илия Павлов, хотел \"Лебед\", почивната станция на МВР и други по-малки хотели и жилищни комплекси. На юг от плажа е правителствената резиденция \"Ексиноград\".\r\n\tПлажът \"Св. Кв. Константин и Елена – юг\" е с площ от 8923 кв. м, а дължината на бреговата му линия е 274 метра.\r\n\tКонцесионер на обекта в момента е \"Св. Св. Константин и Елена Холдинг\", който е собственост на \"Холдинг Варна\" АД, част от групата \"Химимпорт\". От 2016 г. концесионерът преотдава плажа под наем на подизпълнител.\r\n\tПравителството няма забележки по стопанисването на обекта от досегашния концесионер, а през 2015 г. тогавашният министър на регионалното развитие Лиляна Павлова го, като един от добре поддържаните плажове.\r\n\tДругият плаж, който се дава на концесия за срок от 15 години, е този пред хотел \"Ривиера Бийч\", който е мажоритарна собственост на дружество, зад което стои Весела Кюлева-Станкова – вдовица на убития банкер Емил Кюлев.\r\n\tПрез последните 20 години плажът се стопанисва от \"Ривиера\" АД, като концесионният договор на дружеството изтича на 10 юли 2018 г., според Националния концесионен регистър.\r\n\tСега правителството отдава ивицата срещу минимално годишно концесионно възнаграждение от 257 959 лева без ДДС. Общата концесионна площ на плажа е 28 836 кв. м с дължина на бреговата линия от 1036 метра и средна широчина от 28 метра. На север плажът опира до Златни пясъци, а на юг до морския плаж под почивната станция на Министерството на външните работи.\r\n\tСпоред Търговския регистър мажоритарен собственик на \"Ривиера\" е \"Аекс\" АД, представлявано от Весела Кюлева-Станкова с 9 361 874 акции. Други 24 729 акции се държат от \"ВК Мениджмънт\" ЕООД, което е нейна еднолична собственост.\r\n\tПравителството отдава на концесия и плажа \"Китен-юг\" за срок от 10 години срещу годишно концесионно възнаграждение от 119 499 лева без ДДС. Общата концесионна площ е 61 108 квадратни метра.\r\n\tДо края на 2015 година концесионер на плажа е бил \"Етап Адрес\". От 2016 г. наемател на плажа е дружеството \"Додо бийч\", което е собственост на \"Етап Адрес\" и се представлява от Галя Топалова.\r\n\tЗад плажа е разположен едноименият хотел \"Додо бийч\".\r\n\tЧетвъртият плаж, за който правителството обяви концесионна процедура е плаж \"Ахтопол север – източна зона\". Търсеното концесионно годишно възнаграждение е 30 775 лева без ДДС, а срокът на концесията е 10 години. Общата площ на ивицата е 105 185 кв. метра.\r\n\tПлажът е бил отдаден на концесия за 20 години през юли 1999 г. и договорът изтича на 15 юли 2019 г., според данните в Националния концесионен регистър.\r\n\tПрез годините съдружниците са се сменяли често и в момента собственик е Паул Кирилов от Враца, а върху компанията има наложен запор по искане на банка ДСК от 2014 г., според данните в Търговския регистър. Плажът беше посочен през 2015 г. като зле стопанисван, заради множеството оплаквания от мутренското поведение на служители на концесионера -  бити и изхвърляни летовници, които отказват да платят за чадър, липсващи тоалетни, душове, спасителни постове и т.н. Това принуди тогавашният министър на регионалното развитие Лиляна Павлова да се закани, че ще развали договора със \"Стингър\", което най-вероятно е и станало.\r\n\tОт 2016 г. плажът е отдаден под наем чрез областната управа в Бургас на фирмата \"Л-Петрол Инвестмънт\" ООД, казаха от Министерството на туризма за Mediapool. Първоначалният собственик на компанията е бил Радослав Гайдов, който е бил и сред собствениците на \"Стингер\". Най-вероятно Гайдов е известният боксьор, който почина през 2016 г. от инсулт, защото в последствие през 2017 г. компанията вече е еднолична собственост на Стоян Иванов Германов, показва справка в Търговския регистър.\r\n\t\"Л-Петрол Инвестмънт\" е стопанисвала плажа през последните две години срещу годишна наемна цена от 31 100 лв. без ДДС, която е малко по-висока от търсеното от правителството концесионно възнаграждение сега. Оборотът на компанията за 2016 г. е бил 100 хил. лв., а чистата печалба на дружеството в размер на 36 хил. лв.\r\n\tСеверният плаж на Ахтопол е много посещаван, като средната му ширина е 77 метра, според представянето му от областната управа в Бургас. Близо до плажа има 11 заведения.\r\n\tСтоян Германов е взел под наем и още един плаж през миналата година – централният на Кранево чрез фирмата \"Крам Инс\" за 132 хил. лв. с ДДС.", "date": "2018.04.11", "title": "Нова порция плажни концесии за предизвестени победители"}
{"url": "http://www.mediapool.bg/nai-malko-21-ubiti-pri-opit-za-masovo-byagstvo-ot-zatvor-v-braziliya-news277827.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 21 души бяха убити при опит за масово бягство с експлозиви от затвор в Северна Бразилия след последвала престрелка с полицията, съобщи Франс прес.\r\n\tОпитът за бягство бил поддържан от тежко въоръжена група извън затвора, а някои затворници също били въоръжени.\r\n\tСъучастниците се опитали да взривят стена от затвора \"Санта Изабел\" в щата Пара. Полицията отвърнала със стрелба. Убити са 20 затворници, съучастници и един надзирател. Други петима надзиратели са ранени, един от тях тежко.\r\n\tВ подкрепление пристигнаха елитни полицейски части.\r\n\tПо данни на Националния съвет на правосъдието този затвор е предвиден за 432 затворници, а в него е имало най-малко 632-ма, отбелязва ТАСС, цитирана от БТА.\r\n\tПо официални данни от 2016 г. в бразилските затвори има около 726 712 затворници души, което поставя 207-милионната страна на трето място в света.\r\n\tПравозащитниците редовно критикуват състоянието на затворите в Бразилия, които са пренаселени и частично контролирани от престъпни групировки. Там редовно избухва насилие при бягства или метежи и заради сблъсъци между отделни престъпни групировки.\r\n\tПрез януари 2017 г. в затвор в северния град Манаус бяха убити 56 души.", "date": "2018.04.11", "title": "Най-малко 21 убити при опит за масово бягство от затвор в Бразилия"}
{"url": "http://www.mediapool.bg/izrael-atakuva-obekti-na-hamas-v-gaza-news277828.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелските въоръжени сили заявиха, че са атакували днес обекти на палестинската организация Хамас в ивицата Газа, след като според тях на границата между Израел и Газа са били поставени експлозиви, съобщи ДПА.\r\n\tТова е втори израелски удар в Газа тази седмица в момент на засилено напрежение в региона. Десетки хиляди палестинци протестират по границата между Израел и Газа всеки уикенд. От 30 март са убити 32 палестинци от израелски огън.\r\n\tНяма информация за пострадали от експлозивите по границата или от израелския удар.\r\n\tАрмията каза, че палестинци са поставили взривно устройство в граничния район и са го взривили срещу автомобил на инженерните войски.\r\n\tИзраел заяви, че \"смята терористичната организация Хамас за отговорна за всички събития в ивицата Газа и няма да позволи на терористичната организация да превърне района на оградата в бойна зона\".\r\n\tИслямисткото движение Хамас, което управлява ивицата Газа от 2007 г., не е поело отговорност за експлозивите, за които съобщи Израел.", "date": "2018.04.11", "title": "Израел атакува обекти на Хамас в Газа"}
{"url": "http://www.mediapool.bg/borisov-obeshta-da-spre-koruptsiyata-v-telk-bez-da-oshteti-nuzhdaeshtite-se-news277826.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tХиляди хора с увреждания излязоха в сряда на национален протест пред Министерския съвет с искане за справедлива реформа с комплексни решения, в която те да имат активно участие. Премиерът Бойко Борисов, който преди ден разпореди изтегляне на наредбата за медицинската експертиза, която е част от подготвяната реформа в ТЕЛК, обяви в сряда, че целта на промените не е да бъдат ощетени хората с увреждания, а да бъде пренасочен ресурс от фалшиви решения към реално нуждаещите се. От думите на социалния министър Бисер Петков пък се разбра, че предстои да се уточни дали реформата ще продължи по вече изготвената концепция, срещу която хората протестират, или ще се премине към изготвянето на изцяло нова., каза Борисов.\r\n\tПо думите му целта на реформата не е да бъдат ощетени дадени хора, а “да се направи така, че средствата от фалшивите решения на ТЕЛК или източването на ресурс да остане за тези, които действително имат нужда от това“., коментира премиерът., заяви Борисов., увери Борисов.\r\n\tОрганизациите на хората с увреждания внесоха в сряда в Министерски съвет протестна декларация срещу готвената реформа в експертизата на работоспособността.\r\n\tТе приветстваха вчерашното решение да се оттеглят промените в наредбата за медицинската експертиза, но настояват за изтеглянето и на депозираната в парламента концепция за промяна в модела за оценка на работоспособността.\r\n\tТя предвижда занапред медицинската експертиза да не води автоматично до социални придобивки като инвалидни пенсии и др., а допълнително да се оценява каква подкрепа да получи човек според това дали може да работи, или не.\r\n\tПротестиращите обаче се опасяват, че промените ще доведат само до орязване на права върху социални придобивки, без реално да се създаде подкрепяща среда за тях, така че да са максимално пълноценни на пазара на труда.\r\n\tПротестиращите настояват за достъпна среда, за работни места за хората с увреждания като се въведат квоти за наемането им, достъп до образование и професионална квалификация, рехабилитация, лекарства.\r\n\tСпоред тях трябва да се отделят повече средства за медицинско обслужване, транспортни разходи, медицински изделия и помощни средства.\r\n\tСоциалният министър Бисер Петков коментира в сряда, че на насрочената за четвъртък среща с хората с увреждания ще бъде обсъдено дали те подкрепят въвеждането на модела на Световната здравна организация за функционалността на човешкия организъм като методологична база за извършване на оценката на хората с увреждания и как виждат организацията на медицинската експертиза., каза той.\r\n\tТой за пореден път увери, че промените не целят намаляване на парите за хората с увреждания.\r\n\t\r\n\tТемата с реформата в системата на ТЕЛК трябва да бъде подложена на широко обсъждане, докато се постигне обществено съгласие, коментира вицепремиерът и лидер на ВМРО Красимир Каракачанов. Той за пореден път се обяви за затягане на контрола при издаването на решения за инвалидните пенсии. Според него трябва да се въведе електронно досие и електронна здравна карта, както и т.нар. обслужване на едно гише, чрез които лесно може да се контролира целият процес. Ето това е контролът, който държавата трябва веднъж и завинаги с цялата строгост на закона и сила на държавния апарат да наложи, заявява лидерът на ВМРО.\r\n\tСпоред Каракачанов трябва да се спрат парите към онези, които лъжат държавата и злоупотребяват със средства, които могат да бъдат пренасочени към други нуждаещи се групи. Към момента в България по документи има около 550 000 хора с увреждания. При намаляващия прираст и около 7 милиона население тази цифра звучи нереалистична, коментира Каракачанов. Социалната и здравна система на страната ни отделят 1 млрд. и 700 млн. лева на година за изплащане на инвалидни пенсии. За справка през 1989-1990 г., при 9 млн. население, хората с увреждания са били около 150 000, отбелязва той. \r\n\t\"Отново подчертавам тезата, която много пъти аз и от \"Обединени патриоти\" заявявахме в предизборната кампания, че не може болният да носи здравия. Против съм нашите майки и бащи да взимат мизерни пенсии, а в същото време хора, които нямат никакво правно основание, да водят един доста по-добър от тях живот на техен гръб\", коментира Каракачанов.\n\n\r\n\tТой дава пример с плевенското село Пелишат, където 34 от 38 деца, регистрирани при един личен лекар, са с диагноза \"епилепсия\". Сходен е случаят в село Бохот, където децата имат решение, което констатира \"бронхиална астма\". \"Едно такова дете получава месечно от държавата около 350 лв. Нека направим сметката - само в с. Пелишат сумата, която държавата отпуска за един месец, е към 11 900 лв., а тя е сходна и в с. Бохот. За една година само така се усвояват 285 600 лв. Това е само в две села\", заяви Каракачанов. \r\n\t\r\n\tСъщевременно от БСП обявиха, че изцяло подкрепят справедливите искания на хората с увреждания и техния протест., се казва в позиция на партията.\r\n\tСпоред БСП с предложените промени не се гарантира ограничаване на корупционните практики и увеличаване на контрола.\r\n\tСпоред левицата ГЕРБ отдавна манипулира общественото мнение, че броят на инвалидите в България е много голям, докато реално в България хората с увреждания са около 8 %, при 16 % средно за ЕС.\r\n\tКаракачанов обаче призова да се спрат политическите спекулации по темата. , коментира той.", "date": "2018.04.11", "title": "Борисов обеща да спре корупцията в ТЕЛК, без да ощети нуждаещите се"}
{"url": "http://www.mediapool.bg/parnoto-v-sofiya-spira-ot-dnes-news277831.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарното в София се спира поетапно от сряда, съобщиха от \"Топлофикация - София\".\r\n\tОтоплението се прекъсва при три последователни дни със средноденонощна температура над 12 градуса и прогноза за трайно затопляне на времето, припомниха от компанията.\r\n\tПри желание от страна на клиентите, отоплението в отделни сгради може да остане включено до 30 април 2018 г. За тази цел е необходимо да има решение на общото събрание на етажната собственост. На основание на това решение упълномощено лице подава заявление в обслужващия топлорайон.", "date": "2018.04.11", "title": "Парното в София спира от днес"}
{"url": "http://www.mediapool.bg/miroslav-nenkov-debel-sam-imam-visoko-kravno-i-me-boli-krasta-gotov-sam-za-telk-news277832.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t(бел.ред. директора на ВМА). Така бившият зам.-министър на здравеопазването Мирослав Ненков онагледи в сряда пред Нова телевизия широките възможности за злоупотреби с решенията на ТЕЛК.\r\n\t, коментира Ненков.\r\n\t, допълни той.\r\n\t, коментира Ненков. \r\n\t, коментира той.\n\n\r\n\t, каза Ненков.", "date": "2018.04.11", "title": "Мирослав Ненков: Дебел съм, имам високо кръвно и ме боли кръста – готов съм за ТЕЛК"}
{"url": "http://www.mediapool.bg/pravitelstvoto-i-prezidentat-razmestvat-seriozno-generaliteta-news277833.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството и президентът готвят тази година сериозни промени по върховете на армията. В сряда Министерският съвет предложи на държавния глава Румен Радев да подпише укази за първата вълна нови назначения, а до края на годината се очакват още.\r\n\tНа първо време ще бъдат произведени петима нови генерали, ще бъде сменен директора на военното разузнаване, зам.-началника на отбраната и ще бъде назначен съветник на президента по военна сигурност.\r\n\tВоенният министър Красимир Каракачанов обаче вече съобщи, че има амбицията да продължи \"подмладяването\" на генералитета с \"по-модерно мислещи и по-модерно обучени\" военни и до края на годината да има още рокади.\r\n\tПреди ден военният министър Красимир Каракачанов коментира пред БНТ, че има амбицията да \"даде възможност на по-младите кадри, завършили престижни академии, да получат званията и постовете, които им се полагат\".\r\n\tСпоред вече съгласуваните рокади ще има нов шеф. Сегашният зам.-директор полковник Пламен Ангелов ще бъде повишен в бригаден генерал и ще замести на поста Светослав Дяков, който се пенсионира. по военни въпроси. Лазаров е бивш военен пилот, какъвто е и държавният глава.. Сегашният – Иван Лалов ще бъде повишен в звание \"генерал-майор\" и ще стане заместник-командващ на Съвместното командване на силите. Неговото място ще заеме сегашният му заместник полковник Димитър Петров, който ще стане бригаден генерал.\r\n\tБазата е в центъра на общественото внимание през последните месеци заради системните проблеми с изтребителната авиация.\r\n\tСегашният зам.-началник на щаба на Сухопътните войски полковник Маргарит Михайлов също ще стане бригаден генерал и ще оглави дирекция \"Операции и подготовка“.\r\n\tГенералски пагони ще сложи и директорът на дирекция \"Логистика“ в МО полковник Митко Григоров.\r\n\tЗаместник-командир на Военноморските сили пък ще стане Георги Пенев, който ще бъде повишен от капитан І ранг във флотилен адмирал.\r\n\tОсвен новите генерали ще има и други повишения и размествания в армията.\r\n\tНачалникът на отбраната генерал-лейтенант . Заместникът му генерал-лейтенант Пламен Атанасов обаче ще бъде освободен заради навършване на пределната възраст за заеманото от него звание.\r\n\tНа неговото място ще бъде назначен генерал-майор Димитър Илиев, който ще бъде освободен като заместник-командир на Корпуса за бързо развръщане на НАТО в Солун и произведен в генерал-лейтенант.\r\n\tЗа Солун пък ще замине досегашният директор на дирекция \"Операции и подготовка“ в МО бригаден генерал Иван Ортоманов, който ще бъде повишен в генерал-майор.", "date": "2018.04.11", "title": "Правителството и президентът разместват сериозно генералитета"}
{"url": "http://www.mediapool.bg/gerb-spasyava-nezakonni-stroezhi-sreshtu-30-ot-tsenata-im-news277835.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от ГЕРБ ще направят пореден опит да \"спасят\" незаконни строежи срещу плащане на санкция от 30 на сто от строителната им стойност. По този начин кметовете ще избегнат морални проблеми, свързани при събарянето на обитаеми къщи, тъй като често това е единствено жилище на потърпевшите, мотивират се вносителите на промените в Закона за устройство на територията (ЗУТ). Инициативата е подета около година и половина преди местните избори през 2019 г.\r\n\tДепутатите предлагат възможност за узаконяване на жилищни и смесени сгради със средно застрояване, сгради и съоръжения за обществено обслужване с разгъната застроена площ до 5000 кв. м или с капацитет до 200 места за посетители. Узаконени могат да бъдат построени без документи къщи, вили, производствени сгради с до 50 работни места. Незаконното строителство и преустройство също ще може да бъде узаконено и за сгради, които са културни ценности с категория \"ансамблово значение\" и \"за сведение\".\r\n\tТова е коренна промяна в политиката на ГЕРБ относно незаконните постройки. В първия и втория си мандат премиерът Бойко Борисов поде инициатива за събаряне на всички незаконни постройки. Акцията тръгна от схлупени бараки във вододайната зона на язовир \"Искър\", докато масивни къщи на брега на язовира .\r\n\t След това се насочи към  и надстроени етажи на къщи в стария град на Несебър и незаконно възникналото рибарско селище \"Ченгене скеле\" край Бургас, което изкара стотици на протести. Стигна се дори до събаряне на масивни къщи, като най-шумната акция беше в т.нар. \"весело село\", изникнало на брега на язовир \"Ивайловград\", като част от .\r\n\tТова беше причината отново да се даде възможност за узаконяване на незаконни постройки, като последният срок за това изтече в края на ноември 2013 г. Интересът към узаконяването им обаче, въпреки че тогава това ставаше без плащането на санкция.\r\n\tНяма обобщени данни колко са незаконните строежи, но със сигурност са стотици хиляди. Голяма част от къщите в ромските махали в градовете са незаконни и съгласно ЗУТ подлежат на събаряне. Другият проблем са обособили се през годините рибарски селища или вили, построени край язовирите без строителни книжа.\r\n\tИменно \"цикличната амнистия\" на незаконните строежи, която се извършва с периодични поправки в ЗУТ, е мотивирало депутатите от ГЕРБ отново да внесат такова предложение. \"Създадената порочна практика подтиква гражданите към изграждането на незаконни строежи заради нагласата в обществото, че \"някой ден ще удължат срока\", сочат вносителите.\r\n\tЗа да не бъдат съборени, а узаконени, строежите трябва да отговарят на подробния устройствен план. Той обаче може да бъде изменен, за да се съобрази със зданията, направени без строителни книжа.\r\n\tЩе се събарят обаче постройки, които не отговарят на изискванията за отстояния от границите на имота или от съседни постройки. Няма да се допуска узаконяване и на строежи със съществени отклонения, както и на такива, които попадат в защитени територии или във вододайни зони.\r\n\tИскането за узаконяване може да бъде направено от собственика на имота, в който има незаконната постройка, както и от лице или фирма, които имат право за строеж в чужд имот. Така според депутатите ще се избегне незаконното строителство в общински или частни имоти.\r\n\tЗа узаконяването на сградите ще се плаща глоба в размер на 30% от строителната стойност на имота. Тази стойност ще се определя от кмета на съответната община по методика, която трябва да бъде издадена от министъра на регионалното развитие. Освен това строежът трябва да бъде одобрен от инженер-проектанти.\r\n\tЗаконопроектът предвижда още за незаконни имоти, които може да бъдат узаконени, да се плаща обезщетение при евентуално отчуждаване.\r\n\tВъзможността за узаконяване ще важи за постройки, направени след 1 април 2001 г., тъй като имотите без строителни книжа от преди тази дата, се смятат за търпими.\r\n\tПриходите от глоби за признаване на незаконни постройки ще доведат до повече приходи в общинските бюджети, смятат вносителите. Според тях санкциите са достатъчно високи, за да не насърчават незаконното строителство и в същото време по-малки като разход от перспективата сградата да бъде съборена и построена наново, посочват депутатите от  ГЕРБ.\r\n\tТе смятат, че възможността за узаконяване ще накара общините да следят по-изкъсо за незаконни строежи, защото в момента самите администрации нарочно бавели процедурите от морални съображения.\r\n\tСпоред вносителите от ГЕРБ, текстовете дават \"възможност, която би разтоварила негативите, които генерират кметовете на общини, тъй като процедурите по премахване на незаконни постройки водят след себе си както тежки административни проблеми, така и проблеми от социално естество\". Причината е, че \"много често такива постройки са единствено жилище и процедурите влизат в противоречие с Европейската конвенция за правата на човека\".\r\n\tПрез април миналата година Европейският съд за правата на човека в Страсбург излезе с решение, в което настоя българското правителство да спре планираното от община Пловдив събаряне на къщи в  до осигуряване на подходящи жилища за обитателите им.\r\n\tАкции по заличаване на незаконни къщи в ромски махали, бе подета от различни общини, като най-запомнящите се акции бяха във варненския квартал \"Максуда\", Гърмен и Асеновград.\r\n\tИнициативата получи одобрение и от коалиционния партньор \"Обединени патриоти\". Специално за рушенето на ромски къщи в Асеновград миналата година вицепремиерът Валери Симеонов се похвали с видео с багери в профила си във Фейсбук, придружено с думите: \"Още 11 незаконни постройки са бутнати в циганската махала в Асеновград, включително монолитни тухлени къщи - изпълняваме обещанията си!\".", "date": "2018.04.11", "title": "ГЕРБ \"спасява\" незаконни строежи срещу 30% от цената им"}
{"url": "http://www.mediapool.bg/kabinetat-prashta-boiko-kotsev-v-mezhdunarodnata-banka-za-ikonomichesko-satrudnichestvo-news277836.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството одобри в сряда кандидатурата на сегашния български посланик в Москва Бойко Коцев за член на Управителния съвет на Международната банка за икономическо сътрудничество (МБИС) с мандат до пет години, съобщиха от правителствената пресслужба.\r\n\t \r\n\tОчаква се съвсем скоро Коцев да бъде заменен като посланик в Москва от секретаря по външна политика на президента Румен Радев – Атанас Кръстин.\r\n\t \r\n\tМеждународната банка за икономическо сътрудничество (МБИС) е международна финансова институция, основана през 1963 година в Москва. \n\n\r\n\t \r\n\t\"Представителят на България ще участва в оперативната дейност и управлението на банката и ще отстоява финансово-икономическите интереси на страната ни\", посочват от Министерския съвет. \r\n\t \r\n\tОт там представят Бойко Коцев като човек с \"богата дипломатическа биография\", който \"притежава широка експертиза, авторитет и професионално признание в областта на международните отношения\".\r\n\t \r\n\tБойко Коцев е дългогодишен дипломат. Освен това е бил зам.-вътрешен министър в правителствата на Симеон Сакскобургготски и тройната коалиция. \r\n\t \r\n\tПравителствената пресслужба уточнява, че Международната банка за икономическо сътрудничество е в процес на трансформация за превръщането й в модерна международна банка за развитие. \r\n\t \r\n\tБанката обръща особено внимание на проекти в сектори, които генерират растеж и са приоритетни за развитието на икономиките на страните членки – България, Виетнам, Полша, Монголия, Румъния, Русия, Словакия и Чехия. В стратегията й за България приоритет е кредитирането в сферата на промишлеността, селското стопанство, търговията, транспорта и банковия сектор, посочват от МС.", "date": "2018.04.11", "title": "Кабинетът праща Бойко Коцев в Международната банка за икономическо сътрудничество"}
{"url": "http://www.mediapool.bg/mtel-promenya-signala-svobodno-v-mrezhata-si-news277838.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлиентите на Мтел в районите на Бургас, Варна, Добрич и Шумен вече имат, а от началото на май по-съвременното и модерно звучене на сигнала ще е въведено в цялата мрежа на оператора в страната, съобщиха от телекома в сряда.\r\n\tПромяната на сигнала \"свободно” е част от стратегията на Мтел постоянно да подобрява своята мрежа, за да достави по-добри услуги на клиентите си, като внедрява последните иновации в телекомуникациите. От началото на 2017 г. досега компанията е инвестирала над 120 милиона лева в модернизация на своята мрежа, пише в съобщението.\r\n\tКомпанията се стреми да е лидер в иновациите на българския телеком пазар. Тя демонстрира скорости в 4G мрежа още през 2011 г. През 2017 г. Мтел започна процеса по внедряването на 4.5G мрежа, която осигурява скорост на връзката с 30% по-висока спрямо досегашната.\r\n\tТехнологията, която позволява това, се нарича \"обединяване на честоти” (Carrier Aggregation) и генерира многократно по-бърз интернет в зависимост от използвания честотен спектър. Мтел планира да завърши процеса по внедряване на 4.5G мрежа в цялата страна до края на лятото тази година.\r\n\tВ средата на февруари Мтел показа за пръв път у нас и 5G технология и измери скорост над 2 Gbps, която е с над 10 пъти по-висока от тази при 4G. VR експериментът представи стрийминг на съдържание с 4К резолюция без никакво забавяне. С помощта на специални роботи, които балансират топка върху равна повърхност, беше онагледено ниско закъснение от около 1 милисекунда, което се постига в 5G мрежа. Текущите инвестиции и подготовка на мрежата ще позволят на Мтел бърз ъпгрейд към 5G, когато това е възможно, посочват от дружеството, което е част от австрийския телеком А1 и се очаква да бъде прекръстено така.", "date": "2018.04.11", "title": "Мтел променя сигнала \"свободно\" в мрежата си"}
{"url": "http://www.mediapool.bg/s-posleden-transh-ot-14-mln-leva-ot-darzhavata-vma-okonchatelno-stopi-dalgovete-si-news277852.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството отпусна нови 14 млн. лв. на Военномедицинска академия (ВМА) в сряда. С тях болницата окончателно ще покрие цесиите, които имаше към Българската банка за развитие, съобщиха от правителствената пресслужба.\r\n\tДълговете на болницата възлизаха на 130 млн. лв. през 2014 г, но след затягане на финансовата дисциплина, прекъсването на неизгодни договори и няколко цесии, задълженията започнаха да се стопяват.\r\n\tПри последния си отчет пред личния състав началникът на Военномедицинска академия проф. Венцислав Мутафчийски обяви, че лечебното заведение вече няма дългове. Докато през юни 2014 година ВМА е генерирала дълг между 5-8 милиона лева на месец, то към 31 декември 2017 година болницата има нула лева дълг.\r\n\tТази тенденция се запазва и в първите три месеца на настоящата година.", "date": "2018.04.11", "title": "С последен транш от 14 млн. лева от държавата ВМА окончателно стопи дълговете си"}
{"url": "http://www.mediapool.bg/siriyskite-sili-se-izteglyat-ot-letishta-i-bazi-v-ochakvane-na-udari-ot-sasht-news277853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроправителствените сили в Сирия се изтеглят от главните летища и военновъздушни бази заради възможни въздушни удари от страна на Съединените щати, съобщи в сряда Сирийският център за наблюдение на правата на човека, цитиран от Ройтерс. Това стана малко след като президентът на САЩ Доналд Тръмп обяви в Туитър, че американски ракети \"ще дойдат\" в Сирия в отговор на предполагаемото използване на химическо оръжие от режима в Дамаск.\r\n\tЗасега няма коментар от страна на сирийската армия.\r\n\tАктивисти на сирийската опозиция освен това съобщават, че Хизбола – ливанската военизирана групировка, подкрепяща режима на Башар Асад, освобождава военната си база в близост до военнозъдушна база известна като Т-4 в централна Сирия. Преди два дни бе съобщено за израелска атака срещу базата, при която са загинали 14 души, сред които седем иранци.\r\n\tМайкъл Хоровиц, старши анализатор в компанията за геополитически анализи Le Beck, коментира, че режимът на Асад вероятно прехвърля най-чувствителното си оборудване близо до руските сили, надявайки се, че е малко вероятно САЩ да ги атакуват поради риска да бъдат ударени руски войски.\r\n\tСирийските военни имаха време да предприемат мерки и да евакуират някои от потенциалните цели, които Вашингтон би решил да атакува, което може да ограничи влиянието на каквато и да е евентуална американска интервенция, коментира Хоровиц, цитиран от британския в. \"Телеграф\".\n\n\r\n\tПо-рано в сряда Европейската агенция за контрол на въздушния трафик Евроконтрол предупреди авиокомпаниите да повишат мерките за сигурност и да бъдат по предпазливи при полетите в източния средиземноморски регион поради евентуални въздушни удари в Сирия през следващите 72 часа.\r\n\t\"При планирането на полетните операции в Източното Средиземноморие трябва да се обърне необходимото внимание\", се казва в изявление, публикувано на уебсайта на Евроконтрол, цитиран от Европейската агенция за авиационна безопасност. Организацията публикува предупреждение за районите в Източното Средиземноморие и Никозия.\r\n\tСпоред Евроконтрол може да бъдат използвани ракети въздух-земя или крилати ракети и е възможно от време на време да прекъсва функционирането на радионавигационното оборудване.\r\n\tСАЩ имат два самолетоносача, които вече са в състояние да изстрелят крилати ракети в Източното Средиземноморие. Американска военноморска ударна група, водена от самолетоносача USS Harry S Truman, се придвижва към зоната.\r\n\tГоворител на \"Луфтханза\" заяви в сряда, че самолетите на германската авиокомпания са запознати с предупреждението на Евроконтрол и са в непрекъснат контакт с агенцията.\r\n\t\"Като проактивна предпазна мярка, самолетите на \"Луфтханза\" от известно време насам избягват въздушното пространство над Източното Средиземноморие\", заяви говорителят.\r\n\t\"Райънеър\" и \"Бритиш еъруейс\" заявиха, извършват полетите си нормално, но следят внимателно ситуацията.", "date": "2018.04.11", "title": "Сирийските сили се изтеглят от летища и бази в очакване на удари от САЩ"}
{"url": "http://www.mediapool.bg/257-zhertvi-na-razbil-se-v-alzhir-voenen-samolet-news277829.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо последни данни 257 са жертвите на катастрофата на военно-транспортен самолет в Алжир, съобщи Министерството на отбраната в страната, цитирано от световните агенции.\r\n\tПовечето от жертвите са военни и техните семейства, както и десетчленният екипаж на машината, допълни ведомството.\r\n\tСпоред \"Ал Джазира\" сред транспортираните военни е имало и 26 членове на подкрепяния от Алжир Фронт ПОЛИСАРИО, който се бори за независимост на Западна Сахара, която Мароко счита за своя неотменна част, предаде ТАСС.\r\n\tСамолетът на военните сили на Алжир падна няколко минути, след като излетя от летището на военната база в Буфарик, намираща се на 50 км от столицата, към Бешар.\r\n\t \r\n\tРуската машина Ил-76 падна в нива и веднага след катастрофата избухна в пламъци.\r\n\t \r\n\tВсички пътища в района на летището бяха затворени. На мястото са екипи за прибиране и идентифициране на останките от жертвите\r\n\t \r\n\tВсе още не е ясно причината за инцидента, но се предполага, че катастрофата може да е заради лошото време в района. Силен вятър и дъжд е имало при излитането на машината.\r\n\t \r\n\tГоворител на Гражданска съобщи каза, че самолетът е трябвало да направи междинно кацане в Тиндуф, Югозападен Алжир, където живеят много бежанци от съседна Западна Сахара - спорна територия, анексирана от Мароко, предаде Асошиейтед прес.\r\n\t \r\n\tТова е най-смъртоносната самолетна катастрофа след юли 2014 г., когато загинаха 298 души на борда на малайзийски самолет, който бе свален над Източна Украйна.\r\n\t77 души загинаха преди пет години в Алжир при самолетна катастрофа отново с военни и членове на семействата им, припомня ББС.", "date": "2018.04.11", "title": "257 жертви на разбил се в Алжир военен самолет"}
{"url": "http://www.mediapool.bg/nad-15-mln-lv-darzhavni-pari-za-turisticheska-reklama-news277854.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекордните над 15 млн. лв. за туристическа реклама ще похарчи държавата през тази година. Това е близо три пъти повече спрямо бюджета преди години. Причината за увеличаването на парите е силният туристически сезон през миналата година.\r\n\tВ сряда правителството осигури допълнителни 1.68 млн. лв. по бюджета на Министерството на туризма за изпълнение на Годишната програма за национална туристическа реклама. В бюджета на ведомството за туристическа реклама и международно сътрудничество бяха заложени 13.68 млн. лв.\r\n\tПрограмата предвижда промотиране на културно-историческия туризъм, съчетан със специфичните видове туризъм. Целта е да се преодолее сезонността и България да стане целогодишна туристическа дестинация, е посочено в правителственото съобщение. За това са  използвани актуални маркетингови инструменти и сътрудничество с водещи световни медии за достигане до целевите аудитории.\r\n\tМинистерството на туризма отчете, че през последните години е реализирало кампании с политематичните канали Евронюз (Euronews) и Си Ен Ен (CNN), които са достигнати до над 40 милиона зрители, основно в Европа. Чрез тези медийни конгломерати рекламата на България достига до аудитория с реален потенциал да позиционира страната ни в сегмента на водещите туристически дестинации, като увеличи средния разход за престой на турист, коментира ресорният министър Николина Ангелкова.\r\n\tНейните очаквания са реализацията на новите сходни кампании да доведе до положителни финансови резултати в национален мащаб и затвърждаване на положителния имидж на България като държава с разнообразни туристически продукти и сериозен потенциал за инвестиции.\r\n\tПрез 2017 г. страната ни е била посетена от 8.9 млн. чужденци, което е ръст от 7.6 на сто спрямо година по-рано. Приходите от тях възлизат на близо 6.9 млрд. лв., което е увеличение от 9.3 на сто спрямо 2016 г., цитира Ангелкова данни на НСИ и БНБ. Тя посочи, че първоначалните резултати за 2018 г. също са оптимистични – за първите два месеца на годината чуждите туристи са с 10.6% повече спрямо същия период на 2017 г.\r\n\tМеждувременно Министерството на туризма избра пет агенции за реклама на българския туризъм в 15 държави в конкурса за най-голямата рекламна кампания в чужбина за последните години.\r\n\tРекламата, в която ще бъдат вложени над 7 млн. лв., ще бъде на най-големите пазари за българския туризъм - Германия и Русия, съседни страни и в Централна и Източна Европа, от където има растящ поток туристи през последните години.\r\n\tСред победителите са няколко от големите агенции в сектора, както и такива, които и друг път са участвали в поръчки за туристическа реклама, става ясно от публикувания протокол с класирането, съобщи сайтът \"Капитал\".\r\n\tНе е имало голяма конкуренция в конкурса – едва осем оферти за седем обособени позиции. Така за повечето кампании конкуренцията е била от един кандидат, а за седем държави няма избран изпълнител, защото не е имало подадена оферта. ще проведе рекламната кампания в  на цена от 762 хил. лв. Компанията е част от комуникационната група \"Хавас Груп\" (Havas Group). В края на 2016 г. подразделение на испанския холдинг \"Хавас\" придоби мажоритарен дял от \"Хавас груп България\", с което компанията навлезе директно на местния пазар, след като преди това работеше чрез франчайзингови договори с няколко агенции, които са основна собственост на Стефан Дьолае. Той и партньорите му запазиха останалия дял от рекламната група на българския пазар от 49%. В конкурса за реклама в Германия оферта подаде и сдружение \"Криейтив медия 3\", в което влизат основно компаниите \"Аргент 2002\", \"Интеримидж\" и \"Интерпартнерс\". Тяхната оферта е била за 923 хил. лв. и е класирана на второ място.\r\n\tСдружението e избрано да проведе рекламната кампания на България във . То печели конкурса с цена от над 901 хил. лв. В обединението влизат \"Маккан Ериксон София\", чиито управител Десислава Олованова е и член на УС на Българската асоциация на комуникационните агенции (БАКА), както и дружеството \"Ню икономик солушънс\", собственост на Евелина Куртева, което е основано през есента на 2017 г. За пазар Великобритания беше подадена оферта и от сдружение \"Криейтив медия-4\", което включва \"Аргент 2002\", \"Интерпартнерс\", Георги Павлов и Петя Запренова. Офертата на класираното на второ място обединение е била 944 хил. лв., в което влизат компаниите \"От-до консулт\" и \"Идея комм\", печели поръчката за рекламна кампания в  с цена от 1.78 млн. лв. Пиар aгенцията \"От-до консулт\" e собственост на журналиста Мирослава Баджева и бившия програмен директор на \"Нова телевизия\" Олга Лозанова. Другият партньор в консорциума - \"Идея комм\", е една от най-големите агенции за външна реклама, като в борда на директорите влизат Милен Попов, Асен Кръстев и Евгени Тодоров. ще проведе рекламната кампания на съседните пазари -  при цена от 1.73 млн. лв. Компанията е част от групата \"Дайрект Медия Груп България\" (Direct Media Group Bulgaria), собственост на Красимир Петков. Счита се, че е свързана с Красимир Гергов, който бе президент на една от първите рекламни агенции \"Крес\", а през 2013 г. придоби сръбското дружество \"Дайрект Медия\", което дотогава бе собственост на лидера на сръбската Демократическа партия Драган Джилас, пише \"Капитал\".\r\n\tПиар агенцията , собственост на Томислав Цолов и част от групата APRA Porter Novelli, ще проведе рекламната кампания на България на централноевропейските пазари - . Компанията бе единствен кандидат за тази позиция с оферта от 1.74 млн. лв.\r\n\tПо предварителен план на туристическото министерство рекламните кампании трябва да стартират през пролетта и да бъдат с продължителност от една година.. По едната позиция, която обхващаше кампании в , беше подадена оферта единствено от агенция \"Киви\", собственост на Венцислав Олеков и Илия Ел Фелеки. Тяхната оферта обаче е отстранена, тъй като не е отговаряла на предварителните условия на поръчката.\r\n\tОт решението на туристическия министър се вижда, че няма избрана компания и за реклама във Франция, но не стават ясни мотивите за това. Кандидатът за тази позиция е единствено компанията \"Медиа планинг груп\", която е подала редовна оферта и са получени максимален брой точки, но същевременно не фигурира сред определените изпълнители на различните позиции от поръчката, пише \"Капитал\".\r\n\tМеждувременно хотелиери обявиха, че очакват силен летен сезон с оглед на ръста на ранните записвания и откриването на бази на нискотарифните авиокомпании във Варна и Бургас.\r\n\tМинистърът на туризма Николина Ангелкова също очаква много добър летен сезон с ръст между 5 и 10%. През лято 2017 г. отбелязахме увеличение от 5.7% на чуждите туристи, с което посетителите  достигнаха 5.3 млн. в периода юни-септември. Хотелите с повече звезди за това лято за резервирани на 90%, каза Ангелкова.\r\n\tКомпанията \"Грийн лайф\" отчете 12% ръст на ранните записвания за лято 2018. Покачване от почти 20% има и при онлайн резервациите, като този канал остава предпочитан предимно за късни записвания или най-рано до 40 дни преди датата на пристигане\", каза Йордан Куванжиев, изпълнителен директор на \"Грийн Лайф\".\r\n\tОт компанията отчитат лека промяна в профила на туристите за предстоящия сезон. Българите заемат основен дял от почиващите в морските ни курорти – близо две трети (65%). Лек спад се наблюдава при рускоговорящите граждани, въпреки ръста им през 2017 г. Като причина, от компанията посочват възвърналия се интерес към дестинациите Турция, Египет, Тунис и Мароко, заради ексклузивните оферти и сравнително по-спокойната геополитическа обстановка. Ръст на запитванията има от страна на чешкия и словашкия пазар, но обемът на туристите все още е относително малък.\r\n\t\"Интересът на английските граждани все по-сериозно се измества на юг от Слънчев бряг, като дори вече работим с един от най-големите английски туроператори. През 2018 г. планираме по-сериозно позициониране на дестинацията и сред скандинавския пазар и страните от Западна Европа\", коментира Куванджиев.\r\n\tПокачване на цените на услугите в летните курорти с близо 10%, прогнозират от \"Грийн Лайф\". Поскъпването е в отговор на повишените изисквания на туристите. Все повече се търсят продукти с добавена стойност. Например осигурен паркинг, безплатна анимация за децата, използване на безплатни спортни съоръжения, посочи Куванджиев.\r\n\t\"Туристите предпочитат услугите, които им се предлагат, да бъдат включени в пакет – в това число осигурени чадър и шезлонг на плажа, организирани вечерни събития\", допълни той. По думите му семействата с деца най-често се възползват от възможностите за летни езикови програми по време на престоя си.\r\n\tМеждувременно Министерството на туризма откри  за сигнали свързани с нередности по Закона за туризма. Тя е активна от 10 април и работи денонощно. Цената на една минута разговор е на тарифата на мобилния план на потребителя и няма да има допълнителна надценка, каза Ангелкова. Сигнали може да се изпращат и на .\r\n\tНовата гореща линия ще работи заедно с открития през миналата година телефон за сигнали за нередности по плажа, който  доказа своята ефективност, каза Ангелкова.\r\n\tТя съобщи, че се подготвят промени в Закона за туризма, с които се предвижда създаване на звено за контрол към министерството, което да може да прави проверки. Сега правомощията на Министерството на туризма са да категоризира местата за настаняване и след 5 години, когато подадат заявление за прекатегоризация, се прави проверка. В момента трябва да чакаме друг орган да ни сигнализира за нередности, за да стартираме процедура за отнемане на звезди, обясни Ангелкова.", "date": "2018.04.11", "title": "Над 15 млн. лв. държавни пари за туристическа реклама"}
{"url": "http://www.mediapool.bg/bryuksel-zabranyava-dvoiniya-standart-pri-hranite-news277855.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрюксел възнамерява да забрани практиката на мултинационалните компании да продават храни и напитки от една и съща марка, но с по-ниско качество на своите клиенти в Източна Европа, съобщи \"Гардиън“. Проведени изследвания потвърдиха, че стотици продукти са били обект на подобни двойнствени практики.\r\n\tЗабраната за двоен стандарт при храните ще бъде въведена с евродиректива, представена в сряда. Амбицията на Брюксел е евродирективата да влезе в сила до средата на 2019 г., е посочено в съобщение на Европейската комисия.\r\n\tВ предложената от Брюксел директива е заложено, че продукти с различни рецепти под една и съща марка ще бъдат разрешени за продажба само ако компанията производител докаже с проучвания, че вкусовите предпочитания в една част на Европа се различават от тези в друга.\r\n\t\"Кока кола“, \"Пепси“, производителят на бебешките храни \"Хип“, \"Лидл“ и други международни компании вече отрекоха обвиненията, че продават по-нискокачествени продукти в Източна Европа спрямо тези, които пласират на Запад със същата марка.\r\n\t\"Персил“ и \"Ариел“ пък са били обвинени, че продават перилни продукти с по-слабо ефективна формула в Източна Европа, но те също се противопоставиха на подобни внушения.\r\n\tСледващия месец Европейската комисия ще предостави методология на държавите членки, чрез която те ще тестват мултинационалните брандове, така че да могат да се идентифицират истинските нарушители. Обещано е и финансиране.\r\n\tКомисар Вера Йоурова, която отговаря за защитата на потребителите, коментира, че правителствата в Централна и Източна Европа, включително в нейната родна страна Чехия, се нуждаят от ясно законодателство, което да поставя извън закона двойните стандарти.\r\n\tЙоурова призна, че е срещнала съпротива от индустрията и западните държави членки, които неправилно са смятали, че ЕС търси начини за хармонизация на хранителните продукти. \r\n\t\"Индустрията е нервна. Има известно неразбиране между някои части на Европа, че проблемът не е толкова сериозен. Колегите в търговския сектор и промишлеността имаха легитимни притеснения, че не трябва да отваряме \"кутията на Пандора“, но мисля, че предлагаме балансирано решение“, каза еврокомисарят.\r\n\t\"Не диктуваме вкусове. Не посягаме на датската херинга или на чешките наденици. Но ако има марка, която се търгува в много държави членки, има легитимно очакване, че тя ще има едно и също съдържание. А това не се случва винаги. Моята оценка е същата – няколкостотин продукта“, каза Йоурова.\r\n\t\"По принцип не съм благоразположена към законодателни решения, когато има друг начин да се свърши дадена работа. Но получих много ясно послание от държавите членки, че по този въпрос те настояват за законодателство“, посочи още еврокомисарят.\r\n\t \r\n\tНовите текстове срещу двойния стандарт при храните са само една от серията мерки на Брюксел, насочени към увеличаване на доверието на потребителите.\r\n\tДруга стъпка предвижда потребителските организации да получат законова възможност да завеждат колективни искове от името на ощетени потребители. В същото време глобите за компаниите се увеличават до 4% от годишния им оборот, ако нарушават правата на потребителите.\r\n\t\"В глобализирания свят, където големите корпорации имат огромни предимства пред индивидуалните клиенти, трябва да балансираме ситуацията. Не може да бъде евтино да се мами“, обобщи Йоурова.", "date": "2018.04.11", "title": "Брюксел забранява двойния стандарт при храните"}
{"url": "http://www.mediapool.bg/zaradi-trafika-prouchvaniyata-na-tunel-prez-kresneskoto-defile-shte-sa-prez-noshtta-news277856.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа да не се затруднява интензивният трафик през Кресненското дефиле проучвателно-проектантските работи в тунел \"Кривия\" при 388-ми километър на главния път София - Кулата ще се извършват през нощта - от 22 часа вечерта до 5 часа сутринта. Това съобщиха от агенция \"Пътна инфраструктура\".\r\n\tОчаква се предвидените проучвателни дейности да завършат до края на седмицата.\r\n\tТе са част от предстоящия ремонт на тунела, който е с дължина 343 м.\r\n\tРемонтът ще включва нова отводнителна система, хидроизолация, нова светофарна уредба и енергоефективно осветление и други системи. Целта е да се повишаващи безопасността на движение.\r\n\tСрокът за изпълнение на проучвателните работи е 120 дни, а на ремонта - 300 дни.\r\n\tИзпълнител на проучвателните и на ремонтните работи е ДЗЗД \"Геопът – Тунел Кривия\", в което участват \"Геострой\" АД и \"Пътстрой-92\" АД. Стойността на договора с тях е 3.2 млн. лв. с ДДС.\r\n\tСтроителният надзор се осъществява от \"Пътконсулт 2000\" ЕООД. Техният договор е на стойност 54 720 лв. с ДДС.\r\n\tПроектът се финансира от бюджета на пътната агенция.", "date": "2018.04.11", "title": "Заради трафика проучванията на тунел през Креснеското дефиле ще са през нощта"}
{"url": "http://www.mediapool.bg/friydam-haus-demokratsiyata-v-bulgaria-prodalzhava-da-zapada-news277857.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъстоянието на българската демокрация продължава да се влошава, става ясно от оценката на неправителствената организация \"Фрийдъм хаус\", която публикува в срядаза състоянието на страните в преход в Европа и Азия. Общата оценка за демокрацията в България спада от 3.36 пункта през миналата година до 3.39 през тази. По скалата на \"Фрийдъм хаус\" напълно демократична е държава с оценка 1, а напълно недемократичните държави се оценяват със 7. \r\n\tПричината за спада е влошаването на състоянието на местното самоуправление (спад от 3 пункта до 3.25). \"Фрийдъм хаус\" оценява негативно трупането на все повече дългове от много общини, особено в по-бедните селскостопански райони, които изпадат във все по-голяма зависимост от централната власт. Обедняването на общините намалява икономическите възможности за хората и им пречи да поемат нови инициативи.\r\n\tВсички други елементи от оценката за България остават без промяна. Най-лошо е положението със свободата на медиите и корупцията – 4.25.\r\n\t\"Положението на независимите медии в България продължи да се влошава през годината. Дезинформацията и фалшивите новини се превръщат във все по-големи проблеми\", се казва в доклада. \"Фрийдъм хаус\" посочва, че фалшивите новини се разпространяват преди всичко онлайн.\r\n\tНа този фон организацията допълва, че има завръщане на натиска върху журналисти от политици и институционални актьори. Дава се пример с поведението на вицепремиера Валери Симеонов от последните няколко месеца. \"Фрийдъм хаус\" посочва, че Симеонов е заплашил, че ще се отреже цялото европейско финансиране за бТВ и Нова телевизия. Публично Симеонов не е отправял подобни заплахи.\r\n\tИзвън това \"Фрийдъм хаус\" дава и положителни оценки за някои процеси в страната. Организацията пише, че след продължителен период на предсрочни избори и служебни правителства България постигна през 2017 г. напредък в няколко ключови области. Най-високо се оценява завръщането на политическата стабилност.\r\n\tВ анализа на организацията се посочва, че ГЕРБ е \"затвърдила доминиращата си позиция\", а БСП си е възстановила подкрепата след \"катастрофалното представяне\" на парламентарните избори през 2014 г.. Допълва се, че \"продължаващата фрагментация\" на традиционните десни партии е довела до \"пълното им изчезване от парламента\", а националистите са успели да станат основен партньор в управлението на ГЕРБ.\r\n\t\"Фрийдъм хаус\" оценява като голям успех във външната политика споразумението за добросъседство с Македония. За корупцията по високите етажи на властта се казва, че продължава да бъде много сериозен проблем, но в същото време се допълва, че толерантността към нея намалява.", "date": "2018.04.11", "title": "\"Фрийдъм хаус\": Демокрацията в България продължава да запада"}
{"url": "http://www.mediapool.bg/petrolat-brent-s-rekordno-poskapvane-ot-2014-g-news277858.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦената на лондонския петрол сорт Брент с доставка през юни поскъпна с близо 2.9 на сто и достигна 73.09 долара за барел, прехвърляйки прага от 73 долара за първи път от 28 ноември 2014 година, предаде ТАСС.\r\n\tВъпреки нарастването на петролните котировки руската рубла продължава да се понижава спрямо основните световни валути. Курсът на руската валута спрямо долара е 63.79 рубли или с 1.22 на сто над този при закриването вчера, а еврото се засили с 1.44 на сто до 78.97 рубли.", "date": "2018.04.11", "title": "Петролът Брент с рекордно поскъпване от 2014 г."}
