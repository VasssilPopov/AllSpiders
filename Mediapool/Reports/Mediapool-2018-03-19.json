{"url": "http://www.mediapool.bg/gazprom-shte-demontira-gazoprovodi-postroeni-za-turski-potok-news276917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Газпром\" подготвя демонтажа на над 500 км газопроводи, които са били частично построени за обезпечаване на проекта за строеж \"Южен поток\", след прекратяването му са били пренасочени към \"Турски  поток\", но сега вече са ненужни, съобщиха редица руски издания в понеделник\r\n\tНамерението на руския концерн стана ясно от публикувана поръчка https://energybase.ru/tender/31806250031за разработка на документацията за ликвидацията и консервацията на редица незавършени обекти по т. нар. Източен коридор руски Руският концерн срещу над 98 млн. рубли.\r\n\tНа ликвидация подлежат 506 км тръби, положени  от Починки до Анапа в Краснодарския край, Саратовска, волгоградска и Ростовска области. Ще се демонтира газоизмервателна станция, а три компресорни станции ще бъдат консервирани.\r\n\tТова се налага заради двойното съкращаване на капацитета на \"Турски поток\", който първоначално се предвиждаше да има четири тръби с общ капацитет от 63 млрд. куб. м годишно. Сега се строи едната тръба с мощност от 15.75 млрд. куб. м, която ще захранва Турция, а предвидената за Европа линия със същия капацитет още не е решено дали въобще ще се изгражда. Газовият монополист смяташе по сушата тя да стига до гръцката граница, но все турската страна не е дала разрешение за излизане на втората тръба на нейния бряг.\r\n\tМиналата година стана ясно, че България преговаря с \"Газпром\" точи лъч на \"Турски поток\" да идва у нас, за да се захранва планирания газов хъб край Варна. Разговорите бяха както за трасе по дъното на Черно море по маршрута на бившия \"Южен поток\" до Варна, така и сухопътният маршрут да стига до границата на Турция с България вместо до гръцката.\r\n\tОще през 2016 г. \"Газпром\" обяви обезценка на незавършени обекти за 46 млрд. рубли, заради \"Южен поток\".", "date": "2018.03.19", "title": "\"Газпром\" ще демонтира газопроводи, построени за \"Турски поток\""}
{"url": "http://www.mediapool.bg/politicheski-obremeneni-i-zadlazhneli-darzhavni-firmi-zastrashavat-fiska-news276897.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските държавни предприятия са източник на икономически и фискални рискове заради честата липса на професионален мениджмънт, непрозрачен процес на вземане на решения и дългове, които възлизат на почти 17 процента от брутния вътрешен продукт на страната. Това са част от изводите в  на Европейската комисия с оценката на напредъка в структурните реформи и преодоляването на макроикономическите дисбаланси на България за 2018 г., публикуван в началото на март.\r\n\tВ анализа се посочва още, че икономическите показатели на държавните предприятия са слаби в сравнение с държавите от региона и с частния сектор. Енергетиката е секторът с най-големи финансови загуби и държавните фирми в този сектор са най-задлъжнелите, пишат неговите автори.\r\n\tДълговете на двете железопътни държавни предприятия са в размер 2.6 % от брутния вътрешен продукт, а на този фон правителството смята да използва средства от отдаването на концесия за управление на летище София, за да помогне за модернизирането на губещия и силно задлъжнял държавен железопътен оператор БДЖ, обръщат внимание от Брюксел.\r\n\tСпоред ЕК резултатите на държавните предприятия представляват източник на несигурност и риск за публичните финанси. Общо задълженията на държавните предприятия, в които държавата притежава поне 50 % и упражнява контрол, през юни 2017 г. са били почти 17 % от БВП, по данни на Министерството на финансите. Почти половината от тези борчове са към частни фирми и следователно представляват условни задължения, които държавата трябва да гарантира или покрива, се посочва в доклада.\r\n\tАвторите му изтъкват, че при държавните фирми са силни присъствието и ролята на политическия елемент. Това често се извършва за сметка на дългосрочните визия и координация, прозрачност и стандарти за управление на високо равнище.\r\n\tСпоред документа корпоративното управление на държавните предприятия продължава да бъде предизвикателство. Като основни проблеми са посочени липсата на ясна обосновка за държавната собственост, разпокъсаната надзорна рамка, липсата на финансова насоченост и отчетност, назначенията, които често се правят без конкурси.\r\n\tПредизвикателства обаче има и в много други области. \"Недостатъците в системата за научноизследователски и развойни дейности и иновации ограничават нейния принос за производителността и растежа. Все още са необходими реформи в енергийния сектор, за да се гарантира надеждно, конкурентоспособно и устойчиво снабдяване с енергия за предприятията и обществото като цяло. Неоползотвореният потенциал за енергоспестяване и качеството на въздуха продължават да будят сериозна загриженост. Недостатъците в инфраструктурата се отразяват на ниската ефективност и резултатността на транспортния сектор\", пише в анализа.\r\n\tВ него се анализират почти всички области в България, като се отчита, че не е достатъчен напредъкът в реформите в здравеопазването, образованието остава застрашено от застаряващите учители, бизнесът все така изпитва трудности с намирането на квалифицирани работници и остават слабости във финансовия сектор, съчетани с относително големия корпоративен дълг. До този момент напредъкът в подобряването на административния капацитет на органите в областта на обществените поръчки е недостатъчен, няма и конкретни постижения в електронните обществени поръчки, смятат в ЕК. Всичко това задържа икономическия растеж на страната, който през 2017  г. се е забавил спрямо предходната година.\r\n\tВъпреки опростената данъчна система, административната тежест на плащането на данъци остава висока, обръщат внимание от ЕК .\r\n\tСпоред експертите на Брюксел сенчестата икономика остава значително предизвикателство, макар като цяло да намалява. Неизпълнението на потенциалните приходи от ДДС остава значително — 21 % от общите задължения по ДДС (почти 2.3 % от БВП), което е значително над средното равнище за ЕС от 12.8 %. Въпреки че няма официални измервания на обема на сенчестата икономика, проучвания, основаващи се на моделиране, сочат, че сенчестата икономика в България е два пъти по-голяма от средната за ЕС. Цитират се оценки на Асоциацията на индустриалния капитал в България, според които загубата на приходи поради сивата икономика надхвърля 2 % от БВП през 2016 г.", "date": "2018.03.19", "title": "Политически обременени и задлъжнели държавни фирми застрашават фиска"}
{"url": "http://www.mediapool.bg/tochka-na-nasishtane-na-pazara-na-bira-v-bulgaria-news276890.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПазарът на бира в България е достигнал точката на насищане. С консумация на 76 литра бира на глава от населението годишно страната ни се нарежда на 12-та позиция в Европа и е над средната (70 л) за стрия континент. Челната тройка по този показател е Чехия (143 л), Германия (104 л) и Австрия (103 л).\r\n\tИзминалата 2017 г. е още една добра година за бранша. Продаденото количество бира е почти същото като обем и стойност спрямо предходната година – над 5.1 млн. хектолитра пиво. Хубавото време и ръстът на туристите са основните причини за запазването на добрите резултати. Надеждите на пивоварите са тази година да задържи нивата от предишните две. Предстоящото световно първенство по футбол в Русия дава оптимизъм за запазването на тренда.\r\n\tДанните от последните години показват, че по основните показатели за растеж като производство, реализация и консумация на бира на глава от населението са постигнати едни от най-високите нива от 30 години насам. Това ни дава индикации, че пазарът все повече се насища и прогнозите за 2018 г. трябва да са умерени, коментира Ивана Радомирова, изпълнителен директор на Съюза на пивоварите в България. Затова прогнозата й е за още по-силна конкуренция между отделните играчи на бирения пазар в страната.\r\n\tИзпълнителния директор на \"Карлсберг България\" Денис Шерстенников също смята, че българският пазар е достигнал точката на насищане на консумация и производство на бира. В бъдеще може да се търси ръст на пазара в увеличаване на стойността на бирата, чрез предлагане на тъмни бири, пиво от специфични географски райони и на специални бири.\r\n\tПътят е чрез иновации в бирената индустрия на налагане на нови марки пиво и намаляване на разходите за производство, както и в повишаване на бирената култура чрез провеждането на новата инициатива - \"бирена академия\".\n\n\r\n\tС повишаването на доходите със сигурност през тази година любителите на пивото може да очакват и леко поскъпване на кехлибарената течност през летните месеци.\r\n\t\r\n\tОт Съюза на пивоварите у нас отчитат устойчиво развитие на бранша с високи стойности на дълготрайните материални активи на членовете на сдружението, разширяване на продуктовото портфолио и на иновациите за цялостно бизнес развитие. В Съюза на пивоварите са 93 на сто от производителите на бира - \"Болярка ВТ\" АД, \"Бритос\" ЕООД, \"Загорка\" АД, \"Каменица\" АД, \"Карлсберг България\" АД, \",Ломско пиво\" АД и новоприетата пивоварна \"Доровски инвест\" ЕООД. Те произвеждат 98 - 99 на сто от цялото пиво в страната.\r\n\tОт започването на процеса на приватизация на пивоварната промишленост в страната през 1994 г. до днес в сектора са инвестирани над 1.24 млрд. лв. Само за миналата година секторът е вложил над 41.1 млн. лв. в обновяване на производствената си база. Инвестициите са в нови съдове за пивоварене, ферментация и пастьоризация, във високо автоматизирани бутилиращи линии за РЕТ и стъкло, както и в модернизация и изграждане на цехове за съхранение на суровини, логистични центрове и инсталации за био-анаеробно пречистване на отпадните води.\r\n\t\r\n\tОбщо в страната през миналата година са реализирани 5.13 милиона хектолитра бира. Това е 50 820 хектолитра по-малко спрямо 2016 г., отчитат от Съюза на пивоварите. Това ни отрежда около 12-та позиция в Европейския съюз.\r\n\tПродължава положителната тенденция за намаляване на дела на продажбите на бира в РЕТ бутилки, който спада на 56%. Делът на стъклените опаковки е 23 на сто, на кеновете – 15 на сто и на кеговете – 6 на сто, отчитат от Съюза на пивоварите.\r\n\tПрез миналата година пивоварните компании са разширили асортиментната си листа с 14 нови марки бира. Към тях трябва да се добавят още над 25 нови опаковки и десетки етикети.\r\n\tПо данни на Агенция \"Митници\" постъпленията от акциз за бира през 2017 г. са 79 376 485 лв., от които приносът на членовете на Съюза на пивоварите в България е 95%.\r\n\tЗа поредна година намаляват и количествата на бира от внос от EС и трети пазари. През миналата година импортът е 499 000 хектолитра.\r\n\t\r\n\tСлед като години наред беше в топ три на пазара на бира у нас, през миналата година \"Карлсберг България\" изпреварва основните си конкуренти – \"Загорка\" и \"Каменица\".\r\n\tСпоред данните на агенция \"Нилсен\" (Nielsen) \"Карлсберг България\" заема дял от 31.6 на сто на пазара на пиво у нас за 2017 г. Лидерската позиция в бранша се дължи основно на приноса на местни й марки \"Пиринско\" и \"Шуменско\", които са успели да надскочат регионалния си обхват и се консумират и в другите краища на страната.\r\n\t\"Пиринско\" постигна 19.8% пазарен дял в обем за 2017 г. и е най-големият български бирен бранд от близо две години насам. Марката беше подкрепена и от доброто представяне на \"Пиринско Младо пиво\", което вече е на пазара през настоящия сезон, коментира Бранимир Братанов, маркетинг мениджър на \"Карлсберг България\".\r\n\t\"Шуменско\" отбелязва ръст от 15% в обем през изминалата година спрямо 2016 г., което му отрежда 10% дял от общия пазар на бира в страната. Завръщането на оригиналната 0.33 л стъклена бутилка \"Бомбичката\" се радва на успех вече две години след появата си. За настоящата година се подготвят нови преживявания с \"Шуменско\".\r\n\tЗа първите два месеца на годината възходящият тренд за \"Карлсберг България\" продължава, като компанията постигна 33.1% дял в обем и 32.6% дял в стойност от бирения пазар, сочат данните на агенция \"Нилсен\".\r\n\t\r\n\tЗаради насищането на бирения пазар като количества през тази година ще продължи развитието на кампанията за ползите от пивото. Под мотото \"Бирата на фокус\" ще бъдат организирани редица събития в подкрепа на бирена култура. Стремежът на Съюза на пивоварите е да се разширят познанията на приятелите на кехлибарената течност от технологията за производство и спецификите на различните видове бири. Това ще се случи под формата на Национална бирена академия – начинание, подкрепено и от общоевропейския образователен портал BrewUP, който съдържа широка база данни за производството на пиво и дава информация за хората с предприемачески намерения в тази дейност.\r\n\t\"Карлсберг България\" също залага на новия си проект \"Бирена академия\", който е насочен към служителите на компанията и нейните партньори и клиенти. Обучението дава основни познания за историята на бирата, съставките й, пивоварния процес, различните стилове бира.\r\n\t\"Концепцията на \"Бирената академия\" има за цел да създаде разбиране за начина на дегустиране на бира и умение да се опише вкусът на всеки тип пиво, както и да даде препоръка и развие способности за правилно комбиниране на различни видове бира и храна, в това число и правилното им сервиране\", коментира Денис Шерстенников, изпълнителен директор на \"Карлсберг България\".\r\n\tНапример леки бири вървят с леки храни, а тежки бири с по-тежка храна, разясняват от компанията. Затова концепцията й \"House of Beer\" ще продължи да се обогатява с нови видове бири. Освен добре познатите вече на българския пазар Carlsberg, Tuborg и Budweiser Budvar, през тази година премиера направи и Kronenbourg Blanc 1664 – един от най-силните брандове на \"Карлсберг Груп\". Френската \"синя\" бира (заради шишето) е лека с вкус на карамфил и портокал и върви с леки храни.", "date": "2018.03.19", "title": "Точка на насищане на пазара на бира в България"}
{"url": "http://www.mediapool.bg/bulkata-na-lozan-panov-napisa-pismo-do-delyan-peevski-news276892.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t \r\n\t\"Драги Деляне,\r\n\t \r\n\tабе не ме познаваш лично, ама бързо ше се сетиш, щото аз съм Черният лебед - хулиганката жена Лозан Панов. Се се надявах да те мерна некъде и да разменим две думи, ама ти си по-мистериозен и от мене, ептем никъде не се показваш. Притеснявам те не за друго, а щот преди има нема пет години бат Бойко ми вика, че без тебе нищо не мое се напраи в таа държава. Аз тогава не му повервах, а глей сеа и аз опрех до тебе. Тогава още не бех Черният лебед, а се праех на журналистка, дет разпрая на немците кво праим в България. Ма ако знаеш само ква опърничава бех, идеше ми и отвътре. Ако не ми верваш, питай бат Бойко! Още нема отърване от това тъмно минало и да не би затова твойте да викат, че прецедателят повече не моел да бъде прецедател. Ама така е като не пита преди да се жени! Е затова оня мискинин Христо Комарницки, дет обича да те рисува много готин, кат излезе миналата година „дълго пазената тайна за криминалното досие на Черния лебед“ и онаа работа със смъртта на бившия му съпруг с неизяснените обстоятелства, а весесейците яко подпукаха прецедателя и през ден му праеха импийчмънт, Комарницки ми вика, че не знае къде е по-опасно за горкия човек: у ВСС-то ли, при мен ли. Начи сея се сетих, че жална му е майка на прецедателя, ако членовете земат да прочетат кво бех писала на германците за оня Мавродийски, с немския паспорт, дет му откраднаха фирмата, а рамо им беше дала една съдийка. Тя после много се издигна. Ше земат да се съгласят най-накрая с тебе и ча тоа път вече прецедателят изгоре. На сичкото отгоре с Мавродийски стана такава пушилка, че там се включиха не само германските управници, а и тия от Европа, че даже още питат за него. Е оня ден на изборите за градски съд пак си говориха за Мавродийски, па и за тия работи дет ги пише за булката на прецедателя си говориха, абе бегай, ако знаеш само къв страх съм брала. И затова най-накрая се реших и седнах да ти напиша, щот нали и правосъдната министърка каза, че съдебната реформа вече е свършила и се притеснявам, че е дошъл мой ред.\n\n\r\n\t \r\n\tАз на тебе например мноо ти се чудя как издържаш и си предстаям кво ти коства да се занимаваш с тия у съдебната система. Секи ден трее да контролираш кво се случва там и да им даваш методически указания у вестниците. Щото тия остаиш ли ги без контрол, ше разкажат играта на стабилността. Ама ти дръж здраво, предлагам ти като свършиш със законите за банките и медиите, да погледнеш там и тоа за съдиите, щото по-опърничавите само от вестникарски указания не разбират. Ей и като си помисля, че сичко това на теб е легнало, а тия там горе, кат се изпокарат и се с Пеевски се подбъзикват. Кат видят на зор Деляне помагай, а после Пеевски бил лош. Ей, добро дело ненаказно не е останало! Аз поне немаше да те занимавам с мойте проблеми, щото знам, че цела държава ти е на главата, ама тия твойте сигурно са много народ кат пишат некоя статия за мене и нема место за имената на сичките, та не публикуват ни едно. А аз искам некой да ми каже къв е тоа съдия и прокурора де, абе там онаа работа с хулиганството дет съм ги напсувала в съдебна зала, да зема да се запозная с тех, щото никога не съм ги виждала, а кат булка вече искам да им се извиня. Даже твойте хора мое репортаж от срещата ни да напраят. Нали се пак сега съм важна, щот съм Черният лебед на Лозан Панов от когото той има зависимости.\r\n\t \r\n\tКак можах само да го изтърва онова с криминалното досие на Черния лебед, щех веднага да те намеря и да опраим работата. Ама не съм очаквала, че така бързо ше приключи реформата, но как изглежда, при съдебните другари нема шест пет. Мале ама тия твойте грам не цепят басма на прецедателя, и то на цел Върховен съд. Колегите немци много напират да пишат по таа тема, щот колегите австрийци пуснаха нещо без мое знание. И то още като го страхувахте прецедателя с агнешките главички. Ама па поне бех мноо яка на плакатите по улиците! Та немците викат, че искат на сяка цена да напишат за демокрацията ни по български, ма аз не давам и мълча като партизанин на разпит, щото ти с твойте другари праите квот моете да се върнат европейските инвеститори обратно у дома. А на мене ми се ще да останат поне тия дет са хартисали. Не за друго, а да ми чете некой вестника дет издавам, нали е на немски. Е на това дет ти праиш с твойте хора в медиите ти, сички много му се кефим и баш това се нарича смелост и безкомпромисност. Ама едно време поне е имало Алеко Константинов да оцени такива кат теб, а сега и него го нема. Начи най се дразня на тия дет хем ти четат вестниците, хем те хейтят. Абе аланкоолу, ако не верваш що четеш тогава, койт не верва, не чете. Не знам дали обърна внимание миналата седмица на оня, на Мавров бе, дет на заседанието на Съдийската колегия насред изборите за прецедател на градски съд почна да им говори кви работи пишело по вестнците за булката на прецедателя на ВКС, а на сичкото отгоре вика, че не вервал на тия работи. Ей, мноо малко се пие в таа държава, бе! Некви разпраят за Мавъра, че бил комунистически каскет и затова Царят едно време го бил напраил началник, ама аз не вервам на това. Но за секи случай обърни внимание на твойте хора, че Севдалинчо ги хейти и нареди там да му спретнат едно журналистическо разследване, та да му се покаже на Мавъра, че свободата на изразяване на мнение е за твойте журналисти, а не за членове на ВСС-то и да се знае най-накрая кой е мъжът в таа къща.\r\n\t \r\n\tЕй, и да не забраиш да дадеш на твойте хора великденски хонорари, заслужават го, заради високия професионализъм и морал. А и щото се с това се оправдават, че требвало семейства да хранят и по таа причина кат пишели били прилагали твойто разбиране за журналистическа етика. Чудя се само как некои не ги е срам да приказват, че медиите ти обслужвали теб, а не обществото и затова били стигнали нивото на пълна профанизация! Ми кого да обслужват, ако не тебе, нали ти им плащаш. Голема работа са твойте вестници, и телевизиите де, ама без Би Ай Телевизия, нали тя още се преформатира. Ама и тия другите медии дет уж не са твои, ама концептуално и неофициално комай сте си едно семейство, и тях много си ги бива. Аз откакто се съдя с „Телеграф“ и „Монитор“ вече не съм им толкова интересна, дано да не е намалял читателският интерес, но засега Труд, Правен свят, blitz.bg.... абе нема да ги изброявам сичките, че ше зема да изпусна некой, компенсират липсата на внимание към Черния лебед.\r\n\t \r\n\tДа знаеш у нашта гилдия как ги е яд само, че си събрал най-добрите професионалисти. Ма така е кат моеш да осигуриш на журналистите си такава свобода. Кой друг мое?! И кат си помисля, че ти преживя и цело убийство, а на сичкото отгоре тия келеши твойте убийци се още са на свобода. Е нема такава държава, да знаеш, Деляне, и нема такъв главен прокурор! Мога да си представя и управляващите как те тормозят заради независимостта на твойте медии, които винаги търсят обективната истина. Тормозят те и затова, щото ти си най-независимият и то не само на медийния пазар, еми и у целия парламент и отдавна си го доказал. Затова ако искаш тия твойте писма дет ги пишеш до обществеността от време навреме кат ти накипи, да земем да ги публикуваме и у нашия вестник, щото той ходи у Европа. Нека да видят чужденците пуд какъв стрес и пуд какво напрежение браниш демокрацията. Начи като почнат некои да разпраят, че твоите медии лъжели и мажели, щото искали да окепазят некоя публична личност и да прецакат това дет прай, кат изманипулират народа де, пак почва да ме избива на хулиганство. Щото това не е верно. При теб работи екип от достойни професионалисти, които никога не биха допуснали такова нещо и най-важното: това са хора, които зачитат достойнството на другия човек в такава степен, в каквато зачитат своето собствено. Да не забрая да те питам, верно ли си бил купил и сайта на съдиите, оня бе „Правен свят“? Ако верно си го купил, чудя ти се от къв зор се набута с тия пари. Е глей прокурорите са си кротки, там за кво ти трее да ги облъчваш, а ако пък земе некой от съдиите да ти чупи стойки, мое твойте хора от Прокуратурата, Сметната палата, ДАНСа, НАПа, ей начи как забраих КОНПИ-то- още е нова, та се ше намерят начин как да го дисциплинират. Пък немците се ми викат, че силата на институциите била в спазването на приципи. Не знам кво лошо намират в принципите на наште институции. Големи са лицемери ей, дойдат тук при бат Бойко фалят, сичко прекрасно и кат се върнат там йок Шенген, йок Еврозона.\r\n\t \r\n\tТа те питам за кво ти е Правен свят кат тия от ВСС-то сигурно четат и други твои издания, ма не знам сеа доколко са ти важни редовите съдии в системата. Ама се пак що се охарчваш така. Кат гледам членовете как си мълчат докато твойте с висок професионализъм и морал хейтят представителя на най-висшата съдебна инстанция, за прецедателя става дума де, май не им дреме много за доверието в институциите на съдебната власт. Сигурно щот знаят, че ти имаш грижата за него. Ма това техното наистина е пример за държавническо мислене: да поставиш личния интерес, щот тоа хейт се лепи и по сички тех, след свободата на словото. Абе добре, че поне успехте да разкриете тъмното минало на Черния лебед преди прецедателя здраво да е разклатил стабилността. Ей, признала съм ви, щом и мен успехте да разкриете, начи верно нема прошка за никого.\r\n\t \r\n\tСега обаче, брат, съм го закъсала отсекъде. Овдовех на 30 и бех на 40 като излъгах прецедателя, абе едва фанах последния вагон на последния влак. Та затова ти и пиша, кво мое да напраим та да опраим работите за Черния лебед, щото вече съм попрецъфтела и ако тоа ме зареже не знам къде ше се девам. Досега си кютах, та да отмине бурята, па и немците са ми набили в лебедовата глава, че не мое да ходя кат чалгарка по телевиизите и да разпраям, че не съм такава жена, щото при тех така не ставало. И требвало да оценявам кого представлява прецедателя и аз го прая, ама като си заговориха за мен и на заседанията на Съдийската колегия, положението, брат, стана хужегубернаторско. Аз на тия, на членовете, много им се кефя, дано да разберат в следващите пет години кои са и къде са, а най-вече що са там. Ония предишните, завалиите, така и не можаха до края да разберат що са там. Съдията ше ме убие, ако разбере, че съм ти писала, ама кво да прая като знам, че седи и по цел ден се чуди къде да намери орган, който да провери интегритета на Черния лебед. За мой късмет още търси такъв. И докато това още не се е случило, от чудо зех вчера и седнах да почета малко кво праят другите булки в съдебната система, та не създават такива проблеми на половинките си. Исках да зема пример, де. И кво да видя, чета нещо от булката на оня дет беше заместник на прецедателя и скоро подаде оставка, не знам дали си видел писмото му до обществеността, и той кат нас с тебе писа писмо. Та у него беше написал, че прецедателя бил прецакал институционалните контакти на ВКС-то и него го било срам от Лозан Панов. Ма па като гледам неговата добре се грижи да възстанови тия контакти и от бая време си поработва със синдиците на КТБ-то. И даже е пример за добро обслужване, щото не те идват при нея в нотариалната кантора, а тя ходи при тех. Мале май се изпуснах, съжалявам, дано само весесейците да не подпукат пак прецедателя да му праят импийчмънт, щото руши авторитета на съдебната власт.\r\n\t \r\n\tАма да ти призная, Деляне, като видех сътрудничеството на таа булка с КТБ-то и мен ме досрамя от Лозан Панов. Начи аз се гърча и се чудя как да спася това дет сама съм си напраила, преди да съм негова булка: смених си редакцията дет работя у нея вече 15 години с четири пъти по-малък офис, та да пестя разходи, работя за петима, щот и на мен ми прецаката институционални контакти, а тоа моя вика „Не на страха“. Ако искаш помисли пак, ако може и аз с нещо да помогна, ама да знаеш, че не съм нотариус, и адвокат не съм, па и ЧСИ не съм. Ама кво да ти разпраям на теб коя съм кат ти знаеш много повече работи от мене за Черния лебед. Само ме е страх прецедателят да не земе да сезира я Етичната комисия, я Инспектората и да почнат да проверяват интегритета на Черния лебед. Знам ли го кво ше му скимне, а България още не е подписала Истанбулската конвенция. Ма тоа моя като го знам къв е, говори тихо, целува ръце и нема да земе да ме набие, а ше ме зареже, а аз вече не съм мома за женене. Ма да знаеш, брат, че и без мен ше видиш голем зор с него, тоа е трънски инат. Аз хулиганка, хулиганка, ма си намерих майстора с него, кротна ме за нула време. Дай по-добре да видим кво мое да напраим двамата с теб заедно: аз отвътре, ти отвън, белким най-накрая му уври трънската глава. Ти не си ли забелезал още, че у нея нема нищо друго освен това, че „позицията му на върха на съдебната власт го била задължавала с високата отговорност на институционален представител“. Ама да беше мислил затова кат се е женил, а сега е късно вече, либе, за китка! Затова дай и аз като другите булки да помогна с квот мога и за пари нема да говориме, поне аз да не съм ти в тежест. Не за друго, ами щото и без това си наясно кво големо имане си имам, но по-важният въпрос сея е да намерим начин да страхуваме прецедателя, та да млъкне веднъж завинаги с таа реформа и да спре да клати стабилността. Да не забраиш само да ми пратиш имената на ония магистратите дет ги бех напсувала в зала и помисли пак как мое да си сътрудничим. Вервам, че ще си стиснеме с тебе ръцете, щото ти ги умееш тия работи, стискаш си ги комай със сичките в таа държава и не виждам кой ше ти излезе насреща. Иначе аз има и за други работи да търся помощ при тебе, щот са ме напекли отсекъде, ама за това по-сетне, по-важното на първо време е да се опраим с тебе с прецедателя.\r\n\t \r\n\tШе те помоля също така, брат, ако може Илиянчето Беновска, щото тя поне се ползва с най-големото зрителско доверие, литературно да прочете писъмцето ми в ефир, дано да е само с розовите ботушки, щото е много яка с тех. И успокой, моля те, доктора по конституционно право Борислав Цеков, че с теб вече работим за освобождаването на прецедателя от неговите зависимости. Дано само за тебе да съм уцелила езика, на който ти пиша и да ме разбереш, ама от малкото приказки дет съм чувала кат се изказваш у парламента, а и от тва дет пишат медиите ти де, си викам, че тоа език сигурно най ше ти допадне и най-добре ше го разбереш. Абе писмото стана малко дълго и мноо ги надробих, ама мноо съм събирала преди да ти пиша.\r\n\t \r\n\tИ сея понеже знам, че си пич и ше публикуваш мойто писмо в твойте медии, щото обективната истина и свободата на словото са твойта житейска кауза, та ше зема да използвам да успокоя тия дет ме познават, та да не си помислят, че съм изпаднала в раздвоение на личността. А на тия дет не ме познават ше зема да се извиня за начина, по който се изразявам, но заради абсурда на случилото се и случващото се с мен в публичното пространство, се наложи да потърся спасение в изкуството. Айде ше чакам да дадеш знак.\r\n\t \r\n\tПоздрави, Бети Панова\r\n\t \r\n\tЧерен лебед и и.д. булка на председателя на ВКС", "date": "2018.03.19", "title": "\"Булката\" на Лозан Панов написа писмо до Делян Пеевски"}
{"url": "http://www.mediapool.bg/dvama-raneni-pri-nova-eksploziya-v-ostin-shtata-teksas-news276888.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко двама души бяха ранени в нова експлозия в Остин, столицата на щата Тексас тази нощ, след като в три взрива по-рано този месец в други райони на града бяха убити двама и ранени двама души, предаде Асошиейтед прес.\r\n\t \r\n\tСпасителните служби на Остин съобщиха в Туитър, че при експлозия в югозападната част на града са ранени двама души на около 20 години, които са приети в болница.\r\n\t \r\n\tНе се знае какво е предизвикало експлозията.\r\n\t \r\n\tПри взривяването на бомба в къща в източен Остин на 2 март загина 39 годишен мъж. На 12 март в други райони на града избухнаха две бомби. Убит беше 17-годишен младеж, а майка му и възрастна жена бяха ранени.\r\n\t \r\n\tЕксплозията тази нощ стана часове след като властите повишиха от 50 000 на 115 00 долара наградата за информация, която да доведе до арест на виновниците за първите три експлозии .\r\n\t \n\n\r\n\tСлужители допускат, че предишните експлозии са свързани и може би са мотивирани от омраза, но не изключват и други мотиви, добавя АП.", "date": "2018.03.19", "title": "Двама ранени при нова експлозия в Остин, щата Тексас"}
{"url": "http://www.mediapool.bg/otsenkata-za-nauchnata-deinost-shte-se-pravi-po-nov-nachin-news276898.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачинът за оценка на научната дейност на университетите, Българската академия на науките, Селскостопанската академия и други научни организации ще бъде променен. Целта е да стане по-прецизен и да използва обективни и измерими данни. Оценката на научната дейност трябва да се използва за определянето на държавното финансиране за изследвания във висшите училища и двете академии.\r\n\tПроектът за нови правила е публикуван за обществено обсъждане от Министерството на образованието и науката.\r\n\tВ началото на годината  за определяне на това до колко успешна е дадена научна организация. Изменението беше провокирано от публично недоволство на преподаватели и учени от  Заради нея Софийският университет дори заплаши да протестира, а мотивът беше, че тя дава грешна представа за постиженията на отделните факултети и институти и поставя на по-предни места звена с по-посредствени реални резултати.\r\n\tКато основна причина за изкривеното класиране беше посочен начинът на формиране на оценката. Цялата информация по сега действащите критерии се подава от съответните факултети и институти и никой не проверява дали тя е достоверна. Така Факултетът по славянски филологии на Софийския университет например беше след Филологическия факултет на Шуменския университет, а Колежът по туризъм в Благоевград изпревари с 20 места Философския факултет на СУ, зад който само на 0.001 точки беше Факултетът по пожарна безопасност на Академията на МВР.\r\n\tСпоред проекта за нова методика информацията за научната дейност ще се събира от Министерството на образованието и науката на базата на независими източници на информация като световните научни бази данни SCOPUS, Web of Science, ERIH. Ще се ползват и данните от световните и европейски патентни регистри, от регистрите за научната дейност в България, на завършилите студенти и докторанти, на академичния състав, на висшите училища, както и на защитените дисертационни трудове и на списъка с хабилитираните лица. Отпада използването на Евростат и Националния статистически институт.\r\n\tСъбраната от министерството информация ще се изпраща до висшите училища, БАН и Селскостопанската академия за проверка. След това ще се дава на комисия, която на базата на данните да направи и самата оценка. За целта ще се ползват и предоставени от научните организации финансово-счетоводни отчети за привлечените средства по национални и международни проекти, както и от частния бизнес.\r\n\tКакто и в момента, комисията, която ще изготвя крайната оценка, ще се назначава от министъра на образованието и ще се състои от председател и 12 експерти. На базата на предоставените данни тя ще дава цифрова оценка по всеки отделен показател на оценката по предварително одобрени формули. Основните показатели ще са научни резултати, резултати по отношение възпроизводството и развитието на академичната общност, обществено и икономическо въздействие на получените научни резултати.\r\n\tКакто и в момента, оценката ще се прави всяка година.", "date": "2018.03.19", "title": "Оценката за научната дейност ще се прави по нов начин"}
{"url": "http://www.mediapool.bg/pette-ikonomicheski-predizvikatelstva-na-chetvartiya-mandat-na-putin-news276891.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез четвъртия си мандат руският президент Владимир Путин вероятно ще направи завой в икономика. Макар ситуацията в страната да се стабилизира след рецесията 2015-2016 година, перспективите за растежа са максимум 1-2%, а това е под целите, определени от Кремъл.\r\n\t \r\n\t\r\n\t \r\n\tАко Владимир Путин на няколко пъти засегна политиката за семейно планиране по време на предизборната си кампания, то причината е, че този въпрос е от решаващо значение. Населението на Русия в момента е 146.9 милиона души и то се е стопило с над пет милиона от 1991 година в резултат на острата демографска криза, последвала разпадането на СССР.\n\n\r\n\t \r\n\tПоколението, родено през първите постсъветски години, белязани от спад на раждаемостта, сега излиза на пазара на труда и може да се окаже, че има недостиг на квалифицирана работна сила, а това да възпрепятства растежа.\r\n\t \r\n\tТова поколение, което е по-малобройно, вече навлиза във възрастта самото то да има деца, откъдето пък последва ново силно понижение на раждаемостта през 2017 година.\r\n\t \r\n\t\"Ще имаме по-малко млади хора през следващите 10 до 15 години. Следователно един млад специалист с нови компетенции - технически и най-вече в областта на информационното програмиране - ще има цената на златото\", предупреди неотдавна бившият министър на финансите либералът Алексей Кудрин.\r\n\t \r\n\t\r\n\t \r\n\tВъзрастта за пенсиониране в Русия е 55 години за жените и 60 години за мъжете. Тя е сред най-ниските в света. Като се има предвид демографският спад, пенсионната система, която и без това е твърде слаба, се превръща във все по-голямо бреме за федералния бюджет.\r\n\t \r\n\tВладимир Путин призна на няколко пъти, че ще бъде необходима реформа, но досега винаги е допълвал, че моментът за това все още не е настъпил.\r\n\t \r\n\tЛибералите като Алексей Кудрин проповядват постепенно увеличение на възрастта за пенсиониране до 63 години, но може да се окаже, че да се посяга на тази социална придобивка от съветската епоха е непопулярна мярка в страна, където мнозинството пенсионери трудно покриват своите разходи с ниските си пенсии.\r\n\t \r\n\tКато жест към прослойката от населението, която на практика пострада особено силно от скока на цените през последните години, Кремъл обяви в петък, че подготвя мерки, чиято цел е пенсиите да могат да се вдигат по-бързо от инфлацията.\r\n\t \r\n\t\r\n\t \r\n\tЗа да преодолее вътрешните препятствия, Владимир Путин редовно прави мили очи на чуждестранните инвеститори на икономически конференции, като им обещава да подобри бизнесклимата, подкопан от бюрокрацията, но освен това, според собствените му констатации, и от съдебни преследвания, които понякога са неоправдани.\r\n\t \r\n\tСпоред Крис Уифър, основател на консултантската компания Macro Advisory, \"Русия трябва да привлича повече чуждестранни инвестиции. Тя трябва да създаде благоприятна конкурентна среда (слаба рубла, ниски данъци за бизнеса и стимули за капиталовложенията) и да намали бюрокрацията\". \r\n\t \r\n\tСпоред анализаторите именно \"необходимостта от чуждестранни инвестиции освен това е причината, поради която Кремъл не отговори с ответни мерки на неотдавнашните американски санкции - властите не искат да затруднят още повече идването на чуждестранните инвеститори в Русия\".\r\n\t \r\n\tВ петък Кремъл освен това обяви, чее натоварил премиера Дмитрий Медмедев и президентката на централната банка Елвира Набиулина до 15 юли да подготвят \"план за действие\", за да се увеличи значително делът на инвестициите в икономиката, която продължава да бъде зависима от въглеводородите.\r\n\t \r\n\tАко през 2017 година капиталовложенията са се увеличили с 4.4%, според статистическата агенция Росстат, то това нарастване се дължи основно на големи временни проекти като строящия се мост в Крим или обектите, свързани със Световното първенство по футбол.\r\n\t \r\n\t\r\n\t \r\n\tВъпреки често повтаряните обещания на властта, по този въпрос нищо не е направено. Русия, която е богата с гигантски залежи на петрол и газ, продължава да е подвластна на колебанията на цените им, както показа кризата от 2015-2016 година. \"Това е очевидно неблагоприятно за перспективите за растежа\", отбелязва банка Alfa.\r\n\t \r\n\tЗа да може да се освободи от тази зависимост, Крис Уифър предлага да се заложи на предприемачеството и малките компании, като кредитите бъдат направени \"по-поносими и по-достъпни\". Той призовава освен това да се инвестира в роботиката, \"интелигентните\" технологии и изкуствения интелект.\r\n\t \r\n\tЛев Якобсон, професор в Московския икономически институт, посочва, че пътят, който трябва да се следва като пример, е \"впечатляващият растеж на производството на земеделския сектор\", който чупи рекорди по реколтите и износа през последните години.\r\n\t \r\n\t\r\n\t \r\n\t\"Икономиката е твърде неефективна. Това се дължи на наследството на съветската система и на лесния растеж, дължащ се на петролното богатство през години 2000-2013-а\", посочва Крис Уифър. \"Има много неефективност в системата и, ако тя бъде коригирана, това би могло да доведе силен растеж\". \r\n\t \r\n\tЕкспертът посочва като пример петролния сектор, който, принуден от кризата, увеличи всекидневното си производство средно със 740 000 барела между август 2014 г. и ноември 2016-а: \"Промишлеността бе принудена да стане по-ефективна и иновативна\".\r\n\t \r\n\tЗа да се модернизират големите предприятия, правителството обяви редица планове за приватизация, но делът на държавата в икономиката бе увеличен през последните години от триумфиращия държавен капитализъм, благодарение на който петролната компания Роснефт значително нарасна.", "date": "2018.03.19", "title": "Петте икономически предизвикателства на четвъртия мандат на Путин"}
{"url": "http://www.mediapool.bg/prehodniyat-period-sled-brekzit-shte-prodalzhi-do-kraya-na-2020-news276895.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tЕвропейският съюз и Великобритания се договориха за условията на преходния период след излизането на страната от общността, съобщи главният преговарящ на ЕС за Брекзит Мишел Барние, цитиран от световните агенции.\r\n\t\r\n\t\t \r\n\t\r\n\t\tБарние каза на съвместна пресконференция с британския министър за Брекзит Дейвид Дейвис в Брюксел, че ЕС и Великобритания са се споразумели по голяма част от договора, който ще уреди излизането на страната от общността догодина, но още не са постигнали окончателна договореност за границата с Ирландия.\r\n\t\r\n\t\t \r\n\t\r\n\t\tСъгласно проектодоговора преходният период трябва да приключи на 31 декември 2020 г.\n\n\r\n\t\r\n\t\t \r\n\t\r\n\t\tДейвис приветства напредъка в преговорите за Брекзит като \"значителна стъпка\" към окончателно споразумение.\r\n\t\r\n\t\t \r\n\t\r\n\t\tТой изрази увереност, че напредъкът ще бъде подкрепен от лидерите от ЕС на срещата им в четвъртък и петък.\r\n\t\r\n\t\t \r\n\t\r\n\t\tПо думите му преговарящите на ЕС и Великобритания са съгласни, че международните споразумения би трябвало да продължат да се прилагат за Великобритания като сега по време на преходния период след излизането й от ЕС на 29 март 2019 г.\r\n\t\r\n\t\t \r\n\t\r\n\t\tДейвис каза, че ЕС и Великобритания са се споразумели да създадат \"съвместна комисия\", която да разрешава евентуалните спорове по време на преходния период.\r\n\t\r\n\t\t \r\n\t\r\n\t\tБарние заяви, че ЕС и Великобритания са се съгласили договорът за Брекзит да включва \"подсигуряващо\" решение, за да се избегне твърда граница в Ирландия.\r\n\t\r\n\t\t \r\n\t\r\n\t\tТой каза, че в споразумението за Брекзит все още има някои важни неуредени въпроси, включително как да се избегне граничният контрол между Северна Ирландия и Ирландия.\r\n\t\r\n\t\t \r\n\t\r\n\t\tДейвис призна, че въпросът с Ирландия още не е уреден, и добави, че ЕС и Великобритания са решени да уредят спорните въпроси.\r\n\t\r\n\t\t \r\n\t\r\n\t\tБарние каза, че Великобритания се е съгласила да гарантира на гражданите на ЕС, пристигащи през преходния период, същите права като на тези, които пристигнат преди Брекзит. Същото ще важи за британските граждани, които се преместват в ЕС през преходния период.\r\n\t\r\n\t\t \r\n\t\r\n\t\tПредвижда се през преходния период във Великобритания да останат в сила всички правила на ЕС. Тя обаче няма да участва в процеса на вземане на решения.\r\n\t\r\n\t\t \r\n\t\r\n\t\tБарние заяви, че преходният период ще позволи на ЕС и Великобритания да се договорят за бъдещите си търговски отношения. \r\n\t\r\n\t\t \r\n\t\r\n\t\tТой каза, че ЕС и Великобритания са публикували текста на проектоспоразумението за Брекзит в шрифтове с три цвята, обозначаващи различни части от текста, намиращи се на различен етап на съгласуване. \r\n\t\r\n\t\t \r\n\t\r\n\t\tПо думите му в зелено са оцветени юридически съгласуваните формулировки; в жълто - формулировките, по които има политическа договореност, но още не са финализирани; а в бяло - предложенията на ЕС, по които е необходимо още време за преговори.\r\n\t\r\n\t\t \r\n\t\r\n\t\tБарние заяви, че Гибралтар ще напусне ЕС едновременно с Великобритания, но след това Испания ще получи пълна подкрепа от общността, за да съгласува с Лондон оставащите неуредени въпроси, свързани с управлението на територията.", "date": "2018.03.19", "title": "Преходният период след Брекзит ще продължи до края на 2020"}
{"url": "http://www.mediapool.bg/ombudsmanat-iska-pravo-i-za-grazhdanite-da-obzhalvat-tsenite-na-tok-voda-i-parno-news276899.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОмбудсманът Мая Манолова поиска гражданите също да имат право да обжалват пред съда решенията на Комисията за енергийно и водно регулиране (КЕВР) за цените на електрическата и топлинната енергия и на водата. Тя е дала на Конституционния съд (КС) председателя на Народното събрание Цвета Караянчева законодателни промени в тази насока, съобщиха от офиса на националния обществен защитник.\r\n\tСпоред Манолова така правата на гражданите са нарушени и са застрашени техните интереси. Омбудсманът посочва още, че това противоречи на европейската директива 2009/72/ЕО, според която всяка страна членка трябва да има механизми, които да гарантират на всяка засегната страна възможност за обжалване на такива решения пред независим орган.\r\n\tНационалният обществен защитник припомня, че е помагала на потребителски организации при обжалването на решения на КЕВР, с които се увеличава цената на природния газ, топлинната и електрическата енергия, но не е даден ход на делата.\r\n\t\"В същото време, тъй като адресати са само дружествата лицензианти, които нямат интерес от обжалване, някои от решенията на КЕВР, дори и незаконосъобразни, влизат в сила. А, както омбудсманът вече се убеди, има случаи, в които решенията на регулатора са приети при неспазване на законовите правила. Това се потвърждава и от действията на прокуратурата, която, сезирана от омбудсмана през декември 2017 г., внесе 16 броя протести срещу решение на КЕВР относно цената на ВиК услугите“, аргументира позицията си Манолова.", "date": "2018.03.19", "title": "Омбудсманът иска право и за гражданите да обжалват цените на ток, вода и парно"}
{"url": "http://www.mediapool.bg/balgarski-turisti-postradaha-pri-katastrofa-v-egipet-news276885.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри катастрофа с автобус в Египет са пострадали 20- български туристи, съобщи българското външно министерство. По данни на туроператора, цитирани от БНР, пострадалите са 22-ма, а разминаването идва от това, че двама от тях нямали паспорти при постъпването в болницата и не са включени в официалните данни.\r\n\tПо първоначални данни петима от тях са с фрактури, а останалите – с охлузни рани.\r\n\tТуристическият автобус с около 40 българи се преобърнал недалеч от град Марса Алам около 09.15 ч местно време.\r\n\tПътниците са отведени за преглед и в болницата в гр. Марса Алам, който се намира на Червено море. Те имат застраховки.\r\n\tСтефан Богданов, който е представител на туроператора на място в болницата, съобщи за БНР, че състоянието на пострадалите е добро и при желание някои от тях ще могат да се завърнат в България още тази сряда\r\n\tПо-рано сайтът на местното издание \"Иджипт индипендънт\" съобщи, че в катастрофата са били ранени 22-ма български туристи. По неустановена причина автобусът с туристи, които отивали на екскурзия в град Едфу, се е обърнал на пътя.\r\n\tПо-късно от фирмата туроператор обясниха ред бТВ, че причината за инцидента е висока скорост. Автобусът бил на египетска фирма.\r\n\tНа екскурзията са пътували три автобуса с общо 123 българи. Хората, които не са пострадали при катастрофата, са продължили пътуването си.\r\n\tПосолството ни в Кайро е в непрекъснат контакт с представителя на туроператора, който се намира в болницата при ранените. По разпореждане на министъра на външните работи Екатерина Захариева дипломатите ни са в готовност да окажат пълно съдействие  на пострадалите граждани, посочват от МВнР.\r\n\tОт Министерството на туризма съобщиха, че екскурзията е организирана от фирмата АБАКС, която е регистриран туроператор и турагент от 2008 г. Групата, част от която са пострадалите туристи, включвала хора от цялата страна, но основно от София. От агенцията вече се свързали с близките им.\r\n\tТуроператорът има валидна застраховка с покритие 1.4 млн. лева. За пострадалите от страна на АБАКС е уведомен застрахователят и вече е стартирано застрахователно събитие. Той ще покрие щетите.\r\n\tБългарски граждани, които желаят да получат актуална информация или да подадат сигнал за свои близки, могат да го направят на телефоните на посолството в Кайро - +202 273 63 025; +202 273 66 077 и +20 12 231 71 991.", "date": "2018.03.19", "title": "Български туристи пострадаха при катастрофа в Египет"}
{"url": "http://www.mediapool.bg/nadnormeno-sadarzhanie-na-uran-vav-vodata-v-starozagorsko-selo-news276901.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ питейната вода на старозагорското село Казанка е установено наднормено съдържание на естествен уран. Това съобщиха от Районната здравна инспекция (РЗИ) в Стара Загора.\r\n\tОт там предупреждават водата от чешмите в селото да не се използва за пиене и готвене.\r\n\tНаселението се снабдява с питейна вода от водоноска, осигурена от \"Водоснабдяване и канализация\" ЕООД – Стара Загора.\r\n\tВ селото живеят 114 жители към края на 2015 г., по данни на Главна дирекция \"Гражданска регистрация и административно обслужване\" (ГРАО) на Министерството на регионалното развитие и благоустройството.\r\n\tНа 18 и 19 март са взети проби от два водоизточника и от чешма на потребител в селото. Те са изпратени в Националния център по радиобиология и радиационна защита в София, за да бъде изследвана отново концентрацията на естествен уран във водата. Очаква се резултатите да бъдат готови в рамките на 30 – 40 дни, е посочено в съобщението.\r\n\tДотогава е в сила предписанието на РЗИ – Стара Загора водата да не се използва за пиене и готвене.", "date": "2018.03.19", "title": "Наднормено съдържание на уран във водата в старозагорско село"}
{"url": "http://www.mediapool.bg/proverka-v-bnt-btv-i-nova-tv-zaradi-reklami-na-hazart-news276893.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната комисия по хазарта (ДКХ) най-накрая е започнала цялостна проверка на трите най-големи национални телевизии – БНТ, бТВ и Нова телевизия, във връзка с излъчвани реклами на хазартна дейност. Инициативата е на новата шефка на ведомството – Мария Филипова, която зае поста в началото на февруари, след като финансовият министър Владислав Горанов освободи . Това става ясно от отговор на Филипова на въпроси на Mediapool.\r\n\tКомисията по хазарта е органът, който по закон упражнява контрол върху рекламите на хазарт. , агресивната реклама на хазарт в ефира на националните телевизии, която всяка вечер облъчва зрителите как се печелят бързи и лесни пари, и то в часовия пояс на \"Лека нощ, деца\", се оказва напълно законна. От една страна, Законът за хазарта в чл. 10 забранява пряката реклама на хазартни игри, каквито са придобилите популярност през последните години лото и лотарийни игри на \"Националната лотария\", \"Лотария България\", а също и тези на държавния \"Български спортен тотализатор\" (БСТ). Нормативният акт обаче допуска четири изключения. Благодарение на това няма проблем да се обявяват наименованията на игрите, търговската марка на хазартния оператор, резултатите от игрите и спечелените печалби и тегленията на тиражите.\r\n\tПреди назначаването на Филипова ДКХ не виждаше проблем в агресивния маркетинг на числови игри, чиято цел е стимулирането към хазарт. Сега за първи път публично се съобщава, че ведомството е обявило цялостна проверка по темата.\r\n\tОт отговора на Филипова става ясно, че тя е изискала най-подробна документация от БНТ, бТВ и \"Нова телевизия\" по повод проверката, която е за периода 1 януари 2017 г. - 31 декември 2017 г. Става дума за договорите за всички видове реклама на хазартни игри с телевизиите, за обявяването на печелившите участници и т. н. Изискан е и пълен списък с рекламите и предаванията с дата и час, а също и списък на печелившите участници и спечелените от тях суми.\r\n\t\"След представяне и запознаване с посочените документи и рекламни клипове в случай, че се констатират нарушения на разпоредбите на Закона за хазарта, ДКХ ще предприеме санкционни действия спрямо нарушителите по реда на Глава V, Раздел II от закона\", посочва Мария Филипова.\r\n\tВ началото на годината от  на базата на изследване на компанията за пазарни анализи \"Нилсен\" стана ясно, че хазартната компания на бизнесмена Васил Божков \"Националната лотария\" е рекламодател №1 по обем на направените разходи за реклама на пазара на телевизионни и печатни медийни услуги през 2017 г. Според информацията компанията е вложила към 23 млн. евро в телевизионна и печатна реклама през 2017 г.\r\n\tВ края на февруари пък Националната мрежа за децата (НМД), която обединява 150 неправителствени организации,  до отговорните институции, включително до ДКХ, срещу рекламния клип \"Билет Шоколад от Национална лотария – 7777.bg\". Клипът, който се излъчваше по национални телевизии, създава риск от насърчаване на деца и млади хора към хазартни игри, коментираха от обединението.\r\n\tТревога, свързана със засилената реклама на хазарт, изразиха и от Съвета за електронни медии, а от Националния съвет за саморегулация, в който влизат рекламодатели и телевизионни оператори, казаха, че са готови да работят по темата.", "date": "2018.03.19", "title": "Проверка в БНТ, бТВ и Нова тв заради реклами на хазарт"}
{"url": "http://www.mediapool.bg/karakachanov-reklamira-iztrebiteli-ot-izrael-news276896.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел ще бъде поканен да участва в конкурса за избор на нови изтребители, съобщи в понеделник военният министър Красимир Каракачанов. \r\n\t \r\n\tОфертата на Израел се появи по време на визитата на Каракачанов там в края на януари. В момента Израел се опитва да продаде и на Хърватия изтребители Ф 16 – втора ръка. \r\n\t \r\n\tКаракачанов обясни, че от Израел ще се иска оферта за нова модификация Ф-16 (блок-30), които са много по-съвременни от предложените изтребители от Португалия и Франция. \n\n\r\n\t \r\n\tСпоред него те са показали много добри възможности и именно от този модел Хърватия е закупила почти цяла ескадрила. \r\n\t \r\n\tСделката в Хърватия обаче все още не е финализирана. \r\n\t \r\n\tВ момента Израел се счита за фаворит в конкурса за нов изтребител в Хърватия. Там страната е предложила микс от употребявани Ф-16A/B и Ф-16C/D, като по неофициална информация цената на 12 от тези изтребители е била $500 млн, съобщи специализираното издание Аеропрес.\r\n\t \r\n\tКаракачанов припомни, че големите проекти за модернизацията на Българската армия трябва да бъдат внесени отново в Министерски съвет и коментира, че според него отлагането във времето няма да ги оскъпи.\r\n\t \r\n\tКаракачанов каза, че в конкурса за нов тип изтребител има идея да се поканят всички, които могат да ни представят и нови, и стари самолети. Сред тях ще бъдат досегашните кандидати Юрофайтер, Грипен и Ф-16, но имаме писмо и от Боинг за Ф-18, добави министърът. \r\n\t \r\n\t\"Ако новата процедура  за избор мине успешно през парламента до края на април, пускаме писмата\", каза военният министър, цитиран от БНР. \r\n\t \r\n\t\r\n\t \r\n\tОколо големите проекти за модернизацията на армията обаче все още не е уточнено дали планираните средства ще са с ДДС или без ДДС. \r\n\t \r\n\tФинансовата рамка на проекта за нов тип изтребител бе 1.5 млрд. лева, но законови промени, приети миналата година, доведоха до начисляването на ДДС и върху военните проекти и така предвидените средства на практика намаляха с 20%.\r\n\t \r\n\tВ момента темата се обсъжда между военното и финансовото министерство, като се очаква разговорите да продължат и в пленарна зала. \r\n\t \r\n\t\r\n\t \r\n\tПроектът за закупуване на нови изтребители бе на финалната права, но парламентарната му проверка установи нередности в организирането му, довели до декласиране на офертата за изтребители Ф 16, и препоръча да се съберат нови оферти.\r\n\t \r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но този път всички да могат да предоставят и предложение за нови машини.\r\n\t \r\n\tКъм момента обаче военното министерство клони към нов вариант – да разшири максимално обхвата на възможните оферти.\r\n\t \r\n\tТова решение обаче отново трябва да бъде санкционирано от парламента, тъй като проекти на стойност над 100 млн. лева минават през пленарна зала.\r\n\t \r\n\tВъпреки всички заявления на Каракачанов, правителството все още не е показало, че има политическа воля да закупи нови изтребители. За сметка на това то се готви да насочи десетки милиони лева към Русия за поддръжката на старите съветски изтребители МиГ 29.", "date": "2018.03.19", "title": "Каракачанов рекламира изтребители от Израел"}
{"url": "http://www.mediapool.bg/patnata-agentsiya-mina-na-denonoshten-rezhim-na-rabota-zaradi-dupkite-news276903.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПостоянно да се работи по изкърпване на дупките в зависимост от метеорологичните условия. Това е изискал председателят на Управителния съвет на Агенция \"Пътна инфрастректура\" (АПИ) инж. Дончо Атанасов от директорите на областните пътни управления, изпълнявайки разпореждане на регионалният министър Николай Нанков, съобщиха от АПИ.\r\n\tСъобщението идва часове след като премиерът Бойко Борисов разпореди спешно да бъдат запълнени дупките по пътищата отворили се след зимния сезон. Той дори заплаши до всяка дупка да постави кмет или полицай и дори да изкара около 200 000 чиновници на пътя за да върви по-бързо работата.\r\n\tРемонтните дейности на пътищата са започнали от петък – 16 март, когато беше обявен краят на зимното поддържане.\r\n\tЕжедневно се извършват текущи ремонтни дейности по републиканските пътища, за да се подобри състоянието на пътната мрежа, посочват от АПИ.\r\n\tВ понеделник със студена асфалтова смес са пълнени дупки на магистрала \"Тракия\" на територията на областите София и Пловдив, на магистрала \"Хемус\" в Софийска област, път I-1 в област Враца и други, посочват от АПИ.\r\n\tСлед приключването на зимното поддържане на републиканските пътища през април ще бъде извършен подробен оглед на състоянието на републиканските пътища и прилежащите мостови съоръжения. Приоритетно ще бъдат ремонтирани автомагистралите, първокласните пътища, както и най-натоварените участъци от второкласната и третокласната пътна мрежа. Целта е ремонтните дейности по основните направления да приключат преди началото на активния летен сезон.\r\n\tПрез тази година ще бъде извършен превантивен ремонт на над 570 км пътища от републиканската пътна мрежа. Превантивните ремонтни дейности включват цялостно преасфалтиране на големи участъци, полагане на нова маркировка, ограничителни системи и т. н. Предвидените средства от националния бюджет са 311 млн. лв. с ДДС.\r\n\tРемонтът на 440 км пътища е започнал от 570-те км е започнал през миналата година и ще завърши през тази година. През 2018 г. ще стартира и ремонтът на още 130 км пътища.\n\n\r\n\tСъс средства от оперативна програма \"Региони в растеж\" (ОПРР) тази година ще завърши ремонтът на ключови пътни артерии в Североизточна и Северозападна България.\r\n\tС финансиране от европейските фондове основно се ремонтират над 215 км второкласни и третокласни пътища. Сред тях са 30 км от второкласния път II-49 в участъците Търговище - Разград и Кубрат - Тутракан, 30 км от път II-29 Варна - Добрич - Кардам, 29 км от път III-904 Старо Оряхово - Гроздьово - Провадия, 42 км от прохода \"Петрохан\" на територията на Софийска област (път II-81), 30 км от път II-57 Стара Загора - Раднево, 12 км от път II-35 Плевен - Ловеч, 12 км от път II-44 Драгановци -Габрово, 17 км от път III-1002 Враца - пещера Леденика и други. Реконструира се и 10-километровото трасе на път II-86 Пловдив – Асеновград, като пътното платно се разширява до магистрален габарит.\r\n\tСъс стартирането на новия строителен сезон ще започнат строителните работи на още 5 нови обекта по програма \"Региони в растеж\", за които договорите бяха подписани преди седмици. Общата им дължина е над 71 км. Участъците, които основно ще се ремонтират са 30 км от път III-112 Дъбова махала - Монтана, 9 км от път II-57 Раднево - Новоселец, 14 км от път II-44 Севлиево – Драгановци, 9 км от път II-35 Плевен – Ловеч (околовръстния път на град Ловеч) и 9 км от път IІІ-306 Червен бряг – Чомаковци.\r\n\tПри рехабилитацията на второкрасния път II-35 Плевен – Ловеч основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др.", "date": "2018.03.19", "title": "Пътната агенция мина на денонощен режим на работа заради дупките"}
{"url": "http://www.mediapool.bg/reforma-na-dvete-skorosti-forsazh-za-sada-zadna-za-glavniya-prokuror-news276824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на правосъдието никога няма да признае, че работи по-бързо по идеи, подкрепяни от главния прокурор, и се скатава по такива, които той не подкрепя. Проучване на Mediapool обаче показва точно такава тенденция в законодателната дейност на институцията.\r\n\t \r\n\tНяма и година от встъпването на Цецка Цачева като правосъден министър в кабинета \"Борисов 3\", министерството й успя да отметне огромно количество работа. Написан бе нов антикорупционен закон, прокарани бяха мащабни промени в Наказателно-процесуалния кодекс (НПК), а сега бе внесен колосален проект за промени в Наказателния кодекс (НК), който изправи на нокти целия българския бизнес. Общото между тези три проекта е, че те са подкрепяни от главния прокурор Сотир Цацаров. Политическата воля на управляващите за приемането им е толкова по-несломима, колкото по-логично и разумно звучат доводите \"против\" на независими магистрати и експерти.\r\n\t \r\n\tДруга характеристика на това законодателство е, че то отдалечава България от независимото правосъдие, което всъщност е целта на съдебната реформа, за която ЕК ни наблюдава и дава препоръки вече 11 години. Но пък публичната мотивировка на управляващите е, че тези закони се приемат именно в отговор на европейските препоръки.\n\n\r\n\t \r\n\tС промените в НПК \"корупционните дела\" бяха прехвърлени от неудобния за главния прокурор Софийския градски съд в удобните за него специализирани съдилища. Тези съдилища са създадени през 2011 г. при първото управление на ГЕРБ. Инициативата бе аргументирана с независимия анализ на европейските прокурори, които бяха на мисия в България през 2016 г. Всъщност не става дума за изпълнение на конкретна препоръка, а за интерпретация на предположение в европейския анализ.\r\n\t \r\n\tПосле, пак по инициатива на правосъдното министерство, бе променен съдебният закон, за да се дадат в пъти по-високи заплати на \"специалните\" съдии.\r\n\t \r\n\tС антикорупционния закон се създаде нова мегаструктура, с чието управление бе натоварен любимия на Бойко Борисов бивш прокурор Пламен Георгиев. От 2011 г. досега Георгиев е назначаван на различни постове от ГЕРБ – от заместник-министър на правосъдието през шеф на Комисията за конфискация до началник на сегашната огромна комисия, която обедини пет антикорупционни структури в една. Преди това Пламен Георгиев разследва без успех делото, по което протекоха записите по аферата \"Мишо Бирата\". Той обясни, че когато е бил прокурор, не чул тези записи, които през 2011 г. чу цяла България.\r\n\t \r\n\tНовата антикорупционната комисия вероятно няма да е таван в кариерата на Пламен Георгиев, защото неофициално представители на ГЕРБ го посочват като много подходящ и за главен прокурор. Той има всички шансове да покаже обещаните от него смайващи успехи начело на \"Антикорупция\" – или поне да вдигне достатъчен шум с няколко антикорупционни \"удара\", което в България се счита за успех, независимо от изхода на делата, който идва след години. Сега Пламен Георгиев ще има възможност да подслушва всички, без дори да му е нужно да разкрива престъпления, защото няма такава власт. Но пък самото подслушване вече е власт, която може да се използва за шантаж. Оправданието за написването на закона е, че това е настояването на Европейската комисия. Истината е, че не ЕК, а Министерството на правосъдието е написало закона по този начин.\r\n\t \r\n\tС разглежданите в момента промени в Наказателния кодекс нереформираната прокуратура ще получи най-голямата си власт – да образува наказателно дело срещу който и да е бизнесмен. Главният прокурор е единственият, извън Министерството на правосъдието, който подкрепя този закон. Като оправдание за изготвянето му отново бе цитиран анализът на европейските прокурори, в който обаче никъде не е формулирана именно такава препоръка.\r\n\t \r\n\tВ същия доклад на европейските прокурори обаче има и още една препоръка, по която Министерството на правосъдието упорито се скатава. През декември 2016 г. европрокурорите препоръчаха шефът на Националната следствена служба (НСлС) да бъде функционално независим от главния прокурор. Те настояха още шефът на следствието да може еднолично да образува дело срещу главния прокурор, ако има данни за престъпление. Това се налага, защото по сега действащото законодателство главният прокурор е абсолютно недосегаем. В момента шеф на следствието е Борислав Сарафов, който е дясна ръка на Цацаров.\r\n\t \r\n\tМесеци след доклада на европейските прокурори шефът на Върховния касационен съд Лозан Панов започна да играе ва банк, заплашен от отстраняване от мнозинството на Цацаров във ВСС. Панов проведе разговори с президента Румен Радев и премиера Бойко Борисов, настоявайки пред тях за прекратяване на недосегаемостта на главния прокурор, но никой не прие идеите му. Вместо това по темата говори основно Цацаров, който се съгласи да се създаде процедура за разследването му с една уговорка - ако има такава процедура и за шефовете на върховните съдилища. След това темата бе забравена.\r\n\tВ доклада на европрокурорите не се споменава нищо за специални процедури за разследване на председателите на върховните съдилища. Обяснението е просто – те могат да бъдат разследвани от всеки прокурор. Шефовете на съдилищата нямат никаква власт да нареждат на останалите съдии как да си решават делата. Главният прокурор обаче може да разпорежда на всеки прокурор, включително как да се разследва дело срещу самия него.\r\n\t \r\n\tМинистерството на правосъдието започна да работи само по препоръката на Цацаров – да се създаде общ механизъм за разследване на \"тримата големи\" в съдебната власт. Работата върви много бавно, вероятно поради друга препоръка – тази на премиера Бойко Борисов, че реформата на прокуратурата ще се прави след мандата на Цацаров.\r\n\t \r\n\tЕто как върви работата. През декември 2016 г. излязоха препоръките на европейските прокурори. През януари 2017 г. излезе докладът на Европейската комисия, която призова препоръките на европейските прокурори да бъдат изпълнени. През февруари 2017 г. правителството вече имаше план за действие по доклада на ЕК. През юли същата година бе утвърдена Пътна карта към плана за действие по доклада на ЕК. В тази пътна карта пише, че правилата за независимо разследване на Цацаров ще бъдат готови през октомври 2017 г.\r\n\t \r\n\tНа 13 декември 2017 г. министър Цецка Цачева заяви пред БНТ, че с изработването на тези правила се е заела работна група в министерството. Тя проучвала практика по този въпрос в другите европейски държави. Работата щяла да приключи през януари 2018 г.\r\n\t \r\n\tПрез февруари 2018 г. Цачева каза, че анализирането на практика продължава.\r\n\t \r\n\tНа 16 март Mediapool се обърна към правосъдното министерство в въпроса кога работната група ще бъде готова с предложението си. Отговорът бе - на 31 март.\r\n\t \r\n\tМеждувременно Съветът на Европа на България да покаже какво е решението по този въпрос, защото разсъждава по него от 2009 година.\r\n\t \r\n\tАко срокът най-накрая бъде спазен и през октомври България излезе с конкретни предложения, то цялата работа пак ще пасне като в ръкавица. През 2019 г. мандатът на Цацаров ще е изтекъл, Борисов ще си е спазил обещанието, а човекът на Борисов - Пламен Георгиев вероятно ще бъде на мушката от човека на Цацаров - Борислав Сарафов.", "date": "2018.03.19", "title": "Реформа на двете скорости – форсаж за съда, задна за главния прокурор"}
{"url": "http://www.mediapool.bg/britanka-be-obyavena-za-nai-dobar-uchitel-v-sveta-i-poluchi-nagrada-ot-1-milion-dolara-news276889.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританката Андрия Зафираку, начална учителка в проблемен район в Лондон, бе обявена на церемония в Дубай за най-добър учител в света и получи награда от един милион долара, предаде Франс прес.\r\n\t \r\n\t\"Поздравления на Андрия Зафираку, че спечели титлата най-добър учител в света - най-хубавата професия в света\", написа в Туитър емирът на Дубай Мохамад бин Рашед Ал Мактум, след като връчи наградата на лауреатката.\r\n\t \r\n\tНа церемонията присъства световният шампион във Формула 1, британецът Луис Хамилтън, който донесе приза със спортен болид, ескортиран от дубайската полиция.\r\n\t \r\n\tЗафираку бе една от 10-те финалистки измежду 30 000 кандидати от целия свят, които участваха в международния конкурс за най-добър учител в света. Тя преподава в общинското училище на Алпертън - многоетнически беден район в северен Лондон, посочиха организаторите.\r\n\t \n\n\r\n\tНаучила е основни думи и фрази от 35-те езика, говорени в нейното училище - включително хинди, тамилски и гуджарати - и може да общува с учениците си и техните родители, мнозина от които са бежанци. Освен това Зафираку е въвела реформа на учебната програма, за да я направи по-близка до всекидневието на своите ученици.\r\n\t \r\n\tКонкурсът за най-добър учител се организира за четвърти път от фондацията Варки (Varkey), работеща в Дубай. Наградата е финансирана на траншове, с условието, че лауреатът ще остане учител най-малко пет години.\r\n\t \r\n\tФондацията е основана от индийското семейство Варки, които са се заселили през 50-те години на миналия век в Обединените арабски емирства, по онова време британски протекторат. Фамилията е натрупала състояние, като е изградила мрежа от частни училища, предназначени първоначално за децата на заселници от западни страни или от Индийския субконтинент, настанили се в страните от Персийския залив по времето на петролния бум, посочва АФП.", "date": "2018.03.19", "title": "Британка бе обявена за най-добър учител в света и получи награда от 1 милион долара"}
{"url": "http://www.mediapool.bg/vazmozhno-e-i-ministri-da-badat-obvineni-za-shemata-bolnitsa-v-bolnitsata-news276900.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследването на прокуратурата за нарушенията в болниците може да обхване министри, зам.-министри и длъжностни лица от районните здравни каси. Това обяви говорителят на главния прокурор Румяна Арнаудова в понеделник в Шумен.\r\n\t, заяви Арнаудова.\r\n\tВ петък прокуратурата обяви, че в страната по т.нар. схема \"болница в болницата\", сред които и \"Пирогов\". Ден по-рано по същите обвинения  Антонио Маринов.\r\n\tПо подобни подозрения държавното обвинение вече образува досъдебни производства за работата на болниците във Враца и Ловеч, а в момента текат проверки и в лечебни заведения в Попово, Бургас, Благоевград, Русе, Велико Търново и Кърджали. При всички тях става въпрос за т.нар. схема \"болница в болницата\".\r\n\t, посочи Арнаудова и допълни, че се очакват повече досъдебни производства, тъй като се установява, че се касае за трайна тенденция, която е продължила повече от 7 години.\n\n\r\n\tТя обясни, че предстои да се установи не само дали договорите по схемата “болница в болницата“ са сключени законосъобразно, но и доколко са били изгодни за лечебните заведения. По думите й безспорно се установява тежко финансово състояние на много болнични заведения, което се дължи не само на безстопанственост, но и на явно неизгодни сделки, които са били сключвани.\r\n\tДлъжностните лица ще носят наказателна отговорност, ако са дали в нарушения на закона разрешение да се осъществява една медицинска дейност.\r\n\tПроверяваният период е от 14 декември 2010 година досега. В зависимост от етапа на разследването, на датата, на която е дадено съответното разрешение, ще се установи и кои ще бъдат обвиняеми.", "date": "2018.03.19", "title": "Възможно е и министри да бъдат обвинени за схемата “болница в болницата“"}
{"url": "http://www.mediapool.bg/chast-ot-sofiya-ostava-bez-voda-zaradi-nov-kanal-i-remonti-news276869.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t“Софийска вода” временно ще прекъсне водоснабдяването в някои части на столицата заради изграждане на улична канализация на ул. “Акад. Димитър Ангелов“ в кв. “Симеоново“. Без вода от 9:00 до 19:00 часа ще са живеещи в района на: ул. “Акад. Димитър Ангелов“, ул. 75; по ул. “Извор“ от №15 до ул. “Акад. Димитър Ангелов“. При продължителност на строително-ремонтните дейности над 12 часа “Софийска вода” ще осигури алтернативно водоснабдяване с водоноска на адрес: ул. “Акад. Димитър Ангелов “ ъгъла с ул. “Извор“, съобщават от дружеството.\r\n\tСлед възстановяване на водоснабдяването е възможно временно повишаване мътността на водата.\r\n\tЗаради диагностика на трасе на уличен водопровод на ул. “Данаил Крапчев“, кв. “Витоша“, се налага спиране на водоподаването от 10:00 до 19:00 часа за живеещи в района на: по ул. “Емануил Попдимитров“ от ул. “Ангел Каралийчев“ до ул. “Трифон Кунев“ , ул. “Трифон Кунев“, по ул. “Данаил Крапчев“ от ул. “Йордан Стубел“ до ул. “Трифон Кунев“.\r\n\tВъв връзка с подмяна на спирателен кран на бул. “Патриарх Евтимий“ се налага спиране на водоподаването от 09:00 до 19:00 часа за живеещи в района на бул. “Патриарх Евтимий“ от бул. “Витоша“ до ул. “Георги Сава Раковски“.", "date": "2018.03.19", "title": "Част от София остава без вода заради нов канал и ремонти"}
{"url": "http://www.mediapool.bg/artist-ot-sirk-dyo-solei-zagina-po-vreme-na-predstavlenie-news276870.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t38-годишният френски въжеиграч Ян Арно от световноизвестния “Сирк дю солей“ загина в неделя по време на представление в САЩ, щата Флорида, предаде Би Би Си. Той падна върху арената и по-късно почина в болница.\r\n\t“Цялото семейство на “Сирк дьо солей“ е в шок“, обявиха от управата на цирка. В съобщението се посочва, че е започнало разследване на местните власти, за да установят какво е причинило инцидента. Отменени бяха две представления в неделя.\r\n\tАрно работи за цирка от 15 години. “Всички, които го познаваха, го обичаха“, каза директорът на цирка Даниел Ламар.", "date": "2018.03.19", "title": "Артист от “Сирк дьо Солей“ загина по време на представление"}
{"url": "http://www.mediapool.bg/kim-chen-un-se-e-obyavil-sreshtu-yadrenite-orazhiya-news276871.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският ръководител Ким Чен Ун е дал дума, че е ангажиран с превръщането на Корейския полуостров в зона, свободна от ядрени оръжия, заяви южнокорейският министър на външните работи Кан Кьон Ха, цитиран от АП и БНР.\r\n\tТова било главното условие, поставено от американския президент Доналд Тръмп, за да се срещне със севернокорейския лидер.Пхенян засега не потвърждава публично плановете за среща на върха с Тръмп и мястото, където тя може да се състои.\r\n\tЮжна Корея също е поискала от Севера да покаже ясен ангажимент към превръщането на полуострова в зона свободна от ядрени оръжия. Ким Чен Ун е дал такова обещание, каза външният министър на Южна Корея.\r\n\tКан Кьон Ха подчертава, че \"за първи път думите дойдоха директно\" от лидера на Северна Корея.", "date": "2018.03.19", "title": "Ким Чен Ун се е обявил срещу ядрените оръжия"}
{"url": "http://www.mediapool.bg/potentsialnite-teroristi-v-evropa-sa-30-000-dushi-news276872.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 30 хиляди души в Европа са потенциално част от терористични общности, каза директора на Европол Роб Уейнрайт в понеделник в интервю за БТВ. По думите му всички страни в Европа са застрашени от тероризма и България не е изключение.\r\n\t“Нещата не са толкова ясни. Тези хора са вдъхновени, но не са подчинени на “Ислямска държава“, коментира Уейнрайт.  \r\n\tПо думите му основните заплахи срещу Европа са много комплексни – има експлозия от терористичната дейност през последните години, има киберзаплахи и много групи, които наподобяват мафии в много държави.\r\n\tТой коментира и атентата на бургаското летище в Сарафово: “Това беше един от най-важните случаи в историята на тероризма, в който Европол оказа съдействие. Българските власти ни дадоха пълен достъп, успяхме да постигнем много в разследването”.", "date": "2018.03.19", "title": "Потенциалните терористи в Европа са 30 000 души"}
{"url": "http://www.mediapool.bg/avariya-blokira-rabotata-na-agentsiyata-po-vpisvaniyata-news276873.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвария в сградата на Агенцията по вписванията в София затвори фронт - офисите на институцията за часове в понеделник.\r\n\tТова възпрепятства обработването на данни за Търговския регистър, Регистъра на юридическите лица с нестопанска цел, Имотния регистър, регистъра РИОС и регистъра БУЛСТАТ. Те няма да работят с клиенти до отстраняването на повредата. След 11 часа от агенцията съобщиха, че проблемът е решен.\r\n\tЗаявления и документи преди това се подаваха само по електронен път.", "date": "2018.03.19", "title": "Авария блокира работата на Агенцията по вписванията"}
{"url": "http://www.mediapool.bg/tramp-e-nakaral-sluzhiteli-na-beliya-dom-da-podpishat-sporazumeniya-za-konfidentsialnost-news276875.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп е накарал висши служители на Белия дом да подпишат споразумения за неразгласяване на информация след няколко изтичания на информация в първите месеци на управлението му, пише в. \"Вашингтон пост\".\r\n\t \r\n\tВ споразуменията се казва, че подписалите ги може да бъдат наказани с финансови санкции ако разкрият поверителна информация от Белия дом на медии или други лица. Срокът на тези споразумения продължава и след изтичането на мандата на Тръмп.\r\n\t \r\n\tНякои участници в предизборния екип на Тръмп са подписали подобни споразумения, но юридически експерти са изразили съмнение, че подобен документ е законово обвързващ за високопоставени правителствени служители поради конституционните гаранции за защита на свободата на словото.\n\n\r\n\t \r\n\tВ крайна сметка служителите на Белия дом са се съгласили да подпишат споразуменията, отчасти защото са преценили, че те вероятно са без законова стойност.", "date": "2018.03.19", "title": "Тръмп е накарал служители на Белия дом да подпишат споразумения за конфиденциалност"}
{"url": "http://www.mediapool.bg/es-izrazi-bezuslovna-solidarnost-s-london-po-sluchaya-skripal-news276876.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа среща в Брюксел външните министри на ЕС призоваха Русия да отговори на въпросите за използването на токсично вещество срещу бивш неин шпионин във Великобритания и изразиха безусловна солидарност с Лондон, съобщи Ройтерс.\r\n\t \r\n\t\"ЕС остро осъжда нападението, извършено срещу Сергей и Юлия Скрипал в Солсбъри, Великобритания, на 4 март 2018 г., в което сериозно пострада и един полицай. Животът на много граждани бе застрашен от тази безразсъдна и незаконна проява. ЕС приема изключително сериозно преценката на правителството на Великобритания, че е много вероятно отговорността да е на Руската федерация“, гласи изявлението на европейските външни министри.\r\n\t \r\n\tПо-нататък в него се посочва, че ЕС е шокиран от нападателното използване на невротоксично вещество от военен клас, от разработен от Русия вид, на европейска земя за пръв път от над 70 години.\n\n\r\n\t \r\n\tУпотребата на химически оръжия от когото и да било при каквито и да било обстоятелства е напълно недопустима и представлява заплаха за сигурността на всички ни. Всяка подобна употреба е явно нарушение на Конвенцията за химическите оръжия, нарушение на международното право и подкопава опиращия се на закони международен ред, заявяват страните членки на ЕС.\r\n\t \r\n\tТе приветстват ангажимента на Великобритания да работи в тясно сътрудничество с Организацията за забрана на химическите оръжия (ОЗХО) в разследването на нападението. \r\n\t \r\n\tЕС призовава Русия спешно да отговори на зададените от Великобритания и международната общност въпроси и да предостави на ОЗХО незабавни и пълни данни за програмата си \"Новичок\".\r\n\t \r\n\t\"ЕС изразява безусловната си солидарност с Великобритания и подкрепата си, включително за усилията на Великобритания да изправи пред съда отговорните за това престъпление.\r\n\tЕС ще продължи да следи отблизо този въпрос и последиците му\", се казва в края на изявлението. \r\n\t \r\n\t\r\n\t \r\n\t коментира от своя страна, че \"твърденията на Русия, че не е отговорна за отравянето на бивш руски шпионин са абсурдни\".\r\n\t \r\n\tОтричането от страна на Русия става все по-абсурдно, каза Джонсън пред репортери при пристигането си за среща със своите колегите от ЕС в Брюксел, на която ще ги информира за развитието на случая.\r\n\t \r\n\tТова е класическа руска стратегия, те вече не могат да заблудят никого. Едва ли има страна край масата тук в Брюксел, която да не е пострадала в последните години по някакъв начин от злостното или разрушително поведение на Русия, каза министърът, цитиран от Ройтерс.\r\n\t \r\n\tЛондон обвини Москва, че стои зад покушението срещу Сергей Скрипал и Юлия Скрипал, извършено с бойно отровно вещество, създадено в бившия Съветски съюз. Двамата все още са в критично състояние. \r\n\t \r\n\tСлучаят доведе до дипломатическа криза след като Лондон изгони 23 руски дипломати, а Москва отговори с реципрочни мерки. \r\n\t \r\n\t\r\n\t\tкоментира, че Русия ще остане труден партньор, но Европейският съюз трябва да може да продължи да разговаря с Русия въпреки многото спорни въпроси.\r\n\t\r\n\t\t \r\n\t\r\n\t\tТой заяви, че ЕС ще подкрепи Великобритания по случая с отравянето на бившия руски шпионин Сергей Скрипал.\r\n\t\r\n\t\t \r\n\t\r\n\t\tПопитан дали ЕС ще обмисли евентуални наказателни мерки срещу Русия, Маас отговори, че общността ще обсъди въпроса, ако Великобритания поиска това.\r\n\r\n\t \r\n\t\r\n\t \r\n\tНа този фон  заяви, че узнал от медиите за отравянето на Сергей Скрипал във Великобритания и че Русия няма такива отрови.\r\n\t \r\n\t\"Що се отнася до тази трагедия, узнах за нея от средствата за масова информация и първото, което идва наум е, че ако това е било бойно отровно вещество, разбира се, хората биха умрели на място, това е очевиден факт и трябва да се разбере. Русия няма такива средства, ние унищожихме всички наши химически оръжия под контрола на международни наблюдатели\", каза Путин, цитиран от ТАСС.\r\n\t \r\n\tТой отхвърли като нелепи британските обвинения за намеса на Русия в отравянето на бившия руски шпионин и заяви, че Русия е готова да сътрудничи с британските власти в разследването на случая, предаде Асошиейтед прес. \r\n\t \r\n\tГоворителят на Кремъл добави, че Великобритания би трябвало или да подкрепи с доказателства твърденията си, че Русия е отговорна за отравянето на бившия шпионин Сергей Скрипал и дъщеря му Юлия, или да се извини.\r\n\t \r\n\tСпоред него в случая не става дума за \"изостряне на отношенията със Запада.\r\n\t \r\n\t\"За нас е разбираема солидарността (на други страни към Великобритания) - и евроатлантическа, и друга. Но рано или късно ще трябва да се отговаря за тези голословни обвинения. Необходимо е или те да бъдат подкрепени с някакви доказателства, или да бъде поднесено съответното извинение\", каза той.", "date": "2018.03.19", "title": "ЕС изрази безусловна солидарност с Лондон по случая \"Скрипал\""}
{"url": "http://www.mediapool.bg/putin-s-rekordna-izborna-pobeda-news276868.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВладимир Путин е получил вчера най-високия резултат за последните няколко президентски избори в Русия, съобщи заместник-председателят на руската Централна избирателна комисия Николай Булаев, цитиран от ТАСС.\r\n\tЗа Путин са гласували над 56 милиона души, или 76,66 процента. \"Това е абсолютен рекорд за последните няколко избори за президент на Русия\", каза той. Данните са при преброени 99,84 на сто от бюлетините.\r\n\tС такъв резултат Путин подобрява рекорда си от предишните избори през 2012 г. и се представя по-добре отколкото прогнозираха социологическите анкети от последните седмици, отбелязва Франс прес.\r\n\tНа второ място е кандидатът на комунистите Павел Грудинин с около 11% подкрепа, следван от Владимир Жириновски с 5.8%. Ксения Собчак е четвърта с около 1,6%, пред Григорий Явлински от либералната опозиционна партия \"Яблоко\" с малко над 1%. Максим Сурайкин от партия \"Комунистите на Русия“, Сергей Бабурин от партия \"Руски общонароден съюз\" и Борис Титов от Партия на растежа са с резултат под един процент.\r\n\tИзбирателната активност е достигнала 67,4 процента, по данни на ЦИК. На предишните избори тя беше 65 процента.\r\n\tВ Москва гласувалите за Путин са се увеличили с 1,2 милион души до 3,2 милиона души, което е с 60 процента повече, отколкото на изборите от 2012 г.. В Крим за Путин са гласували 92,15 процента от избирателите, или 985 117 души. Избирателната активност на полуострова е била 71,47 процента.\r\n\tНямаше никакво съмнение, че Владимир Путин ще бъде преизбран за президент, но изборите в Русия откроиха три поуки: че на Кремъл не му е лесно да мобилизира избирателите, че либералната опозиция трудно преодолява разделенията, а комунистите не успяват да се обновят, коментира Франс прес.Противоречиви оценки за избирателната активност\r\n\tАгенцията отбелязва избирателната активност като исторически ниска, изхождайки от факта, че Кремъл първоначално се надяваше Путин да вземе поне 70 процента от вота при 70 процента избирателна активност.\r\n\t Руският президент Владимир Путин заяви в понеделник, че Русия иска да има градивни отношения с другите страни и няма да се въвлече в надпревара във въоръжаването.\r\n\t \r\n\tПред победените си съперници на вчерашните президентски избори той каза, че ще се съсредоточи върху повишаването на жизненото равнище на сънародниците си, подобряване на здравеопазването и образованието и върху други вътрешнополитически въпроси, посочва Асошиейтед прес.", "date": "2018.03.19", "title": "Путин с рекордна изборна победа"}
{"url": "http://www.mediapool.bg/i-bnb-otkazva-da-obyavi-koi-e-realen-sobstvenik-na-yulen-news276874.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБНБ е отказала на екоминистерството да обяви кой е действителният собственик на компанията “Юлен“, която е концесионер на ски зоната в Банско. Аргументът е бил, че това не е в правомощията на централната банка. Това съобщи министърът на околната среда Нено Димов пред бТВ в понеделник. Номиналният собственик е добре извествен - кипърският гражданин Георгиус Георгиу.\r\n\tПо закон БНБ не се занимава директно с проследяване на действителните собственици на кредитополучателите на банките, каквато е компанията \"Юлен\". Въпреки това обаче \"Банков надзор\" може да направи проверка на конкретна кредитна експозиция, още повече ако става дума за свързани лица. През декември 2017 г. влязоха в сила промени в Закона за кредитните институции (чл. 45а, чл. 45б), според които търговските банки трябва да въведат правила и механизми за проверка на действителните собственици на свързаните с банката дружества, ако те имат кредити от нея. Освен това банките трябва да представят в БНБ тримесечен отчен на заемите към свързани лица. Нищо от тази информация не е публично, а голяма част от нея е банкова или професионална тайна, която не може да се предоставя свободно не само на обществеността, но и на държавните институции.\r\n\tМинистър Нено Димов обясни, че въпреки неуспешното запитване до БНБ, държавата знае кой е реалният собственик, но работа на министерството на околната среда е само да контролира изпълнението на концесионния договор. Министърът допълни, че очаква резултат от проверката на прокуратурата за собствеността в дружеството.\r\n\t“Каквито предписания даде прокуратурата, те ще се изпълнят“, каза Димов и допълни, че няма никаква идея в каква посока работи държавното обвинение.\r\n\tВ началото на март прокуратурата съобщи, че е получен сигнал от партия “Зелените“, в който има данни за престъпления против околната среда в Пирин. В сигнала са били изложени факти за допуснати множество нарушения на действащото законодателство при сключване и изпълнение на договор за отдаване на концесията на територия в националния парк.\r\n\t“Зелените“ отправиха искане за извършване на проверка за действителния собственик на концесионера \"Юлен\" АД, както и установяване на нарушения от страна на този концесионер. В това число нарушения при ползването на площи, значително надвишаващи размера на концесионната територия по договор и с наличието на обекти на трети лица там.\r\n\tСигнали за използване на площи, които не влизат в концесионния договор, са подавани периодично през годините от неправителствени организации. При първото правителство на Бойко Борисов тогавашният министър на околната среда Нона Караджова поръча проверка на действително използваната площ и обяви, че тя надвишава предоставената по договор.\r\n\tВ сегашния сигнал на \"Зелените\" се поставят и въпроси относно разрешения за ново строителство, издадени на концесионера, но попадащи извън зоната на територията по договор. В сигнала се съдържат и данни за свързаност между \"Юлен\" АД и федерация по ски, с оглед получаване и разходване от същата на средства от държавния бюджет, обясняват от прокуратурата.\r\n\tПо документи \"Юлен\" е офшорна собственост, но се свързва със собствениците на Първа инвестиционна банка Цеко Минев и Ивайло Мутафчиев. Преди време адвокатът на дружеството Петър Петров, който е и част от управлението му, заяви, че управляващите знаят кой е реалния собственик на компанията, но той не може да го назове. Премиерът Бойко Борисов обяви, че това е Цеко Минев, но Минев отрече.  В същото време посоченията за краен собственик на \"Юлен\" е председател на федерацията по ски, която получава средства от държавата за организиране на стартове от световната ски купа на пистите над Банско.\r\n\tПроверката на прокуратурата, която трябва да изясни и собствеността на \"Юлен\", трябва да приключи през месец май.\r\n\tВ понеделник Нено Димов коментира, че протестите срещу промяната в плана за управление на национален парк \"Пирин\" показват \"неомарксистки поглед към развитието\". Димов допълни, че правителството прилагало консервативния подход, т.е. съобразява се с мнението на местната общност. Даде пример за такъв подход в Трън, където местната общност се обяви на референдум срещу златодобива, и в Генерал Тошево, където бе блокиран проект за добив на природен газ.\r\n\tМинистърът повтори тезата си, че протестите са част от политическа кампания и прогнозира, че те ще продължат до изборите догодина.", "date": "2018.03.19", "title": "И БНБ отказва да обяви кой е реален собственик на \"Юлен\""}
{"url": "http://www.mediapool.bg/ukraina-iska-evropeiski-sanktsii-sreshtu-gerhard-shryoder-news276877.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕС трябва да приеме санкции и срещу неруски граждани, които работят за Владимир Путин, по-специално бившия германски канцлер Герхард Шрьодер, заяви украинският външен министър Павло Климкин в интервю за в. \"Билд\", цитирано от Франс прес.\r\n\t \r\n\t\"Важно е да се санкционират тези, които рекламират проектите на Путин в чужбина. Герхард Шрьодер е най-големият лобист на Путин в света. Ето защо ЕС трябва да види какво може да направи по въпроса\", каза Климкин.\r\n\t \r\n\tГерхард Шрьодер бе канцлер на Германия от 1998 до 2005 г. След изборното си поражение от 2005 г. срещу Ангела Меркел Шрьодер, който е в приятелски отношения с руския президент, зае няколко длъжности, на които представлява и защитава стратегически интереси на Русия.\n\n\r\n\t \r\n\tМиналата есен той бе избран за председател на управителния съвет на руския петролен гигант с преобладаващо държавно участие \"Роснефт\". Западът е наложил санкции на тази компания заради конфликта в Украйна.\r\n\t \r\n\tШрьодер работи и за газовия гигант \"Газпром\" като председател на надзорния съвет на компанията \"Норд стрийм\", която управлява газопровода \"Северен поток\".\r\n\t \r\n\tГерманската министърка на отбраната Урсула фон дер Лайен реагира предпазливо на мнението на Климкин за санкции срещу Шрьодер, предаде ТАСС.\r\n\t \r\n\tНа въпрос на в. \"Билд\" тя заяви, че въпросът за санкции срещу Шрьодер трябва \"да се обмисли много внимателно и след съответна проверка\".", "date": "2018.03.19", "title": "Украйна иска европейски санкции  срещу Герхард Шрьодер"}
{"url": "http://www.mediapool.bg/uraganat-prichinil-shteti-za-500-000-leva-vav-vratsa-news276878.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tОколо 500 000 лева са щетите, нанесени от ураганния вятър през почивните дни във Враца, показват предварителните изчисления на общината. Очаква се в сряда правителството да отпусне сума от такъв порядък за общината, обеща премиерът Бойко Борисов в понеделник.\r\n\t\r\n\tСредствата от държавния бюджет обаче ще са само за публични сгради и инфраструктура. За пострадалите частни домове ще се търси доброволна помощ от строителни фирми и дарения от частния бизнес, обясни кметът на Враца Калин Каменов пред бТВ.\r\n\tВ следващите дни жителите с най-пострадалите домове ще бъдат подпомогнати, каза кметът и допълни, че се стремят това да стане колкото се може по-скоро заради прогнозите за влошаване на времето в края на седмицата. В момента тези къщи са обезопасени и покривите са покрити с найлони, така че да не се наводняват.\r\n\tПо думите на кмета има готовност пострадали граждани да бъдат настанени в общински имоти, но засега нямало желаещи за това. Общината имала възможност да отпусне до 2000 лева на пострадалите. За сериозните ремонти обаче ще се търсят дарения от бизнеса.\r\n\tСпоред Каменов най-пострадал е кв. \"Кула\" във Враца, където почти няма къща без щети от вятъра, чиито пориви надвишили 160 км в час. Покривите на пет от къщите в тази част на града отлетели \"като корабни платна\".\r\n\tКметът посочи, че в момента се следят всички язовири в района, за да не стигне и до наводнения.", "date": "2018.03.19", "title": "Ураганът причинил щети за 500 000 лева във Враца"}
{"url": "http://www.mediapool.bg/nad-100-kashti-i-targovski-obekti-sa-unishtozheni-ot-pozhari-v-avstraliya-news276879.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисоки температури и силни ветрове предизвикаха пожари в Австралия, които унищожиха над 100 къщи и търговски обекти, предадоха ДПА и Франс прес.\r\n\t \r\n\tВ курортното село Татра на южното крайбрежие в щата Нов Южен Уелс са унищожени 69 къщи, а на 39 са нанесени щети. Унищожени са и 30 каравани и бунгала.\r\n\t \r\n\tСпасени са близо 400 къщи. Целият район е обявен за бедствена зона.\r\n\t \r\n\tВ съседния щат Виктория са изгорели близо 40 000 хектара площи и са загинали крави и волове. Унищожени са 18 къщи.\r\n\t \r\n\tВ Татра са изгорели над 1000 хектара.\r\n\t \n\n\r\n\tС пожарите се борят над 150 пожарникари, подкрепени от самолети за гасене на пожари.", "date": "2018.03.19", "title": "Над 100 къщи и търговски обекти са унищожени от пожари в Австралия"}
{"url": "http://www.mediapool.bg/v-belgiya-profil-v-sotsialnite-mrezhi-shte-mogat-da-imat-navarshilite-13-godini-news276880.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт май в Белгия влиза в сила закон, според който в социалните мрежи ще имат право на профил само навършилите 13 години, съобщават местни медии, цитирани от БТА.\r\n\t \r\n\tОтбелязва се, че след месец в ЕС ще бъдат приложени общи правила, като всяка отделна държава ще може да ги прилага по своя преценка.\r\n\t \r\n\tЕвропейското изискване е профил в мрежите да имат само навършилите от 13 до 16 години.\r\n\t \r\n\tБелгийското правителство е приело решението след съгласуване с организации за защита на децата. Според тези организации почти всички деца до 14 години вече притежават профил.", "date": "2018.03.19", "title": "В Белгия профил в социалните мрежи ще могат да имат навършилите 13 години"}
{"url": "http://www.mediapool.bg/tryabva-da-bade-postignat-otnovo-konsensus-za-globalizatsiyata-news276881.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИдеята, че дерегулациите, глобализацията на търговията и свободното движение на капиталите са полезни, доминираше дълго време световната икономика. Кризата от 2008 г. взриви на парчета този консенсус.\r\n\tВ продължение на десетилетия Западът вярваше в една добре дефинирана и до голяма степен приета икономическа парадигма, с дълбоки последици на национално и международно равнище. Тази вяра обаче угасна с намаляването на доверието в способността на \"експертите\" да обясняват и, най-вече, да предсказват икономическата еволюция. Световната икономика е изправена пред нараснал риск от разпокъсване и от още по-голям упадък на най-слабите страни.\r\n\t \r\n\tДоминиращата до неотдавна икономическа парадигма бе въплътена във Вашингтонския консенсус - съвкупност от 10 икономически мерки, прилагани на национално и международно равнище с цел икономическа и финансова глобализация. С две думи той се основаваше на идеята, че дерегулацията и либерализирането на цените ще бъдат полезни и ще благоприятстват свободната търговия и една относителна свобода на движението на капиталите.\r\n\t \r\n\tНавремето се приемаше, че засилването на международните икономически и финансови връзки е най-доброто средство за постигане на трайна изгода, повишаване на производителността и намаляване на риска от финансова нестабилност. Разпространено бе и схващането, че тази стратегия ще бъде съпътствана от допълнителни предимства като подобряването на социалната мобилност и понижаването на риска от войни. Тя трябваше освен това да допринесе за едно изравняване между развитите и развиващите се страни, намалявайки по този начин бедността, а оттам - и икономическите стимули за нелегална имиграция.Заслепеност\r\n\tВярна на класическите теории, преподавани в повечето университети, тази стратегия преживя звездния си час след падането на Берлинската стена, когато бившите комунистически страни и Китай се присъединиха към световния ред, доминиран от Запада, стимулирайки по този начин производството и потреблението.\r\n\t \r\n\tДоверието във Вашингтонския консенсус обаче се превърна в своеобразна сляпа вяра. Чувството на самодоволство, което в резултат се възцари сред политическите ръководители и икономистите, допринесе за това световната икономика да стане по-уязвима от поредица малки удари, чиято кулминация бе кризата от 2008 година.\r\n\t \r\n\tИзведнъж предимствата на глобализацията избледняха в сравнение с рисковете. Фактът, че кризата започна в Съединените щати не подобри положението, тъй като до този момент те бяха водещата сила зад Вашингтонския консенсус и една глобализация без ограничения - по-специално заради ролята им в многостранните организации като Г-7, Международния валутен фонд (МВФ), Световната банка (СБ) и Световната търговска организация (СТО).\r\n\t \n\n\r\n\tКризата и нейните последици се дължат отчасти на грешки в анализа. Икономистите не разбраха в достатъчна дълбочина връзката между регистриращия бърз растеж и все по-либерализиран финансов сектор и реалната икономика. Те не схванаха добре и влиянието на големите технически иновации. Политическите ръководители пък пренебрегнаха икономическите, политическите и социалните последици от увеличаването на неравенството, което отслаби средната класа. Те подцениха и рисковете от разпространяване на финансовата зараза и засилване на миграционния наплив.\r\n\t\r\n\tВъпреки няколкото малки промени ръководствата на МВФ и СБ продължиха да отразяват една отминала епоха, по-конкретно с несъразмерно голямото влияние на Европа. Дори Г-20, която бе създадена, за да наследи Г-7, е определяна като прекалено тесен и елитарен клуб, за да може да насърчи една наистина ефикасна икономическа координация, и не промени правилата на играта.\r\n\t \r\n\tСледователно не е изненадващо, че ентусиазмът за икономическата и финансовата глобализация изчезна. Както развитите страни, така и нововъзникващите пазарни икономики отдавна не желаят засилване на регионалните и международните институции, което би ги принудило да се откажат частично от своя суверенитет.\r\n\t \r\n\tНякои държави сега се затварят в себе си и/или отдават приоритет на двустранните си отношения, или дори на регионалните, както е в Азия. Това развитие облагодетелства големите икономически сили като Съединените щати и Китай, но би могло да маргинализира още повече цели страни и региони, особено в Африка.\r\n\t \r\n\tНяма да е лесно да бъде постигнат нов консенсус. Това ще е голямо предизвикателство, изискващо политическа воля и дълъг период от време. Този процес вероятно ще премине през проучването и отхвърлянето на няколко лоши идеи преди добрите да пуснат корени.Загуба на доверие\r\n\tВ очакване, икономистите и политическите ръководители имат да изиграят важна роля за подобряване на сегашната ситуация. Различните държави, по-специално в Европа, трябва да реформират една изхабена и загубила доверие многостранна система за икономическо управление. А на международно равнище, концепцията за \"справедлива търговия\" - за да не се говори за социална мобилност - е необходимо да бъде обект на по-задълбочени дискусии.\r\n\t \r\n\tТрябва освен това да бъде проучено по-отблизо взаимодействието между реалната икономика и финансовия сектор. Необходимо е и да се обърне по-голямо внимание на въпроса за разпределението на богатствата, за да бъдат \"излекувани\" прекалено големите неравенства, по-конкретно като бъде облекчен натискът върху средната класа и не се допусне най-уязвимите прослойки от населението да попаднат в мрежата на социалната система.\r\n\t \r\n\tТова предполага по-добро разбиране на структурните промени, свързани с техническата еволюция - големите компании в областта на високите технологии трябва да признаят своята нарастваща системна важност и да се приспособят към нея заедно с държавите.\r\n\t \r\n\tСамодоволството е основна причина за загубата на доверие в предишната икономическа парадигма. Нека не допуснем то да причини още повече поразии.", "date": "2018.03.19", "title": "Трябва да бъде постигнат отново консенсус за глобализацията"}
{"url": "http://www.mediapool.bg/posledovatelnite-sreshti-s-tramp-edva-li-shte-reshat-spora-v-zaliva-news276882.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидери от Саудитска Арабия, Обединените арабски емирства и Катар ще направят пътека до президента на САЩ Доналд Тръмп в следващите няколко седмици за последователни посещения, които едва ли ще разрешат отдавнашния спор между американските съюзници от Залива.\r\n\t \r\n\tВашингтон има голямо желание да сложи край на конфронтацията между Катар, от една страна, и няколко други арабски държави, от друга. Разривът разделя междуправителствената организация Съвет за сътрудничество в Залива (ССЗ) и вреди на предвожданите от САЩ усилия за поддържане на силен фронт срещу Иран.\r\n\t \r\n\tСъединените щати се надяваха да бъдат домакин на среща на върха САЩ-ССЗ по-късно тази година, но вероятността за това май е малка, като се има предвид, че съперничещите си лидери все още са скарани.\n\n\r\n\t \r\n\t\"Между тях няма съгласие. Те не са готови да разрешат тази криза\", каза висш правителствен служител, говорейки за страните, замесени в кризата в Залива.\r\n\t \r\n\tСаудитска Арабия, Обединените арабски емирства, Бахрейн и Египет скъсаха връзките си с Катар в областта на транспорта и търговията през юни миналата година, обвинявайки го, че подкрепя техния главен съперник Иран и поддържа тероризма. Катар отхвърля обвиненията и казва, че бойкотът е опит да се посегне върху неговия суверенитет и да се спре подкрепата му за реформа. \r\n\t \r\n\tВашингтон има силни съюзнически отношения със съперничещите си страни. В Катар се намира най-голямата военновъздушна база на САЩ в региона, която има решаващо значение за тяхната кампания срещу \"Ислямска държава\" в Сирия и Ирак.\r\n\t \r\n\tВ същото време правителството на Тръмп изгражда още по-близки отношения с катарските съперници Саудитска Арабия и ОАЕ.\r\n\t \r\n\tСРЕЩИ ВЪВ ВАШИНГТОН\r\n\t \r\n\tСаудитският престолонаследник Мохамед бин Салман ще се срещне с Тръмп утре във Вашингтон, а спорът с Катар едва ли ще бъде сред водещите въпроси, които младият лидер ще иска да обсъжда, казват дипломати.\r\n\t \r\n\tПосле катарският емир шейх Тамим бин Хамад Ал Тани ще се срещне с Тръмп на 10 април в Белия дом.\r\n\t \r\n\tА престолонаследникът на Абу Даби шейх Мохамед бин Зайед, който желае да има последната дума пред Тръмп, иска да се срещне с Тръмп след планирана среща с катарския емир, каза висшият правителствен служител.\r\n\t \r\n\tПървоначално престолонаследникът, известен понякога на Запад като МбЗ, трябваше да се срещне с Тръмп на 27 март.\r\n\t \r\n\t\"Всъщност МбЗ беше поискал от Тръмп да бъде последен\", каза висшият правителствен служител. Засега не са определени нови дати.\r\n\t \r\n\tЛидерите вероятно ще разговарят с Тръмп за противодействието на Иран, борбата с ислямисткия екстремизъм и задълбочаването на икономическото и военното партньорство.\r\n\t \r\n\t\"Изглежда, че няма какво толкова да се спечели, а може доста да се загуби, ако партньорите от Залива се съгласят на още една лидерска среща САЩ-ССЗ, на която да бъде домакин президентът Тръмп в \"Кемп Дейвид\", каза бивш високопоставен американски служител, работил по регионалните въпроси.\r\n\t \r\n\t\"Те могат да спечелят повече, ако самостоятелно преследват своите цели при вече планираните двустранни посещения във Вашингтон\", каза бившият служител.\r\n\t \r\n\tБойкотът на арабските страни разстрои вноса на Катар и накара вложители от четирите държави да изтеглят милиарди долари от катарски банки.\r\n\t \r\n\tКатар, който е водещият износител на втечнен природен газ, разработи нови търговски маршрути и използва десетки милиарди долари от огромния си суверенен фонд, за да защити своите банки.\r\n\tОАЕ по-специално се ядосва от предполагаемата подкрепа на Катар за ислямисти в региона.\r\n\t \r\n\tПравителството на Тръмп се тревожи, че разривът между сунитските мюсюлмански съюзници на САЩ може да облагодетелства Иран в борбата за влияние в Близкия изток.\r\n\t \r\n\tЗасега нито Саудитска Арабия, нито ОАЕ смятат, че исканията им са изпълнени, за да бъде уреден спорът. В началото на кризата четирите страни изпратиха на Доха списък с 13 искания, включително затваряне на държавно финансираната телевизия \"Ал Джазира\" и понижаване на нивото на връзките с Иран.\r\n\t \r\n\tКатар увеличава лобистките си усилия във Вашингтон, но Рияд и Абу Даби смятат спора за \"незначителен дразнител\" и \"неспешен проблем, който те могат да понасят много дълго и който не засяга интересите на САЩ\", каза ръководителят на изследователския център \"Интернешънъл крайсис груп\" Роб Мали.\r\n\t \r\n\t\"Те искат да го разглеждат като част от пейзажа, а не като нещо, което изисква незабавно внимание\", каза Мали, който наскоро се е срещал със саудитски служители.\r\n\t \r\n\tОчевидно спорният подход на Белия дом също усложнява усилията на САЩ за посредничество в спора. Отначало Тръмп решително подкрепи саудитците и емирствата, като нарече Катар \"спонсор на тероризма\". Но след това под натиска на уволнения държавен секретар Рекс Тилърсън и министъра на отбраната Джим Матис смекчи своята позиция, като призова за единство в Залива.\r\n\tКатар стана по-уверен в подкрепата на Вашингтон, който наскоро беше домакин на съвместни преговори на високо равнище.\r\n\t \r\n\tВисш американски служител, запознат с посредническите усилия на САЩ, каза, че сред съюзниците от Залива все още има известна готовност за започване на диалог.\r\n\t \r\n\t\"Те започват да осъзнават, че това само облагодетелства иранците, сирийците и руснаците и е време да измислят как да уредят тези въпроси\", каза служителят.\r\n\t \r\n\t\"Разсъждавайки рационално, те знаят, че това трябва да се уреди, че само ще стане по-зле и ще засегне други неща . . . но дълбоко в себе си биха желали да го продължат по някакъв начин, защото емоциите са толкова силни\", каза служителят.", "date": "2018.03.19", "title": "Последователните срещи с Тръмп едва ли ще решат спора в Залива"}
{"url": "http://www.mediapool.bg/razlikata-mezhdu-gerb-i-bsp-e-3-smyatat-ot-trend-news276883.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tТри процента е разликата между първите две политически сили – управляващата ГЕРБ и обявяващата се за опозиция БСП. Това показва проучване на изследователски център ″Тренд″, публикувано в понеделник.\r\n\tПети пореден месец електоралната структура на основните политически сили се запазва. ГЕРБ печели подкрепата на 21,1% от всички пълнолетни български граждани, а БСП остава на втора позиция с 18,4%, сочат данните.\r\n\tТрета е ДПС с 6,6%, като плътно следват \"Обединени патриоти\" с 5,1%. Реформаторският блок продължава да пази инерция, набирайки 1,6% от всички анкетирани. Със сходен резултат са ″Воля″ и ″Да, България″.\r\n\tСред партийните лидери Бойко Борисов е най-харесван с 39 на сто одобрение. Над половината от българите обаче не го харесват. На второ място, веднага след него се подрежда председателят на ВМРО Красимир Каракачанов с 38% одобрение, а трета е лидерът на БСП Корнелия Нинова (27%).\n\n\r\n\tСлед тях се нареждат Веселин Марешки (22%), Валери Симеонов (21%), Божидар Лукарски (14%), Волен Сидеров (12%), Христо Иванов (12%), Мустафа Карадайъ (11%) и Атанас Атанасов (9%). Никой от лидерите не събира одобрение над 50 на сто.\r\n\tНай-силно нехаресваният партиен водач е на \"Атака\" Волен Сидеров, когото не одобряват 74 на сто от анкетираните. Най-голямата му конкуренция е лидерът на ДПС Мустафа Карадайъ.\r\n\tСлед тримесечен тренд на спад в оптимистичните очаквания на българите в проучването от март нивата на оптимизъм се връщат на стойностите от ноември 2017 г. – 53% твърдят, че са оптимисти за развитието на България срещу 36%, които са по-скоро песимистично настроени.\r\n\t\"Обяснението на подобна динамика можем да търсим в сезонната смяна, тъй като традиционно по-студените месеци повишават нивата на песимизъм, но за сметка на това първите по-топли пролетни дни често носят усещането за повече оптимизъм\", коментират от \"Тренд\".\r\n\tНай-сериозен обаче е делът на тези, които не очакват промяна нито в икономическото положение в страната (44%), нито в жизнения си стандарт (50%). Привържениците на ГЕРБ са най-позитивно настроени, докато тези на БСП са по-големи песимисти.\r\n\tДва месеца след началото на българското председателство на Съвета на Европейския съюз 43% следят новините около него, но повече от половината (52%) не се интересуват какво точно се случва.", "date": "2018.03.19", "title": "Разликата между ГЕРБ и БСП е 3 %, смятат от ″Тренд″"}
{"url": "http://www.mediapool.bg/frantsuzin-ot-konsulstvoto-v-erusalim-zapodozryan-v-trafik-na-orazhie-za-palestintsite-news276884.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел съобщи, че е арестувал френски гражданин, който работи във френското консулство в Ерусалим, по подозрение, че се занимава с трафик на оръжие за палестинците, предаде Ройтерс.\r\n\t \r\n\tВ изявление на иврит службата за сигурност Шин Бет казва, че французинът използвал консулска кола, за да избегне израелските проверки и е пренесъл 70 пистолета и два автомата през граничния пункт Ерец на границата с ивицата Газа към Западния бряг най-малко пет пъти.\r\n\t \r\n\t \r\n\tСпоред \"Шин Бет\" 23-годишният Ромен Франк бил част от по-голяма палестинска мрежа за трафик. Той се присъединил към нея заради финансова изгода, а работодателят му не е знаел за неговите действия. Арестуваният през февруари французин е напправил самопризнания.\r\n\t \n\n\r\n\tОсвен Франк по случая са арестувани още осем души. Сред тях има и охранител във френското консулство в Ерусалим.\r\n\t \r\n\tДнес на Франк и на още петима от задържаните, които са палестинци, бяха предявени обвинения, че са участвали в трафик на оръжия в палестинските територии, предаде Франс прес.", "date": "2018.03.19", "title": "Французин от консулството в Ерусалим заподозрян в трафик на оръжие за палестинците"}
{"url": "http://www.mediapool.bg/napadenie-sas-zapalitelni-bombi-sreshtu-posolstvoto-na-turtsiya-v-daniya-news276886.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко двама души са нападнали посолството на Турция в Копенхаген със запалителни бомби рано в понеделник.\r\n\t \r\n\tНяма пострадали при нападението, което е причинило само леки материални щети по фасадата, предаде Ройтерс, позовавайки се на полицията в датската столица.\r\n\t \r\n\tСградата е била празна по време на атаката.\r\n\t \r\n\tПолицията е започнала разследване по случая. Никой не е арестуван към момента, съобщи полицейски представител пред Ройтерс.", "date": "2018.03.19", "title": "Нападение със запалителни бомби срещу посолството на Турция в Дания"}
{"url": "http://www.mediapool.bg/italianski-prokuror-iska-konfiskatsiya-na-korab-na-ispanska-npo-za-spasyavane-na-migranti-news276887.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианските власти конфискуваха след прокурорска заповед спасителен кораб на испанска неправителствена организация, който отказал да предаде мигранти на либийските власти, предаде ДПА.\r\n\t \r\n\tКорабът хвърлил котва на сицилианското пристанище Подзало в събота с 216 души на борда.\r\n\t \r\n\tПрокурорът на Катания Кармело Дзукаро нареди корабът да бъде конфискуван и обвини капитана и двама служители на неправителствената организация \"Проактива протегнати ръце\" (Proactiva Open Arms) в престъпен сговор и съдействие на нелегалната имиграция, съобщи италианската агенция АНСА.\r\n\t \r\n\tАдвокатка на организацията заяви, че в Италия солидарността е обявена за престъпление.\r\n\t \n\n\r\n\tНеправителствената организация съобщи, че в петък либийската брегова охрана поискала служителите да й предадат спасените в международни води жени и деца, но те отказали и хвърлили котва на италианското пристанище. Там прехвърлили тежко болно тримесечно бебе и майка му на катер на малтийската брегова охрана.\r\n\t \r\n\tИталианската брегова охрана разрешила на кораба да акостира, но заявила, че испанските власти трябва да го поемат и че най-близкото пристанище е Малта, добавя ДПА.", "date": "2018.03.19", "title": "Италиански прокурор иска конфискация на кораб на испанска НПО за спасяване на мигранти"}
{"url": "http://www.mediapool.bg/kakvo-da-ochakvame-ot-putin-i-otnovo-vazdigashtata-se-rusiya-news276904.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВладимир Путин сега има по-силен контрол над Русия - и по-силно място в света - благодарение на получения с голяма подкрепа мандат за нов президентски срок. \r\n\tНеговите вътрешни опоненти са до голяма степен примирени с това, че още 6 години ще останат в сянка. Външните му опоненти са затънали в собствените си проблеми - от бъркотията на британското излизане от ЕС, до хаоса и противоречията в администрацията на Тръмп. \r\n\tДори масовите изборни нарушения едва ли могат да накърнят позицията на Путин. А обвиненията, че се е намесвал в изборите в САЩ и че стои зад атаката с нервнопаралитично вещество във Великобритания, само укрепиха позициите му в Русия. \r\n\tЕто някои предвиждания какво може да очакват през неговите следващи 6 години на власт съперниците и съседите на Русия и нейните 147 млн. граждани. \r\n\t \n\n\r\n\tНОВА СТУДЕНА ВОЙНА?\r\n\tОтношенията между Русия и Запада са вече на най-ниската си точка след рухването на Съветския съюз преди 26 години. Въпреки донякъде приятелските му отношения с президента Доналд Тръмп, новият мандат на Путин му дава малко стимули да търси споразумение със САЩ, особено на фона на задълбочаващото се разследване по твърденията за руска намеса в американските избори през 2016 г. \r\n\t \r\n\tПриятелски настроени към Путин лидери отбелязаха успехи на неотдавнашните избори в Германия и Италия. Западните страни могат да очакват повече произхождащи от Русия хакерски атаки и пропаганда, насочени към саботиране на техните избори или дискредитиране на демократичните им системи - включително и на междинните избори в САЩ през ноември. \r\n\t \r\n\tТъй като вътрешната популярност на Путин скача винаги, когато той се опълчва на Запада, може да се очаква още по-твърд език от него следващия път, когато се изправи пред заплахи в страната си, по-предизвикателни случаи на руско вето в Съвета за сигурност на ООН по всякакви въпроси, които Москва възприема като заплаха за интересите си. \r\n\t \r\n\tТвърдението му отпреди няколко седмици, че Русия е разработила нови видове ядрени оръжия, които могат да пробиват противоракетните отбрани, ясно показва непреклонното намерение на Путин да засили сплашващата мощ на Русия. \r\n\t \r\n\t\r\n\t \r\n\tПодкрепяните от Москва сирийски (правителствени) сили помогнаха за прогонването на \"Ислямска държава\" от Сирия и Путин смята, че Русия е била решаваща сила в един конфликт, поставил на сериозно изпитание предвожданата от САЩ коалиция срещу ИД. Сега същите тези подкрепяни от Русия сирийски сили превземат последните крепости на подкрепяните от Запада бунтовнически формирования. \r\n\t \r\n\tМосква гледа на това като на геополитическа и военна победа над незаконната предвождана от Запада интервенция и е малко вероятно да се изтегли скоро от Сирия. \r\n\t \r\n\tОкуражен от този успех, Путин може да позиционира възраждащата се руска военна мощ като миротворчески фактор и в други регионални конфликти - например в Либия, където Москва има петролни интереси и където след нескопосана западна инвазия преди седем години страната е в състояние на беззаконие и гъмжи от екстремисти. \r\n\t \r\n\t\r\n\t \r\n\tЗа руснаците най-голямата победа на Путин през 18-те му години на власт е анексирането на Крим и провалянето на украинските амбиции за сближение с ЕС и НАТО. Путин бе поставен в трудно положение от наложените в резултат санкции на САЩ и ЕС, но не проявява никакво желание да направи отстъпки, които биха ги отменили. Украйна е разделена между нестабилното правителство в Киев и подкрепяния от Русия сепаратистки регион, затънал в един замразен, но все още смъртоносен конфликт, който служи на руските интереси. \r\n\t \r\n\tДействията на Москва в Украйна изпратиха предупредителен сигнал към други страни от руската орбита, че за тях е опасно да обръщат поглед на Запад. Бивши страни от съветския блок, които сега са в ЕС, все повече се обръщат към Москва - от Унгария и Полша до Чехия и Словакия. \r\n\t \r\n\t\r\n\t \r\n\tНовият мандат на Путин теоретично може да му даде пълномощия да извърши смели реформи, от които Русия отдавна се нуждае, за повишаване на жизнения стандарт и освобождаване от петролната зависимост. Путин обаче е успял да убеди руските избиратели, че драстичните промени са опасни и че защитата на страната от заплахи има приоритет над подобряването на ежедневието. \r\n\t \r\n\tЕксперти предричат, че той може да предприеме някои промени, като разширяване на възможностите за придобиване на жилища и борба с корупцията на местно равнище. Малко вероятни обаче са по-големи промени като ревизия на пенсионната система, което е непопулярно сред значителна част от електоралната база на Путин, или свиване на разходите в сектора на сигурността, което пък е непопулярно сред бившите другари от КГБ в антуража на Путин. \r\n\t \r\n\tРусия успя да излезе от 2-годишна рецесия и сега инфлацията и дефицитът са ниски. Но личните доходи стагнират, здравната система се разпада, а корупцията се шири. \r\n\t \r\n\t\r\n\t \r\n\tНай-големият въпрос за руснаците през следващите 6 г. е какво ще се случи след тях. По конституция Путин трябва да напусне властта през 2024 г., но той може да промени правилата и да премахне ограничението за броя на мандатите, или да благослови податлив на влияние наследник, за да продължи да управлява задкулисно. \r\n\t \r\n\tНа импровизиран въпрос на пресконференцията в неделя вечерта дали ще се кандидатира за президент през 2030 г., когато отново би имал право, 65-годишният Путин отсече: \"Това е смешно. Нима мислите, че ще съм тук докато навърша сто години?\".\r\n\t \r\n\tОпозиционният лидер Алексей Навални - най-сериозният противник на Путин, ще се окаже под още по-силен натиск от властите в усилията си да изобличава корупцията и официалните лъжи. Други съперници на Путин, като кандидатката Ксения Собчак и превърналият се в дисидент олигарх Михаил Ходорковски, отново ще се опитат да завоюват някакви позиции чрез предстоящите местни и парламентарни избори.\r\n\t \r\n\tХора от вътрешния кръг на Путин също ще се боричкат за позиции в очакване на деня, когато той вече няма да бъде на сцената. \r\n\t \r\n\tПутин може да поднови усилията за разработки в сферата на изкуствения интелект и други иновации като част от фокуса върху младото поколение, от чиято лоялност се нуждае, за да си гарантира, че наследството му ще го надживее.", "date": "2018.03.19", "title": "Какво да очакваме  от Путин и отново въздигащата се Русия"}
{"url": "http://www.mediapool.bg/obshtinata-pusna-blizo-10-000-mesta-v-detskite-gradini-v-sofiya-news276905.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община обяви 11 957 свободни места в детските градини и подготвителните групи в училищата за прием за новата учебна година, която започва през септември. От тях 10 263 са за прием по общия ред, 1311 за деца хронични заболявания и 401 за деца със специални образователни потребности. Местата в детските градини са под 10 000.\r\n\tСвободните места за всеки отделен набор, по райони и по конкретни детски град000.и училища могат да се видят в .\r\n\tМалко след обявяването на свободните места родители коментираха във фейсбук групи за детските градини, че местата за най-малките - родените през 2017 г., са символични и ги определиха като \"подигравка\". В някои райони като \"Средец\", \"Възраждане\", \"Витоша\", \"Връбница\" или \"Нови Искър\" свободните места по общи критерии са 30-ина. В \"Банкя\" са 18 а в \"Кремиковци\" - 10\r\n\tНай-много свободни места има за малчуганите, които през новата учебна година ще са в първа група (родените през 2015 г.) - 3011 по общи критерии и 929 по болест. Традиционно е така всяка година, тъй като групите в детски градини, в които няма яслени групи, се освобождават изцяло.\r\n\tКандидатстването ще е до 10 май, а първото класиране ще бъде направено на 11 май и обявено ден по-късно. Следва записване и второ класиране на 26 май. За първи път при това класиране ще се прилагат новите правила за прием в детските градини.\r\n\tДо 10 май родителите трябва да актуализират профилите на децата като посочат на кои критерии за кандидатстване отговарят. Най-голям шанс за прием имат тези с постоянен или настоящ адрес в София и още по-добре в района, в който е градината. Освен това се дават бонус точки за работещи родители или за такива, които са студенти в столицата. Повече точки има за многодетни семейства, за сираци, осиновени деца или такива от приемни семейства. Повече точки и има и за друго дете от семейството, посещаващо същата градина. Документи за ползваните критерии се представят при записването.\r\n\tДо първото класиране трябва да се подредят и кандидатурите според това кои са най-желаните градини. За тази на първо място се дават допълнителни 3 точки, на второ - 2, а на трето - 1 точка.\r\n\tВече няма допълнителни критерии, посочвани от съответните градини като адрес на месторабота в същия административен район. Така  - 9. Това означава, че масово , тъй като при еднакъв сбор и повече желаещи от местата те на практика се разиграват на томбола.\r\n\tПри това класиране за първи път изрично са посочени места за деца с хронични заболявания и такива със специални образователни потребности. Най-много бройки за малчуганите със заболявания има за яслените групи и за първата градинска група. В по-големите такива на практика няма, а вероятната причина е, че нормативно определените до 3 места за деца със специални потребности и до 8 за такива с хронични заболявания вече са запълнени.\r\n\tДруга новост е, че тези деца вече участват в общото класиране през електронната система. До сега те се записваха на място в детските градини и по преценка на директорите, а броят им можеше да е до 10 над нормативно определения брой деца за съответната група - до 20 за ясла и до 25 за градина. Тези лимити в София обаче често се превишават заради недостига на места в градините, а обяснението е, че реалната посещаемост е по-малка.\r\n\tРодители виждаха в приема по болест възможност да се влезе в градина по втория начин. Заради съмненията общината реши да направи процедурата по-прозрачна като включи и тези деца в електронния портал.\r\n\tВеднъж приети децата минават автоматично в следващата група в същата градина и няма нужда да кандидатстват наново. Това не важи за самостоятелните ясли, където няма градински групи. Децата от тях получават бонус точка при кандидатстване за първа група.", "date": "2018.03.19", "title": "Общината пусна близо 10 000 места в детските градини в София"}
{"url": "http://www.mediapool.bg/dumata-na-borisov-dupka-ne-pravi-news276907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов има старо увлечение към разговорите за дупките по пътищата. Той начена темата още като главен секретар на МВР, после направи цяла кандидат-кметска кампания с дупките и все още не спира да говори за тях, въпреки че е трети мандат премиер.\r\n\t \r\n\tИнтересното е, че Борисов често обвързва дупките с пътните полицаи, които може да имат всякакви други прегрешения, но поне за дупките нямат никаква вина. Премиерът обича да принизява смисъла от този род служители на МВР до този на пътните знаци.\r\n\t \r\n\tОще при първото си постъпване на държавна служба през 2001 г. - като главен секретар на МВР, Борисов лансира идеята до всяка дупка по пътищата да стои катаджия, който да сигнализира на водачите да не си трошат колите. Три години по-късно Борисов се поправи и каза, че не може да се държи катаджия до всяка дупка.\n\n\r\n\t \r\n\t\"Не можем да държим катаджия на пост до всяка голяма дупка. Министерството на регионалното развитие и благоустройството да се ангажира със срок, в който да запълва най-опасните дупки по пътищата\", каза Борисов по време на национална конференция по безопасност на движението през април 2004 година.\r\n\t \r\n\tГодина по-късно той се кандидатира за кмет и пак дупките му бяха в устата. На негово име дори беше кръстена дупка – грандиозна яма на бул. \"България\" при НДК. По време на предизборната си кампания той бе обещал на таксиметровите шофьори непременно да запълни точно тази дупка.\r\n\t \r\n\tТя бе запълнена още преди Борисов да е встъпил в длъжност, след като той заплаши администрацията с уволнения, ако това не се случи. Според разказа на Цветан Цветанов Борисов казал, че \"ако в понеделник, след като бъде избран за кмет, дупката не е запълнена, ще има сериозни санкции за отговорните общински служители\". Дупката бе запълнена през нощта преди Борисов да влезе в кметството. Не стана ясно кой я е запълнил.\r\n\t \r\n\t\"Явно посланието му е било доловено от тези, които трябва да си свършат работата\", каза Цветанов през ноември 2005 г. Интересното е, че 13 години по-късно Столичната община продължава да харчи над 30 милиона лева годишно за пълнене на дупки, а не за нови пътища. Явно посланието на Борисов още не е \"доловено\" в кметството.\r\n\t \r\n\tПрез март 2006 година Борисов атакува общинското дружество “Пътища и съоръжения”, за да смени началника му Пламен Владимиров. Повод бе намерен в дупките по бул. \"Брюксел\" към летището.\r\n\t \r\n\t“Ето колко е работил бившият шеф на “Пътища и съоръжения” Пламен Владимиров, работата му е видна по дупките”, каза Борисов тогава. Любопитно е дали след три години и половина в кметството и близо 7 години като премиер Борисов прилага същия този стандарт към себе си.\r\n\t \r\n\tНа 4 септември 2017 г. в Червен бряг той за кратко спря да се занимава с дупките, но пак отвори темата с пътните полицаи заради жертвите при катастрофи.\r\n\t \r\n\t\"Закони много имаме, просто трябва да се изпълняват и всеки да работи с душа. Ето сега от София дотук на всеки 100 метра са помлени мантинелите. Какво ли не се изговори, какво ли не се направи? Кара се безобразно. И санкции, и коли изкарахме, снимки има, налагат се глоби, свалят се номера. Това, ако не го осъзнаем ние… Знаете ли колко паметници има по пътищата? Може всеки да не се прибере. Не можем да сложим на всяка пресечка полицай. Не може във всяко нещо да сложиш полицай. Нали всички ние от джоба си плащаме за това като данъкоплатци. Просто дисциплина трябва“, каза Борисов.\r\n\t \r\n\tА сега се закани да изкара 200 000 души администрация (включително кметове, катаджии и всякакви други) да запълват дупките по пътищата при необходимост.\r\n\t \r\n\t\"Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът\", каза премиерът.\r\n\t \r\n\tВсичко това, естествено, няма да се случи. Думата на Борисов дупка не прави.", "date": "2018.03.19", "title": "Думата на Борисов дупка не прави"}
{"url": "http://www.mediapool.bg/vlastta-da-ne-pribarzva-za-aets-belene-news276908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството и парламентът да не вземат прибързани решения за рестартиране на проекта за строежа на АЕЦ \"Белене\" за трети път, призоваха бивши енергийни министри и различни шефове на НЕК и \"АЕЦ \"Козлодуй\" през годините, ексдепутати от различни политически сили, енергийни, ядрени и икономически експерти.\r\n\tНикоя от отговорните държавни институции до момента не е представила задълбочен анализ на причините за провала на предишните два опита за ядрения строеж и какво струва това на данъкоплатеца. В същото време се прави опит за възраждане на проекта с аргументите, че НЕК е платила и има на разположение част от оборудването, което представлява не повече от 10% от общия бюджет за изграждането на АЕЦ \"Белене\". Това се посочва в писмо, изпратено до премиера, парламентарния шеф, всички партии в Народното събрание, шефа на енергийната парламентарна комисия и енергийния министър. Подписи под него са сложили бившите енергийни министри Трайчо Трайков и Георги Стоилов, екс зам.-шефът на Комитета по енергетика Станчо Андреев, депутатите от близкото и по-далечно минало Мартин Димитров, Петър Славов, Кирил Ерменков и Пламен Денчев, някогашните шефове на НЕК Иван Хиновски и Георги Миков, на АЕЦ \"Козлодуй\" Антон Иванов, енергийните експерти Христо Казанджиев и Илиян Василев, ядрените Георги Касчиев и Пламен Цветанов, икономистът Красен Станчев и др.\r\n\t\"Никой от нас не е противник на развитието на ядрената енергетика в България и всички ние на една или друга позиция в управлението на държавата и на енергийните компании сме работили за нейното развитие. Но не на всяка цена, защото всеки нов инвестиционен проект в областта на производството на електроенергия в България трябва да се оценява в контекста на новите европейски принципи за енергийно развитие и отражението върху крайните цени на електроенергията за крайния потребител и за индустрията\", пишат експертите.\r\n\tТе са несъгласни с политическите призиви за незабавен рестарт на строежа на АЕЦ \"Белене\" без комплексна оценка на последствията за българската енергетика и икономика от това начинание, както и без приета енергийна стратегия на страната.\r\n\t\"Днес говоренето за АЕЦ\"Белене\" без приета енергийна стратегия и в нарушение на изискванията на чл. 4 (2), чл.87 (3) и чл.46 (1) от Закона за енергетиката, без техническа оферта, с все още неясен формат на проекта и бюджет е сериозно административно нарушение\" посочват специалистите.\n\n\r\n\tСпоред тях АЕЦ \"Белене\" не е приоритет в днешното икономическо развитие на България, той е лансиран и продължава да се лансира от чисто лобистки интереси, тъй като страната ни няма нужда от нови базови енергийни мощности до 2040 г. Всяко предложение на нов такъв проект трябва да бъде съпроводено с обосновка на това кои от действащите мощности се извеждат от експлоатация, по какви причини и какви са социално-икономическите последствия от това. Реализация на проекта като регионален е все още неясна идея с редица редица рискове и трудности както от техническа и организационна, така и от финансова гледна точка, пишат експертите.\r\n\tТе смятат, че за правителството приоритет трябва да е защита на дългосрочната експлоатация на основните въглищни електроцентрали, както работата на АЕЦ \"Козлодуй\" до 2040 г. и след това.\r\n\tСпециалистите са убедени, че съществуват възможности за продажба на вече произведеното оборудване за спрения ядрен проект, които трябва да се проучат от правителството. Друг вариант е то да се използва за изграждане на ядрени блокове в трета страна с активно участие на български фирми и приложение на съвременно ноу-хау, съвместно с руската страна - главен проектант и производител на оборудването.\r\n\tЕкспертите допълват, че Министерството на енергетиката дължи на обществото актуална\r\n\tинформация за хода и сроковете за разработване на новата Енергийна стратегия на България, която да се приеме от парламента и да стане основа за енергийното развитие на страната.\r\n\tВ писмото се посочва още, че предложените в него решения представляват база за професионално решаване на проблема с оборудването за АЕЦ\"Белене\" при минимален икономически риск за държавата.", "date": "2018.03.19", "title": "Властта да не прибързва за АЕЦ \"Белене\""}
{"url": "http://www.mediapool.bg/bsp-poiska-borisov-da-razkritikuva-erdogan-zaradi-duhovnite-granitsi-na-turtsiya-news276906.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководството на БСП призова в понеделник министър-председателя Бойко Борисов да изрази позиция срещу изказването на турския президент Реждеп Тайип Ердоган, че ″духовните граници″ на Турция са до Кърджали.\r\n\t\"Позицията на Ердоган е в разрез с международното право и принципите на добросъседство. Настояваме такава позиция категорично да бъде заявена от Бойко Борисов на срещата в края на март. Призоваваме го в ролята на посредник между Европейския съюз (ЕС) и Турция да мисли на първо място за народа си и за националния суверенитет на България\", каза на пресконференция в Кърджали лидерът на БСП Корнелия Нинова.\r\n\tТам в понеделник се проведе заседание на ръководството на социалистите. Изпълнителното бюро се обедини около позицията, че изказването на Ердоган ″е поредната провокация върху суверенитета и националната цялост на България\". Позицията бе обявена след заседанието от лидера на партията Корнелия Нинова, която определи Кърджали за духовната столица на Източните Родопи.\r\n\tМнението на Ердоган бе изказано миналата седмица, а от външното ни министерство обявиха, че границите на държавите са утвърдени с международни договори.\r\n\tОт БСП настояват на срещата между лидерите на ЕС и Ердоган на 26 март във Варна да бъде поставен въпросът за обезщетения на тракийските бежанци.\r\n\t\"Колеги, спрете да разделяте народа ни по всички линии. Едни партии тук разделя хората по вяра и език, други - на такива с ГЕРБ и срещу. Това се прави с политически цели, но е убийствено за българския народ\", обяви още Нинова в Кърджали.\n\n\r\n\tПодобни позиции от страна на левицата за изказванията на руския патриарх у нас нямаше.", "date": "2018.03.19", "title": "БСП поиска Борисов да разкритикува Ердоган заради ″духовните граници на Турция″"}
{"url": "http://www.mediapool.bg/lekar-e-osaden-na-dve-godini-uslovno-zaradi-smartta-na-dete-news276910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховния касационен съд осъди на две години условно столичния лекар Михаил Маджунов заради грешки, които в крайна сметка са довели до смъртта на 4-годишната Гергана Илиева. Заради случая от декември 2010 г. д-р Маджунов е със забрана да практикува медицина за две години.\r\n\tВ началото на декември 2010 г. Гергана е била оперирана от сливици от д-р Маджунов в ИСУЛ. По-късно детето получава кръвоизлив и на 16 декември при извършения преглед Маджунов не поставил адекватна диагноза, не назначил адекватно лечение, а изписал Гергана за домашно лечение.\r\n\tСлед още една седмица детето било прието по спешност в болницата след нов кръвоизлив и починало от кръвозагуба.\r\n\tД-р Маджунов е признат за виновен, че е действал немарливо, не е определил кръвната група на детето при операцията. В мотивите към решението се подчертава, че лекарят е трябвало да хоспитализира Гергана.\r\n\t\"При кървене от оперативното поле, начеваща анемия и инфекция добрата медицинска практика е повелявала продължаване на хоспитализацията. Вместо това подсъдимият е изписал детето и по този начин е поставил началото на причинния процес, довел до леталния изход на 23.12.2010 г.“, се казва в решението на ВКС.\r\n\tД-р Маджунов бе уволнен дисциплинарно от ИСУЛ веднага след трагичния инцидент. Подсъдими с него бяха колегите му Юлиян Рангачев и Иглика Станчева, които получиха условни присъди от по 6 месеца затвор.", "date": "2018.03.19", "title": "Лекар е осъден на две години условно заради смъртта на дете"}
{"url": "http://www.mediapool.bg/amerikanskite-tets-iskat-tri-mesetsa-za-analiz-na-ofertata-za-razvalyane-na-dogovorite-im-news276909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвете американски централи от комплекса \"Марица изток\" са поискали три месеца, за да се запознаят с предложената от Министерството на енергетиката методология за разваляне на дългосрочните им договори за изкупуване на ток. Това съобщи изпълнителният директор на \"Българския енергиен холдинг\" Петьо Иванов пред журналисти в понеделник.\r\n\t\"Има методология, която е одобрена принципно от Европейската комисия. Инвестициите се оценяват на каква стойност са, доколко са изплатени, предоставени на двете централи. Те си правят собствените анализи, поискали са необходимо време, в което да анализират това и съответно очакваме обратна връзка от тях. Всичко зависи кога те ще са готови със собствения анализ и доколко са приемливи параметрите, които са им предоставени от нашите консултанти\", обясни той.\r\n\t\"Много е важно в добри партньорски отношения, каквито сме имали с колегите от американските централи, да се водят по един дипломатичен и икономически изгоден начин за двете страни тези преговори, за да бъде постигнат консенсус и за двете страни и естествено най-доброто за българските консуматори\", допълни зам.-министърът на енергетиката Жечо Станков.\r\n\tМиналия петък стана ясно, че държавата вече е отправила своето предложение за разваляне на 15-годишните договори с \"Ей И Ес\" и \"КонтурГлобал\" за изкупуване на техния ток на преференциални цени и методиката, по която да се изчислят невъзстановяемите за двете компании разходи и дължимата от държавата компенсация за предсрочното разтрогване на контрактите. Механизмът за обезщетението е одобрен от Европейската комисията ,която също изрази готовност да съдейства на българската държава в преговорите за прекратяване на договорите и извеждането на двете въглищни централи на свободния пазар.\r\n\tВ момента те произвеждат около 20 на сто от потреблението на ток в страната, по данни на Централното диспечерско управление, и през годините са сочени заедно с ВЕИ-централите като дежурните виновници за високите цени на електроенергията.", "date": "2018.03.19", "title": "Американските ТЕЦ искат три месеца за анализ на офертата за разваляне на договорите им"}
{"url": "http://www.mediapool.bg/novi-nachalnitsi-na-mvr-vav-vidin-i-vratsa-news276911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачело на полицията в дунавския град застава старши комисар Петър Коцин, а на полицията във Враца идва досегашният шеф на ОД МВР-Видин Янко Янколов, съобщи пресцентърът на МВР.\r\n\tДвамата са назначени със заповед на вътрешния министър Валентин Радев. Те са били представени пред ръководния състав на двете областни дирекции от главния секретар на МВР Младен Маринов.\r\n\tОбластната дирекция на МВР във Враца е без титуляр от август 2017 г., когато от длъжност беше отстранен тогавашният шеф Димитър Газибарски. Официалният мотив за преместването му на друга служба беше незадоволителното състояние на ОДМВР-Враца.\r\n\tПреназначаването на Газибарски в друго населено място стана само ден след решението му да , който разпространи записа с циничното поведение на бившия вече шеф на физическата охрана в АЕЦ \"Козлодуй\" Пешко Караджов. \r\n\tНовият началник на Областната дирекция на МВР във Враца Янко Янколов идва от директорското място във Видин. Той е роден на 10 март 1974 г. в Лом. Магистър е по финанси от Великотърновския университет \"Св.Св.Кирил и Методий\".\r\n\tПрофесионалната му кариера в МВР започва през 1995 г. на длъжност полицай към Второ РПУ при СДВР. Последователно е заемал длъжностите полицай, старши полицай, командир на отделение, младши разузнавач, разузнавач, началник на група, началник на сектор, заместник-началник на Пето Районно управление при СДВР. От 5 април 2016 г. до сега е бил директор на Областната дирекция на МВР – Видин. Старши комисар Янко Янколов е преминал през специализиран курс към Международната правоприлагаща академия - ILEA - през 2014 г. в Будапеща, посочват от МВР.\n\n\r\n\tНовият шеф на Областната дирекция на МВР във Видин Петър Коцин е роден на 1 юли 1972 г. в Белоградчик. Завършил е право във Великотърновския университет \"Св.Св. Кирил и Методий\". Професионалната му кариера в МВР започва през 1995 г. на длъжност полицай в РПУ-Белоградчик. Заемал е последователно длъжностите полицай, младши разузнавач и разследващ полицай. От януари 2016 г. до сега е началник на Районното управление в Белоградчик.", "date": "2018.03.19", "title": "Нови началници на МВР във Видин и Враца"}
{"url": "http://www.mediapool.bg/borisov-politsai-i-chinovnik-do-vsyaka-dupka-dokato-ne-se-opravyat-news276894.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС цел по-бързото справяне с дупките по пътищата, премиерът Бойко Борисов се закани до всяка от тях да стои кмет, полицай, дори 200 000 души администрация. Разпореждането бе дадено на извънредно оперативно заседание на МС в понеделник, посветено на престъпността по селата и състоянието на пътищата. Най-вероятно премиерът е бил мотивиран от сутрешните блокове на телевизиите, които показаха зейнали ями по пътищата, спукани гуми и изкривени джанти. Социалните мрежи са залети от десетки снимки и коментири на възмутени хората.\r\n\tПремиерът призовава да не се регистрира само хорското нещастие.\r\n\t\", казва Борисов, според публикуваната стенограма.\r\n\tИнтересна подробност е, че още при първото си постъпване на държавна служба през 2001 г. - като главен секретар на МВР, Борисов лансира идеята до всяка дупка по пътищата да стои , който да сигнализира на водачите да не си трошат колите.\r\n\tПрез изтеклите 17 години, повечето от които е бил министър-председател, а преди това и столичен кмет, Борисов периодично се е самоопровергавал по тази тема. За последно през септември миналата година коментира безопасността на движение по пътищата така:\r\n\tОчевидно обаче вече 17 години проблемът с дупките по улиците и пътищата остава все така нерешим за държавата.\r\n\t\r\n\tВсе пак Болисов констатира, че има обективни причини пътищата да са в лошо състояние.\r\n\t, казва още премиерът.\n\n\r\n\t\r\n\t\r\n\tубеден е Борисов.\r\n\tРегионалният министър Николай Нанков дава обещание до десетина дни да приключат с \"кърпежа\" на всички дупки, отворили се след зимата. По думите му работата по тях е започнала още на 16 март, когато е бил обявен краят на зимния сезон. Най-тежко е положението по скоростните пътища, съгласява се Нанков с констатацията на премиера. По думите му \"трагично\" е положението и по магистрала \"Тракия\" в участъка от Пловдив до Стара Загора.\r\n\tПодходът към ремонта на пътищата ще бъде изцяло променен с пускането на тол системата и от палиативни дейности ще се премине към пълна реконструкция и рехабилитация на пътищата, обещава регионалният министър.\r\n\tОт Кирково лидерът на социалистите Корнелия Нинова попита колко души ще стоят в затвора за корупция при строителството на пътища, за откраднатите пари от некачествени ремонти и кой ще плати на хората счупените коли.\r\n\t\"В следващите месеци държавата ще е блокирана. Българи, през този период не се женете, не раждайте деца, не умирайте и през ум да не ви минава да правите бизнес. Няма кой да ви издаде и едно удостоверение. Администрацията няма да работи, полицаите няма да борят престъпността, а ще пазят дупките. На това му се вика административна реформа. И не са метеорологичните условия причина за това - и в Швейцария вали сняг и грее слънце. Причината е една и нейното име е корупция\", коментира Нинова.\r\n\tВ понеделник тя проведе изнесено заседание на Изпълнителното бюро на БСП в Кърджали, а след това се срещна със симпатизанти в Кирково, където откри нов партиен клуб.\r\n\tДругата обсъдена тема на заседанието на правителството е била противодействието на битовата престъпност.\r\n\tБорисов възлага на министъра на вътрешните работи Валентин Радев видеонаблюдението и осигуряването на полицейско присъствие в малките населени места да стане негов личен приоритет.\r\n\tПремиерът нарежда във всяко село да има видео-наблюдение до срещата с кметовете в Хисаря, която е на 29 март.\r\n\tОсвен това по заръка на Борисов трябва да изслуша всеки кмет не само на голям град, но и на селата и лично да се информира за работата на мобилните полицейски групи. Ако има проблеми, вътрешният министър трябва да вземе мерки.\r\n\t\"След като мине анализът, влизат кметовете при теб, полицаите да са там. На всеки кмет по две минути да отделиш, да каже: \"При мен идват; при мен не идват; при мен е добре; при мен не е добре – не съм ви видял очите или минават от дъжд на вятър\". Областният началник слуша, даваш му една седмица срок да се поправи. Там, където е добре – продължават така\", нарежда Борисов.\r\n\tБОЙКО БОРИСОВ: Радев.\r\n\tВАЛЕНТИН РАДЕВ: Господин премиер, уважаеми колеги, пожари, наводнения – овладени са. Очакват се, обаче валежи, както сутринта докладва комисар Николов, в Югозападна България в следващите два дни и снеговалежи по високите части. Но засега нещата са овладени, няма някъде нещо, което да ни притеснява, всичко е под наблюдение.\r\n\tПо отношение на престъпността, както беше докладвано сутринта на оперативката при нас, няма нещо, което се е случило извънредно. Работи се, разбира се, по наркотици, трафика на хора, поредни операции, за които Ви докладвам всяка сряда сутрин.\r\n\tТова е в основни линии. Продължава анализът, което е много важно. Утре аз ще бъда в Плевен и в Ловеч на тези регулярни анализи, те завършват на 29-ти, когато ще бъде националното съвещание в Хисаря. И както разпоредихте – ще поканим и кметовете. Ние и сега го правим с кметове и с областни управители, но там ще бъде и господин Панов от Националното сдружение на общините в Република България, за да чуят и те нашата оценка и да чуем тяхната оценка, включително и за това, което в момента много се тиражира – за полицай във всяко населено място. Говорихме и днес как да го направим с тези мобилни групи, включително даже може би да го заснемем и да го покажем на хората, да знаят как работят те. Там, където не знаят за тези групи или пък не са стигнали до тях, да знаят, че може да се възползват и от тях.\r\n\tБОЙКО БОРИСОВ: Първо, използвай пътуванията си за тези анализи, защото ти пътуваш с цялото професионално ръководство, говори с всички кметове по места, не само на големите градове, но и кметските наместници, село по село – там, където е необходимо – камери, да им се помогне. Ако трябва, с Министерството на финансите вижте глобите, които събират те в малки населени места, да си остават в самите населени места, за да се обслужват камерите. Всеки кмет трябва да се срещне с теб и всеки да ти каже минават ли, не минават, как минават – и да му направиш връзка с мобилната група или с полицая, който 24 часа да му е на разположение.\r\n\tВАЛЕНТИН РАДЕВ: Разбрах.\r\n\tБОЙКО БОРИСОВ: За колегите казвам – над 1200-1300 нови полицаи сме назначили, в селата са няколко хиляди. Колко хиляди села имаме?\r\n\tВАЛЕНТИН РАДЕВ: 4999 са селата, а 5256 са всичките населени места, останалото са градове – 357.\r\n\tБОЙКО БОРИСОВ: Да се направи видеонаблюдение, където няма, или полицаи, като видеонаблюдението да се изведе в полицейската служба. Заемаш се с тази задача и я приключваш до един месец. До анализа в Хисаря това трябва да е факт.\r\n\tВАЛЕНТИН РАДЕВ: В Хисаря е сега на 29-ти. Един месец поне да има.\r\n\tБОЙКО БОРИСОВ: Има време, две седмици е много време отсега като се обадите.\r\n\tСлед като мине анализът, влизат кметовете при теб, полицаите да са там. На всеки кмет по две минути да отделиш, да каже: „При мен идват; при мен не идват; при мен е добре; при мен не е добре – не съм ви видял очите или минават от дъжд на вятър“. Областният началник слуша, даваш му една седмица срок да се поправи. Там, където е добре – продължават така.\r\n\tКоалицията сме поели ангажимент да свършим работа по отношение на битовата престъпност, присъствието на полицията или видеонаблюдение. Оставяш всичко друго и се занимаваш само с това.\r\n\tВАЛЕНТИН РАДЕВ: Разбрах.\r\n\tБОЙКО БОРИСОВ: Обща задача с Нанков.\r\n\t Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки. Полицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка.\r\n\tТова го прилагате в пълна сила. Възлагаш на областните началници – всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи – ще стои там. Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през акъла, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът.\r\n\tКажи, Нанков.\r\n\tНИКОЛАЙ НАНКОВ: Уважаеми господин премиер, колеги, по темата или по всички теми резюме от ресора?\r\n\tНяколко думи да спомена по отношение на изкърпването, с това какво правят колегите от агенцията понастоящем.\r\n\tОт петък не сме в режим на зимно поддържане, въпреки че имаме готовност тази седмица, поради прогнозите за ниски температури, особено на високопланинските части, да отреагираме при снеговалеж. Тоест, от петък, след края на зимното поддържане, миналата седмица от 16-ти започнахме с кърпежите и с ремонтни дейности. Най-тежките участъци бяха споменати – скоростни пътища. По \"Тракия\" положението е наистина трагично, в старата част на \"Тракия\" – от Пловдив към Стара Загора. Уикендът по тази част на \"Тракия\" и по Е-79 между Враца и Монтана беше мобилизиран 30% от ресурса на Агенция \"Пътна инфраструктура\".\r\n\tВ много от общините помогнахме – къде по сигнали, къде на база изпълнителни протоколи между колегите от агенцията и пътно-поддържащи фирми по договори за текущи ремонти и поддръжка. Помогнахме на местната власт, на общинските администрации, тъй като имахме проблеми, знаете – алармирахте за няколко подобни казуса, да не изброявам кои са тези кметове. Областни управители алармираха, колеги от областните пътни управления. Така че насочихме ресурс и към четвъртокласни пътища, които по принцип са в прерогативите и приоритетите на местната власт.\r\n\tТази седмица продължаваме, не сме спирали, с изключение на местата, където климатичните условия ни позволяват. , които, като се въведе ТОЛ системата, аз съм убеден, че изцяло ще променим подхода, тоест – няма да коментираме работата на парче, ремонтни, палиативни дейности, а пълна реконструкция и рехабилитация.\r\n\tКато стана въпрос, и това, което сутринта ме информираха, за технологията \"горещо рециклиране\" – тя има предимство, когато говорим за ремонтни дейности в пълнота, тоест – пълна рехабилитация на участъци и отсечки. Не е подходяща за кърпежи, за тези палиативни дейности, които в момента вършат. Миналата година три републикански пътя бяха направени по тази технология и на трите се появиха дефекти, свързани с пукнатини. Тоест, наистина е по-евтина с около 20%, но ефектът от нея не е доказан и съветът ми, и съветът на колегите пътищари е да се прилага там, където интензитетът и трафикът не е голям, не е свързан с тежкотоварно движение, транзитен трафик, а е наистина за пътища, които са с не повече 200-250 автомобила на денонощие, специално за тази технология.\r\n\t Както поеха ангажименти строителите и местната власт, вчера беше пробит пътят след тежки взривни дейности. До единадесет часа работиха при изключително тежки метеорологични условия – постоянен дъжд, в някои от по-късните часове се примеси със сняг, но успяха да пробият. Отделно колегите от Агенция \"Пътна инфраструктура\" помогнаха с два нови автобуса на кмета – да се осигури придвижването на работниците, на децата в района от началото до края на свлачището и да не оставяме откъснати селата. Тази седмица са готови с асфалтовите дейности по обхода, може вече да се преминава, но все пак, за да гарантираме безопасност… Завършва се с асфалтова настилка, тъй като там ще имаме изцяло асфалтиран път, ще се заобикаля само километър и триста метра. Колегите работят на 24-часов режим.\r\n\tАктивизира се още едно свлачище на километър и двеста метра снощи, по продължение на пътя, в доста по-малки размери. Днес в три часа колегите от Агенция \"Пътна инфраструктура\" правят последния експертен съвет, заедно с експертите от БАН, Минно-геоложкия университет, УАСГ, за да вземат решение как да укрепят свлачището, като сроковете, които сме поставили, в най-оптималния вариант ставаше въпрос за края на годината при технологията не с анкелиране, а с изграждането на пилоти, ростверки, които да ги свържат, и подпорна стена. Говорим за около шест месеца при форсиране и мобилизиране на дейностите.\r\n\tБОЙКО БОРИСОВ: Тези камъни какво ще ги правят – ще ги извозват?\r\n\tНИКОЛАЙ НАНКОВ: Камъните ги извозват.\r\n\tВзривни дейности, обрушваме целия склон. Ще го начертая. Това е пътят, по трасето на пътя правим напречни пилоти около 1200 броя, които да подпират пътя. От тях вид тераса, пилоти, на самото свлачище и стоманобетонна стена с дебелина около метър и петдесет метра, за да задържа евентуално нова скална маса. И натискът, когато вържем, терасирайки двата вида пилоти с напречни ростверки, не се поема само от стената и от пилотите на самото свлачище, а 40% от масата и тежестта на евентуално бъдещи срутвания или свличания ще се поема и от пилотите, които са под пътя.\r\n\tНай-важното, което правим в момента, е пробивът с алтернативния път, който ще гарантира, че докато извършваме ремонтните дейности, ще има кратък обходен маршрут, не 30 километра както понастоящем, а ще заобикаля и ще удължава пътуването на хората от единадесетте села, около 3000 души, с не повече от километър и триста метра.\r\n\tТова е за Смолян. Във Варна бях през уикенда, и аз Ви докладвах. Строителна площадка е Варна, едва ли има в момента град в България, в който да се строи толкова.\r\n\tБОЙКО БОРИСОВ: Добре, това са важни неща.\r\n\tНИКОЛАЙ НАНКОВ: \"Хемус\" започва в четвъртък. В петък издадохме строителното разрешение на участъка от Ябланица до пътен възел \"Боаза\", това е разклонът за Тетевен, и в четвъртък ще правим официална първа копка.", "date": "2018.03.19", "title": "Борисов: Полицай и чиновник до всяка дупка, докато не се оправят"}
{"url": "http://www.mediapool.bg/putin-ne-zhelaem-nadprevara-vav-vaorazhavaneto-shte-namalim-voennite-razhodi-news276912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин заяви в понеделник, че Русия иска да има градивни отношения с другите страни и няма да се въвлече в надпревара във въоръжаването.\r\n\t \r\n\tПред победените си съперници на вчерашните президентски избори той каза, че ще се съсредоточи върху повишаването на жизненото равнище на сънародниците си, подобряване на здравеопазването и образованието и върху други вътрешнополитически въпроси, посочва Асошиейтед прес.\r\n\t \r\n\tПутин каза, че Москва не смята да участва в нова надпревара във въоръжаването, а иска конструктивен диалог с международните си партньори и ще направи всичко за решаване на разногласията между други страни, като наред с това отстоява националните си интереси, отбелязва Ройтерс.\r\n\t \r\n\tПрезидентът заяви дори, че планира намаляване на военните разходи за 2018 и 2019 г. Същевременно той подчерта, че това няма да доведе до намаляване на отбранителния потенциал на страната, посочва Франс прес.\r\n\t \r\n\tПо думите на Путин всички политически сили в Русия трябва да обединят усилията си за решаването на проблемите на страната. Той акцентира върху повишаването на икономическия растеж, въвеждането на иновации в технологиите, модернизиране на инфраструктурата, а като главни цели набеляза борба с бедността и намаляването на разликите между бедни и богати.", "date": "2018.03.19", "title": "Путин: Не желаем надпревара във въоръжаването, ще намалим военните разходи"}
{"url": "http://www.mediapool.bg/tasko-ermenkov-krim-glasuva-za-putin-a-es-i-sasht-sa-idioti-news276913.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски депутати от БСП и \"Атака\" споделиха възторжени впечатления от президентските избори в Русия, спечелени за пореден път от Владимир Путин. Най-забележителна е позицията на социалиста Таско Ерменков, който обявява ЕС и САЩ за \"идиоти\", тъй като отказват да признаят анексирания Крим за руски.\r\n\t, написа Таско Ерменков във Фейсбук.\r\n\tМеждувременно върховният външнополитически представител на ЕС Федерика Могерини обяви, че четири години след незаконното анексиране на Крим и Севастопол от Руската федерация, Европейският съюз остава твърдо ангажиран с въпроса за суверенитета и териториалната цялост на Украйна. ЕС отново отбелязва, че не признава и продължава да осъжда това нарушение на международното право.\r\n\tЛидерът на проруската партия \"Атака\" Волен Сидеров, който е председател на парламентарната група на \"Обединените патриоти\", бе наблюдател на президентските избори в Русия. Той заяви, че много страни могат да се поучат от руснаците.\r\n\t\"Избирателният процес вървеше спокойно, под изключителен контрол от страна на властите. От наблюдението си на изборите за президент на руската държава мога да заключа, че има висока избирателна активност, демократично гласуване и много добри примери за провеждане на избори, от които много страни могат да се учат\", написа Волен Сидеров във профила си в социалната мрежа.\n\n\r\n\tМнението бе забелязано от руската държавна агенция ТАСС, която го цитира с думите, че\r\n\tизборите в Русия са \"достойни за подражание\".\r\n\tСидеров бе наблюдател на вота като част от група международните наблюдатели, поканени от Вячеслав Володин, председател на Държавната дума - долната камара на парламента. Володин е с наложени санкции от ЕС, САЩ, Канада, Австралия и Швейцария заради руската намеса в Източна Украйна. Негово е изказването: \"Атаките срещу Путин са атаки срещу Русия. Няма ли Путин, няма Русия\".\r\n\tНаблюдател на изборите в Русия бе и депутатът от \"БСП за България\" Александър Симов, който разказва във Фейсбук \"човешки истории\" от президентския вот.\r\n\t\"Ще ви опиша нещо човешко, което много ме впечатли в град Тула (обиколих доста секции в града, както и една в култовото село Ясна поляна). Руснаците имат традиции да кръщават отделни свои пунктове за гласуване. Да, те носят имена. Първият от тях, който посетих, беше кръстен на Владимир Висоцки. Пълен култ. Пред залата за гласуване беше направен импровизиран музей. Хората бяха донесли първи издания на негови книги, вестници, касетки, видеокасети, плочи, снимки, плакати на Висоцки. Имаше и музикант, който пееше негови песни. Изпя ни две. Като научи, че сред нас има французин веднага подхвана и \"Моя цыганская\" (\"В сон мне жeлтые огни\") на френски, защото и Висоцки навремето записва такава версия на песента. Ръкопляскахме. Няма как след такова прочувствено изпълнение\", пише той.\r\n\tСимов разказва, че друга избирателна секция е била кръстена \"Герои на родината\".\r\n\t\"Целият (пункт за гласуване-б.р.) беше посветен на герои на Руската федерация от област Тула. Самото училище беше кръстено на друг герой - на млад възпитаник на училището, загинал в Дагестан през 1999 година в битка. Снимки, спомени, видеоматериал. Хората са събирали внимателно паметта за един обикновен човек и са спасили спомена за неговия подвиг от забравата. Зачудих се дали някога у нас ще стигнем до такова ниво на историческа памет. Да кръстим училище на негов възпитаник? Не знам, не знам... В руската история не зее дупка. За днешното общество няма разлика дали един негов гражданин е бил герой на социалистическия труд навремето или герой на Русия днес. За тях това са хора за подражение, хора, които да следват. Оказа се, че учениците много ценят и настояват за срещи с такива хора. И го правят дори и от прагматични съображения. Тези срещи им помагали да се ориентират за кариера. Ето как възпитаниците на Тулския държавен университет например си остават в Тула. Там има предприятия, те работят, хората не напускат. Тула е само на 200 километра от Москва, ама хората не се блъскат да ходят там\", пише Симов.\r\n\tТой изразява съмнение, че Русия е във международна изолация и прилага следния аргумент.\r\n\t\"Казват, че Русия била в международна изолация. Един пример - само в моя хотел имаше наблюдатели от Франция, Германия, Аржентина, Уругвай, Никарагуа, Бразилия, Индия, Египет, Гърция, Мали, Конго, Литва, Латвия и после вече се отказах да помня...\", обяснява Симов.\r\n\tДепутатът от БСП Петър Кънев, който също бе наблюдател в Русия, коментира пред БНР, че руснаците са успели да изчистят милион и половина \"мъртви души\" от избирателните си списъци, а България още не може да го направи.\r\n\t\"Основното, което в Русия се коментира, както има един хубав български израз – \"Тази кушия с един кон кой ли ще я спечели?\". Знаеше се, че Путин ще бъде следващият президент, но големият въпрос е какво ще става оттук нататък. Със сигурност ще има промени в правителството. Трудно може да се каже дали ще остави Медведев в премиер, защото около него има твърде много напрежение събрано, с доста силни атаки покрай него. Основното според мен беше изоставането. Едва сега Русия успява да постигне нивото на доходите от 2010 г., т.е. голямата криза, падането на цените на петрола се отрази сериозно на руските хора\", коментира Петър Кънев.\r\n\tПо думите му руснаците не гледат сериозно на обвиненията на Запада, че тяхната страна е отровила бившия си шпионин Сергей Скрипал.\r\n\t\"Почти всеки казва, че това е пълно безумие, пълен абсурд преди избори и преди световно първенство\", казва Кънев.", "date": "2018.03.19", "title": "Таско Ерменков: Крим гласува за Путин, а ЕС и САЩ са \"идиоти\""}
{"url": "http://www.mediapool.bg/kolata-s-koyato-e-patuvala-yuliya-skripal-za-solsbari-e-bila-izzeta-za-ekspertiza-news276915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтомобилът, с който дъщерята на Сергей Скрипал - Юлия Скрипал, е пътувала от лондонското летище Хийтроу за град Солсбъри, е била иззета за съдебна експертиза, съобщава британският в. \"Дейли телеграф\", цитиран от ТАСС.\r\n\t \r\n\tНа 3 март Юлия е била посрещната на летището от семейния приятел Рос Касиди, който я откарал с колата си до дома на Сергей Скрипал в Солсбъри. Касиди е потвърдил, че колата му е била иззета за проверка.\r\n\t \r\n\tРазузнавателните служби предполагат, че нервнопаралитичното вещество, с което са отровени Скрипал и дъщеря му, може да е било скрито в багажа на Юлия.\r\n\t \r\n\tСъщевременно британският премиер Тереза Мей каза днес, че Русия е виновна за отравянето на бившия руски шпионин и двоен агент Сергей Скрипал, предаде Ройтерс.\r\n\t \n\n\r\n\t\"Това, което видяхме, показва ясно, че няма друго заключение, освен че руската държава е виновна за станалото по улиците на Солсбъри\", заяви Мей в ефира на телевизия \"Скай нюз\", когато бе попитана дали Путин лъже.\r\n\t \r\n\tПо думите й Москва \"има мотив и намерение и това, което наблюдаваме, е част от модела на поведение на Русия в Европа\", добави премиерът.\r\n\t \r\n\tСпоред руския президент Владимир Путин е нелепо да се мисли, че Москва стои зад отравянето на Скрипал и неговата дъщеря, които са в критично състояние в британска болница.\r\n\t \r\n\tЕксперти по химическите оръжия пристигнаха днес във Великобритания да вземат проби от нервнопаралитичното вещество, използвано за отравянето на бившия руски двоен агент Сергей Скрипал, предаде ДПА.\r\n\t \r\n\tЕкипът на базираната в Хага Организация за забрана на химическите оръжия (ОЗХО) ще изпрати образците в международна лаборатория, а резултатите от анализите се очакват до две седмици.\r\n\t \r\n\tНа днешната си среща в Брюксел външните министри от Европейския съюз заявиха, че съюзът осъжда остро нападението срещу Скрипал и дъщеря му. Те настояха Русия да отговори на въпросите, зададени от Лондон и съюзниците му, и изразиха безусловна солидарност с Великобритания.\r\n\t \r\n\tЕС е шокиран от дръзкото използване на бойно невротоксично вещество от тип, разработен от Русия, на европейска земя за първи път от повече от 70 години, се казва в изявление на външните министри от ЕС.", "date": "2018.03.19", "title": "Колата, с която е пътувала Юлия Скрипал за Солсбъри, е била иззета за експертиза"}
{"url": "http://www.mediapool.bg/amerikanskiyat-universitet-v-bulgaria-organizira-konferentsiya-za-predpriemachestvoto-news276914.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа седма поредна година Американският университет в България ще се преобрази в средище за иновативни идеи и предприемачески дух, съобщиха от учебното заведение.\r\n\t \r\n\tНа 31-ви март ще се състои редовната годишна конференция по предприемачество StartUP Conference, организирана от студентския клуб StartUP@Blagoevgrad. \r\n\t \r\n\tСтудентски център \"Америка за България“ в Благоевград ще бъде поле за изява на успели бизнес лидери в различни сфери, поканени да споделят интересни истории и поуки от практиката си и да обменят идеи с млади мотивирани студенти.\n\n\r\n\t \r\n\tЛектори от 4 държави (България, Албания, САЩ и Обединените Арабски Емирства) ще споделят знания и опит в едни от най-нашумелите теми в момента – дигитален маркетинг, криптовалути, ролята на социалните медии, влогърството за бизнеса и др.\r\n\t \r\n\tЗа пръв път конференцията ще се проведе в рамките на един ден, като освен на лекции, ще бъде посветена и на интерактивни уъркшопи. Под насоките на професионалисти гостите ще упражнят практически трикове за създаване и промотиране на бизнес идеи. \r\n\t \r\n\tЗа подобаващ завършек на деня младите предприемачи ще бъдат поканени на коктейл с лекторите и организаторите на събитието, където в неформална обстановка ще могат да обсъдят своите интереси и планове.\r\n\t \r\n\tStartUP@Blagoevgrad е част от Фондация StartUP, организатор на най-мащабното събитие за предприемачи в България - StartUP Conference, София. \r\n\t \r\n\tЕжегодният форум събира в столицата десетки нови компании, ентусиасти и потенциални инвеститори. Екипът на StartUP@Blagoevgrad е съставен изцяло от студенти ентусиасти, които вярват, че развитието на младите хора е ключово за едно по-добро бъдеще за България.\r\n\t \r\n\tБилети за конференцията може да закупите от организаторите или онлайн на сайта на StartUP@Blagoevgrad www.startupatblagoevgrad.org.", "date": "2018.03.19", "title": "Американският университет в България организира конференция за предприемачеството"}
{"url": "http://www.mediapool.bg/spasyavat-shtarkeli-ot-studa-v-severoiztochna-bulgaria-news276916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСафет Халид и Севдин Ридван спасиха щъркели от измръзване в Североизточна България, след рязкото понижение на температурите. Двамата мъже съобщиха за това във \"Фейсбук\", а снимките и видеото бяха споделяни и коментирани хиляди пъти.\r\n\tПотребители в социалните мрежи призоваваха по пътищата да се кара внимателно, защото птици лягали по пътното платно заради ниските температури.\r\n\tПо-този повод по-късно през деня Министерството на екологията и водите призова хората, които са намерили безпомощни птици да звънят на зеления телефон\".\r\n\tСафет Халид от силистренското село Зарица е спаси от измръзване пет щъркела. Той е приютил птиците в дома си. Намерил ги полувкочанени и с помощта на приятели ги пренесли до дома му.\r\n\tНезабравка Кирова-Христова от същото село публикува снимка на Сафет и оживелите в дома му щъркели.\r\n\tСевдин Ридван от шуменското село Наум пък е спасил 9 щъркела от премръзване. Той качи видео във \"Фейсбук\" със спасените у дома му птици.\r\n\tДруги потребители на социалната мрежа публикуваха нощна снимка от пътя Самоков - София. Край платното стоят десетки щъркели, които заради силния вятър не могат да нощуват в гнездата си по дърветата. Предупреждават пътуващите да внимават, докато шофират, защото птиците виждат слабо в нощта. Необичайното застудяване застрашава подранилите прелетни птици.\r\n\tВъв връзка с намирането на бедстващи птици от вида \"бял щъркел\" екоминистерството посъветва гражданите, намерили птица в безпомощно състояние да потърсят помощ на \"зеления\" телефон на съответната Регионална инспекция по околна среда и води (РИОСВ), да сигнализират в горските стопанства или в съответната община.\r\n\tВ страната има няколко спасителни центъра за диви животни и РИОСВ може да потърси съдействие за настаняването на намерените бедстващи птици.\r\n\tТова става по определен законов ред. Птиците се настанява с протокол и след възстановяването им се връщат в природата на мястото на намиране или на подходящо място в близост до него.\r\n\tБелият щъркел (Ciconia ciconia), e защитен вид, включен в Приложение №3 към чл. 37 на Закона за биологичното разнообразие. Важно е да се знае, че щъркелите, както повечето птици мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми.\r\n\tВъпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ, посочват от МОСВ.", "date": "2018.03.19", "title": "Спасяват щъркели от студа в Североизточна България"}
