{"url": "http://www.mediapool.bg/prokuraturata-oproverga-tsacheva-nyama-da-proveryava-za-previshavane-na-prava-pri-aresta-na-ivancheva-news278176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата не проверява дали има превишаване на права при ареста на районния кмет Десислава Иванчева, съобщиха оттам в петък, малко след като правосъдният министър Цецка Цачева каза, че такава проверка ще има. Още в четвъртък ръководителите на специализираната прокуратура и КПКОНПИ Иван Гешев и Пламен Георгиев неглижираха общественото възмущение от зрелищното провеждане на ареста, при който Иванчева бе държана пет часа с белезници на централно софийско кръстовище. \"Прокуратурата си свърши работата по единствения възможен по закон начин\", каза тогава Георгиев, макар че според други юристи това не е така.\r\n\t\"В прокуратурата не е разпоредена и не се извършва каквато и да е проверка на действията на наблюдаващите прокурори и разследващите органи по досъдебното производство, по което обвиняема е кметът на Район Младост – Столична Община - Десислава Иванчева\",  на сайта на ВКП в петък \"по повод постъпили запитвания на медиите\".\r\n\tЗапитванията очевидно са по повод думите на министър Цачева малко по-рано същия ден. , каза Цачева в коментар за операцията на спецпрокуратурата и Комисията за противодействие на корупцията и отнемане на незаконно придобитото имущество (КПКОНПИ).\r\n\t\r\n\t\n\n\r\n\t\r\n\tПреди ден главният прокурор Сотир Цацаров и шефът на КПКОНПИ Пламен Георгиев  остро правителството, след като вицепремиерът Екатерина Захариева изказа мнение, че  с ареста на Иванчева.\r\n\tПомолена за мнение, министър Цачева благоразумно се въздържа с обяснението, че няма \"компетенциите и каквито и да е било правомощия\" да коментира това. И допълни, че институционалната компетентност у нас е изградена по начин че.\r\n\t, заяви Цачева.\r\n\tТака, въпреки стремежа си да даде \"правилния\" отговор, тя успя да \"настъпи мотиката\" с твърдението си проверката.\r\n\t\r\n\tМеждувременно Екатерина Захариева, която освен външен министър и е вицепремиер с ресор \"Съдебна реформа\", в петък повтори позицията си.  каза тя в отговор на въпрос пред Нова телевизия., коментира Захариева, запитана дали се страхува след гневните нападки на Цацаров и Георгиев.\r\n\tГлавният прокурор, който бе в Рим, в четвъртък даде специално интервю по телефона, за да разкритикува Захариева и да пита дали това е позиция на цялото правителство., подчерта Цацаров, макар че коментарът дали арестът е показен или не едва ли може да се интерпретира като \"анализ по делото\".\r\n\t\"\r\n\tНа следващия ден Захариева поясни, че изказването й е било по-дълго и било в отговор на журналистически въпрос., коментира тя. И допълни, че й е известно, че арестуваната трябвало да стои толкова дълго на тротоара, защото такива били изискванията на НПК за събиране на доказателства, по които тя като правосъден министър в предишния кабинет е работила във връзка с препоръките на международния анализ на прокуратурата - да се облекчи процедурата в НПК за събиране на доказателства. продължи Захариева., призова тя. На въпрос дали изявлението на Цацаров бе лична нападка, Захариева отвърна: .\r\n\tТя изрази лично мнение, че не харесва нещата да се представят в черно-бяло и напомни за многобройните критики към ръководството на община \"Младост\" начело с Иванчева:", "date": "2018.04.20", "title": "Прокуратурата опроверга Цачева: Няма да проверява за превишаване на права при ареста на Иванчева"}
{"url": "http://www.mediapool.bg/zhurnalisti-ot-tsyal-svyat-prodalzhavat-razsledvaniyata-na-ubitata-dafne-karuana-galitsiya-news278192.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест месеца след убийството на малтийската журналистка и блогърка Дафне Каруана Галиция, 45 журналисти от цял свят, които са продължили работата й по разследване на корупцията в най-малката държава от ЕС, публикуват тази седмица поразителните си изводи, предаде Франс прес.\r\n\t \r\n\t\"Можете да убиете вестоносеца, но не и съобщението му\", обобщава френският журналист Лоран Ришар, който стартира преди три години проекта \"Забранени истории\" за продължаване на разследванията на журналисти, които са били убити или хвърлени в затвора.\r\n\t \r\n\t\"Проектът Дафне\" е първият плод на тази инициатива. През последните шест месеца 45 журналисти от 18 медии от цял свят работиха с огромния масив от документация, оставена от 53-годишната Каруана Галиция, убита на 16 октомври 2017 г. с бомба, поставена под седалката на колата й.\r\n\t \r\n\tВ малкия свят на малтийската политика и икономика от Каруана Галиция се страхуваха всички, мнозина я мразеха, а някои й се възхищаваха, че посвети голяма част от живота си на осветяване на корупцията на острова.\r\n\t \r\n\tЧесто наричана \"жената Уикилийкс\", тя разкри някои от най-тъмните зони на малтийската политика, нападаше ожесточено министър-председателя Джоузеф Мускат, но също и лидера на опозицията. Тези атаки, често груби и понякога лични, й спечелиха много врагове.\r\n\t \n\n\r\n\tНо както припомня специалният кореспондент на френския телевизионен канал Франс 2, нейният блог е имал 300 хиляди читатели, а населението на Малта е 450 хиляди души.\r\n\t \r\n\tФренският в. \"Монд\", който участва в проекта, започна в сряда да публикува две статии - едната за предполагаемите връзки на Малта и властта в Азербайджан, посочва Франс прес, а другата за малтийския бизнес с продажба на \"златни паспорти\".", "date": "2018.04.20", "title": "Журналисти от цял свят продължават разследванията на убитата Дафне Каруана Галиция"}
{"url": "http://www.mediapool.bg/ispaniya-veche-e-po-bogata-ot-italiya-pokazvat-danni-na-mvf-news278186.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанците са станали по-богати от италианците, пише в. \"Файненшъл таймс\". Това е окуражителен признак за икономическото възраждане на Испания, но е тревожна новина за Италия, третата икономика в еврозоната, която е изпаднала и в политическа безизходица.\r\n\t \r\n\tБрутният вътрешен продукт на човек от населението на Испания е изпреварил този на Италия през 2017 г. според данни на МВФ, публикувани тази седмица. В тях се сравняват страни въз основа на техния \"паритет на покупателната способност\". Фондът освен това прогнозира, че Испания ще стане със 7 процента по-богата от Италия през следващите пет години. Преди десетилетие Италия беше с 10 на сто по-богата по същия критерий.\r\n\t \r\n\tДанните и прогнозите показват колко различни съдби имат две от най-тежко засегнатите страни от еврозоната в икономическата криза през последното десетилетие. Докато Испания има една от най-бързо растящите икономики в ЕС, Италия е мудна в икономическо отношение.\r\n\t \r\n\tДо 2023 г. някои страни от бившия Източен блок, включително Словакия и Чехия, се очаква също да изпреварят Италия и да станат по-богати на човек от населението, прогнозира МВФ.\r\n\t \r\n\tСтагнацията е една от основните причини за все по-големите политически разделения в Италия, където електоратът губи вяра в способността на традиционните партии да създадат работни места и да върнат растежа, отбеляза \"Файненшъл таймс\".", "date": "2018.04.20", "title": "Испания вече е по-богата от Италия, показват данни на МВФ"}
{"url": "http://www.mediapool.bg/dvete-korei-otkriha-chervena-telefonna-liniya-mezhdu-liderite-si-news278191.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвете корейски държави откриха в петък червена телефонна линия между лидерите си, съобщиха от Сеул една седмица преди срещата на върха между президента на Южна Корея Мун Дже-ин и лидера на Северна Корея Ким Чен-ун в демилитаризираната зона, която разделя Корейския полуостров, предаде Франс прес.\r\n\t \r\n\tТелефонната линия свързва Синия дом - президентството в Сеул, със седалището в Пхенян на Държавния съвет, чийто председател е Ким.\r\n\t \r\n\tОператорите вече са провели пробен телефонен разговор, продължил 4 минути и 19 секунди.", "date": "2018.04.20", "title": "Двете Кореи откриха червена телефонна линия между лидерите си"}
{"url": "http://www.mediapool.bg/po-patya-kam-sauditskata-modernizatsiya---mechtata-na-edin-mazh-za-hevi-metal-news278188.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tДъхът й замъглява стъклото, но това не я спира. Момичето, притиснало носа си към него, се е вторачило с невярващ поглед в ресторанта, в който могат да влизат само мъже, и по-конкретно в един мъж, който изглежда съвсем различно от всеки друг, когото някога е виждала.\r\n\t \r\n\tПо улиците на Рияд хората му подвикват и го наричат \"син на дявола\". Имад Муджахид не носи традиционна роба, а черни ризи. Къдравата му коса се спуска до широките му рамене. Когато 37-годишният мъж застане на сцената, неговите крясъци разтърсват цялата зала. Той е представител на дет метъла в Саудитска Арабия и е наричан \"Звяра от Близкия изток\".\r\n\t \r\n\tНо звярът се е страхувал много години. Страхувал се е от религиозната полиция, от разтурване на нелегалните концерти, от това да не бъде арестуван и бичуван. Без значение, че Имад и милиони други млади саудитци толкова са копнеели за промяна и свобода. Държавата беше безпощадна.\r\n\t \r\n\tДосега. Вече проблясва надежда. Саудитското общество се отваря за модерния свят - по нареждане отгоре. На жените скоро ще им бъде позволено да шофират като във всяка друга страна. Кината отново ще показват филми. Има модни ревюта и панаири за комикси.\r\n\t \r\n\tМладите саудитци казват, че страната е в шок - положителен шок. А Имад има една мечта - той казва, че е време метъл музиката да навлезе в неговата страна: \"Толкова искам да бъда първият, организирал метъл фестивал в Саудитска Арабия.\"\r\n\t \n\n\r\n\tМбС, както го наричат в монархията, е истинският управник на Саудитска Арабия, а не кралят. Преди три години Мохамед бин Салман беше просто един от стотиците принцове, наследници на основателя на държавата Абдул Азиз ибн Сауд и неговите потомци. После бащата на Мохамед се премести в кралския дворец. Остаряващият монарх направи Мохамед свой наследник и му позволи да натрупа огромна власт.\r\n\t \r\n\tВ същото време търпението на саудитците под 30-годишна възраст, които съставляват по-голямата част от населението, се изчерпва. Мнозина учат в чужбина. Те усилено ползват социалните медии. Искат страната им да има това, което виждат във външния свят.\r\n\t \r\n\tКогато миналия октомври престолонаследникът показа, че е съгласен с тях, това беше исторически ден.\r\n\t \r\n\t\"Ние искаме нормален живот\", каза той на конференция в Рияд и после даде обещание. Един \"умерен ислям\" вече ще господства над уахабизма - радикалното саудитско тълкуване на исляма, обяви той.\r\n\t \r\n\tВ главния град Джеда на Червено море мюезин призовава хората за молитва. Имад удря неуморно барабаните си, за да го заглуши. Разказва как преди много години, докато шофирал, чул солово изпълнение на китара, което променило живота му. Искал да чуе още. Брат му, който е стюард в авиокомпания, му носел касетки със записи от чужбина. Брайън Адамс и \"Скорпиънс\". \"Айрън Мейдън\", \"Джудас Прийст\", \"Блек Сабат\".\r\n\t \r\n\tКъм края на 90-те години на 20 век интернетът се превърнал за Имад в прозорец към света. Когато за първи път написал името на групата \"Металика\" в търсачката, бил изумен от разнообразието, жанровете и поджанровете на музиката там. Музиката - до голяма степен забранена в саудитския обществен живот - за него изведнъж вече не била просто музика.\r\n\t \r\n\tЩастието, което намирал в метъл музиката, било обаче в рязък контраст с жестокостта на система, възнаграждаваща единствено нагаждачите. Той многократно бил спиран от религиозната полиция и разпитван.\r\n\t \r\n\t\"Често се чувствах все едно съм престъпник\", спомня си той.\r\n\t \r\n\tИмад също така изнасял нелегални концерти в Саудитска Арабия, докато една вечер не се случило нещастие. Те били открити в жилищен комплекс в Рияд през 2010 г. Провеждал се концерт, когато се появила религиозната полиция. Двамата организатори на концерта - приятели на Имад, прекарали месеци в ареста и за наказание получили по 300 удара с камшик.\r\n\t \r\n\tСлед това метъл сцената изчезнала. Досега.\r\n\t \r\n\tСаудитска Арабия преживява времена на промяна, характеризиращи се едновременно с приповдигнат оптимизъм и тревога. Много хора съзират предстояща възможност, други се страхуват за мястото си в обществото, а това е взривоопасна смес.\r\n\t \r\n\tИмад иска да се възползва от своя шанс да доведе метъл музиката в кралството. Той е съставил списък с групи, които желае да покани за концерт за рождения си ден през ноември.\r\n\t \r\n\t\"Аз не пия, но почитателите на метъла със сигурност ще бъдат ядосани, че тук няма алкохол\", казва той. Въпреки това те ще дойдат, обещава той. Определено.", "date": "2018.04.20", "title": "По пътя към саудитската модернизация - мечтата на един мъж за хеви метъл"}
{"url": "http://www.mediapool.bg/reitingat-na-putin-zapochna-da-pada-vednaga-sled-preizbiraneto-mu-news278183.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРейтингът на Владимир Путин пада месец след президентските избори, на които той спечели четвърти мандат. Доверието към него се е сринало от рекордните за тази година 55.3% до 48.4%, показва проучване на държавния социологически център ВЦИОМ, цитиран от \"Ведомости\".\r\n\tНе се отчита подобна тенденция при други рейтингови лидери в Русия като министъра на отбраната Сергей Шойгу или първия дипломат Сергей Лавров.\r\n\tПрез 2012 г. рейтингът на Путин, по данни на ВЦИОМ, нарастваше не само с приближаването на президентските избори на 4 март, но и пет седмици след това, повишавайки се от 52.8% 11 през март до 58.1% на 8 април, след което се понижи с няколко процентни пункта. Рейтингът на Путин е отбелязвал рекорди след анексирането на Крим (70% през май 2014 г.) и ядрената сделка с Иран (71% през юли 2015 г.).\r\n\tПонижаването на рейтинга е естествен процес, коментира шефът на ВЦИОМ Валерий Фьодоров и уточнява, че около изборите доверието към президента нараства, а после, по принцип не веднага, започва да намалява.\r\n\t\"Половината страна са хора кажи-речи аполитични, те се включват в политически теми само в големи изборни кампании или при екстремни събития\", обяснява социологът. Но допълва, че предстоят още много \"информационни поводи\" и рейтингът на Путин ще скочи пак.\n\n\r\n\tСледизборният рейтингов спад е предвидим, а за тенденция ще може да се говори чак след половин година, смята политологът Глеб Кузнецов. След мобилизацията на електората и мощния финал на кампанията, приключила с преизбиране на държавния глава, избирателите се отпускат, констатира колегата му Андрей Колесников.\r\n\t\"Общественото мнение отброява новия мандат (на Путин) не от изборите, а от встъпването му в длъжност. И той започна символично със смайващи събития - пожара в Кемерово, отравянето на деца и протестите във Волоколамск, събитията около отравянето на Скрипал, (новите) санкции срещу Русия, бомбардировката на Сирия от САЩ\", подчертава Колесников.\r\n\tСпадът в доверието към руския лидер според него се дължи на това \"психологически тежко за нацията начало на новия му мандат\". Мобилизационната антизападна риторика се превръща в рутина, а \"натискът на негативните новини започва да дразни\" хората в Русия, смята експертът на вестника, цитиран от Би Би Си.", "date": "2018.04.20", "title": "Рейтингът на Путин започна да пада веднага след преизбирането му"}
{"url": "http://www.mediapool.bg/putin-e-gotov-za-sreshta-s-donald-tramp-no-podgotovka-oshte-ne-e-zapochnala-news278187.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин е готов да разговаря с американския си колега Доналд Тръмп. Това заяви първият дипломат на Русия Сергей Лавров, но уточни, че засега не се подготвя подобна среща на върха, съобщи Франс прес.\r\n\t \r\n\t\"Президентът Путин е готов за такава среща\", каза Лавров в интервю за РИА Новости, но веднага уточни, че подготовката още не е започнала.\r\n\t \r\n\t\"Но ако това стане, веднага щом има някакво развитие, със сигурност ще ви разкажем\", увери той.\n\n\r\n\t \r\n\tПо-рано Путин и Тръмп се разбраха в телефонен разговор за евентуална среща и Белият дом заяви, че може би тя ще е във Вашингтон.\r\n\t \r\n\t\"Ще обърна внимание, че Доналд Тръмп вече след телефонния разговор няколко пъти и в туитове, и на живо каза, че трябва да се решават въпросите с Русия, че искаме да имаме с Русия добри отношения, това е по-добре, отколкото да нямаме добри отношения, и само един глупец може да мисли иначе. Чуваме и това\", добави Лавров пред РИА Новости.\r\n\t \r\n\tРусия очаква предложението на Тръмп за среща с Путин да бъде конкретизирано, допълни той.\r\n\t \r\n\tТова предложение бе отправено през март, но оттогава нещата не са напреднали, имайки предвид напрежението по повод случая Скрипал и предполагаемата химическа атака в сирийския град Дума.\r\n\t \r\n\tСтопроцентово е сигурно, че Владимир Путин и Доналд Тръмп, както и военните от двете страни, няма да допуснат военна конфронтация - \"те все пак са лидери, избрани от своите народи, те отговарят пред тези народи за мира и спокойствието\", подчерта Сергей Лавров пред РИА Новости.", "date": "2018.04.20", "title": "Путин е готов за среща с Доналд Тръмп, но подготовка още не е започнала"}
{"url": "http://www.mediapool.bg/v-rusiya-veche-po-ryadko-se-pie-alkohol-news278184.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо данни на Световната здравна организация хората в Русия вече доста по-рядко употребяват алкохол, пише \"Комерсант\".\r\n\t \r\n\tСпоред експерти на вестника основен фактор за този спад е професионалната политика на руското здравно министерство - то ограничава времето и местата за продажба на алкохолни питиета, както и възможностите да бъдат рекламирани в медиите.\r\n\t \r\n\tВ перспектива руската практика може да послужи за пример на много други страни с подобни проблеми, смята СЗО.\r\n\t \r\n\t\"Намалената употреба на алкохол през последните години в Русия е сред най-важните за нас резултати в този регион\", заявява пред \"Комерсант\" Карина Ферейра-Борхес, оглавяваща програмата \"Алкохол и забранени наркотици\", лансирана от Европейския офис на СЗО. \"В бъдеще бихме желали да направим опита на Русия достъпен и за други страни със сходни предизвикателства\", допълва тя.\r\n\t \r\n\tПо данни на СЗО през 2016 г. употребата на алкохол в Русия е достигнала 11,1 литра спирт на човек годишно. Това е минимумът за 27 години - през 1991 г. е регистрирано ниво от 12,2 литра. Върхова стойност е отбелязана през 2006 г. - 17,1 литра спирт на човек за година, добавя изданието, цитирано от Би Би Си.", "date": "2018.04.20", "title": "В Русия вече по-рядко се пие алкохол"}
{"url": "http://www.mediapool.bg/shofyorite-s-kasko-shte-plashtat-zemedelska-taksa-gradushka-zashtoto-i-v-gradovete-vali-news278196.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШофорите, които са сключили доброволно застраховка \"Автокаско\", а също и хората със застраховка \"Имот\" ще плащат косвено такса \"градушка\" на земеделското министерство, защото и над градовете, а не само над селскостопанските площи пада градушка.\r\n\tТова се разбра в петък от обясненията на министъра на земеделието Румен Порожанов, запитан за  на ведомството му, която предлага застрахователните компании да се задължат със закон да плащат ежегодно като процент от премийните приходи по застраховките \"Имот\" и \"Автокаско\".\r\n\tЗащитата от градушки засяга косвено и пряко урбанизираните територии и градовете, над които пада градушка, а не само селскостопанските площи. Ако мерките за борба с градушките се прилагат само над селата, , разясни министър Порожанов. Тъй като застрахователните компании косвено имат полза от мерките за борба с градушките, защото се намалява щетимостта по \"Каско\" и имотните застраховки, те трябва да правят вноски към бъдещото държавно предприятие за борба с градушките, смята Порожанов.\r\n\tПо думите му идеята е да се отделят по на всеки застраховател. Целта е да се събират годишно към  При този сценарий, регистрираните земеделски производители, които също ще плащат задължително такса \"градушка\", ще трябва да внасят по 50 ст. на декар. Ако отпадне идеята за вноски от застрахователните компании, фермерите ще трябва да плащат повече, стана ясно от думите на Порожанов.\r\n\t\"Решението ще вземе застрахователят\", каза министърът.\r\n\tВ средата на март земеделското министерство публикува звучаща абсурдно  за покриване на щетите от природни бедствия в земеделието, чиято цел е да се превърне в  В нея се предвижда сегашната Изпълнителна агенция за борба с градушките, която се финансира от бюджета, да се превърне в държавно предприятие, което да се бори с градушките, да събира вноски от застрахователи и фермери и да обезщетява пострадали от природни бедствия земеделци.  за обработваема земя и трайни насаждения без собствениците и ползвателите на ливади, пасища и мери. Застрахователите ще трябва да плащат, ако предлагат застраховки по класове \"Сухопътни превозни средства\" (тоест \"Каско\"), \"Пожар и природни бедствия\" и \"Други щети на имущество\".\r\n\tНа 5 април Асоциацията на българските застрахователи (АБЗ) излезе със  срещу концепцията на Порожанов.\r\n\tСпоред бранша основният недостатък на идеята е, че на държавно предприятие ще се вмени  За подобна дейност по закон е нужен лиценз, за какъвто не се споменава в концепцията.\r\n\tБраншът протестира и срещу предложението пари по доброволните застраховки \"Каско\" или \"Имот\" да отиват за покриване на щети в селското стопанство. Още повече, че по правило едрите земеделци не желаят доброволно да харчат пари, за да застраховат продукцията си.\r\n\t\"Въпреки че фокусът на концепцията е насочен към земеделския сектор, се предлага във вноските да се включва и премиен приход от  Подобна мярка реално би довела до увеличение на цената на имуществените застраховки и на застраховки \"Каско\" на МПС, без да повиши очакваните обезщетения на застрахованите лица, което считаме за несправедливо\", посочва в позицията си Асоциацията на българските застрахователи. Тя изтъква, че е нередно със средства от премиите на застраховани лица по доброволни застраховки, които нямат нищо общо със сектора на земеделието, да се подпомагат пострадали земеделски стопани, включително незастраховани.  на застрахователни услуги, твърдят застрахователите.\r\n\tВместо да се прави ново държавно предприятие асоциацията предложи да се създаде  По нейни данни развитите европейски държави не прилагат модел за държавно финансиране на рисковете в земеделието, а стимулират застраховането на земеделските стопани.", "date": "2018.04.20", "title": "Шофьорите с \"Каско\" ще плащат земеделска такса \"градушка\", защото и в градовете вали"}
{"url": "http://www.mediapool.bg/olaf-razsledva-slovakiya-po-ulikite-na-ubitiya-zhurnalist-yan-kutsiak-news278195.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия потвърди в петък, че службата за борба с измамите със средства от ЕС (ОЛАФ) води разследване, свързано с работата на убития през февруари журналист Ян Куциак\r\n\t\r\n\tРазследването е в ход и затова засега не можем да кажем нищо повече, посочи говорител на комисията. Знаете, че нямаме никаква търпимост към злоупотребата с европейски средства, добави той, цитиран от БТА.\r\n\t \r\n\tПриживе Куциак разследваше връзки на словашкото правителство с италианската мафия, повдигнали съмнения за злоупотреба с европейски средства за земеделие. Европейският парламент прие вчера резолюция, в която настоя за незамисимо международно разследване за смъртта на Куциак.\r\n\t \r\n\tВ Словакия вероятно организираната престъпност е проникнала на всички равнища в политиката и икономиката. Налице са политически подбор на прокурори и множество обвинения в корупция срещу най-висши служители, се посочва в документа. Допълва се, че тези случаи не са довели до необходимото безпристрастно разследване.\r\n\t \r\n\tЕП порицава обидните коментари на някои европейски политици срещу журналистите (през 2016 г. тогавашният словашки премиер Роберт Фицо нарече журналистите \"мръсни курви\" - бел. кор.). ЕП призовава държавите от ЕС да осигурят личната защита и неприкосновеността на жилищата на разследващите журналисти и на изобличителите (подателите на сигнали за нередности). Евродепутатите призовават за защита на журналистите от натиск и обвинения в клевета.\r\n\t \n\n\r\n\tВ резолюцията се настоява за защита на журналистите, които често стават жертва на съдебно преследване с цел саботиране на работата им, за фонд на ЕС в подкрепа на независимата разследваща журналистика, за изготвяне от ЕК на законодателно предложение за медийната свобода и многообразие, за по-добро следене на медийната собственост и сливанията и придобиванията на медии.\r\n\t \r\n\tЕП обмисля да нарече програмата си за обучение на журналисти в памет на Куциак. В ЕП двете зали за пресконференции - в Брюксел и в Страсбург - носят имената на други двама убити заради работата си журналисти - Ана Политковская (Русия) и Дафне Галиция (Малта).", "date": "2018.04.20", "title": "ОЛАФ разследва Словакия по уликите на убития журналист Ян Куциак"}
{"url": "http://www.mediapool.bg/moskva-shte-dostavi-na-asad-raketni-kompleksi-s-300-news278198.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският външен министър Сергей Лавров каза, че американските военни удари срещу Сирия миналата седмица са премахнали всякакво морално задължение на Русия да не предоставя системи за противовъздушна отбрана С-300 на сирийския президент Башар Асад, предаде Ройтерс.\r\n\t \r\n\tПреди американските удари срещу сирийски обекти Русия е казала на САЩ кои райони в Сирия представляват \"червени линии\" за Москва и военните действия на Вашингтон не са пресекли тези линии, заяви Лавров.\r\n\t \r\n\t\"Сега нямаме морални задължения. Имахме моралните задължения, бяхме обещали да не правим това преди около 10 години, мисля, по искане на известните наши партньори\", каза той.\n\n\r\n\t \r\n\tСпоред него руският президент Владимир Путин и американският президент Доналд Тръмп не биха позволили въоръжена конфронтация между Русия и САЩ.\r\n\t \r\n\tВоенни анализатори смятат, че комплексите С-300 биха увеличили възможностите на Русия да контролира въздушното пространство на Сирия, където руските сили подкрепят правителството на Асад, и може да имат за цел да възпрат по-сериозни американски действия.", "date": "2018.04.20", "title": "Москва ще достави на Асад ракетни комплекси С-300"}
{"url": "http://www.mediapool.bg/grigor-dimitrov-e-na-polufinal-v-monte-karlo-sled-chista-pobeda-sreshtu-gofen-news278194.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетият в света на мъжкия тенис Григор Димитров се класира за полуфиналите на турнира от серията \"Мастърс“ в Монте Карло след двусетова победа срещу белгиеца Давид Гофен (10-ти в световната ранглиста) – 6:4, 7:6 (5).\r\n\t \r\n\tДимитров достига за първи път в кариерата си тази фаза на този турнир. На полуфинала той ще срещне победителя от мача между водача в световната ранглиста Рафаел Надал и австриеца Доминик Тийм.\r\n\t \r\n\tРезултатът не отразява напълно съотношението на силите в днешния мач, който на моменти бе твърде оспорван, а във втория сет българинът трябваше да направи обрат, след като изоставаше с два пробива.\n\n\r\n\t \r\n\tЗа разлика от предишните си два мача в турнира, в които губеше първите сетове, този път Григор Димитров започна много силно.\r\n\t \r\n\tСлед размяна на геймове той стигне до пробив в шестия гейм, след което успя да го затвърди и да поведе с 5:2.\r\n\t \r\n\tПоследва обаче срив в играта му и вместо да затвори сета на свое подаване Димитров допусна да бъде „пробит“. Още в следващия гейм обаче българинът си върна увереността, а Гофен направи поредица грешки за 0:40. Българинът се възползва от третия сетбол и поведе в сетовете след 35 минути игра.\r\n\t \r\n\tНачалото на втория сет бе кошмарно за него – след два допуснати пробива той бързо изостана с 0:4, а после с 1:5.\r\n\t \r\n\tОт този момент насетне обаче Григор Димитров рязко повиши нивото на играта си и спечели пет поредни гейма, като направи множество блестящи отигравания, които предизвикаха аплодисментите на публиката и възторга на телевизионните коментатори.\r\n\t \r\n\tГофен успя да изравни резултата при 6:6. Но в тайбрека българинът поведе от самото начало и не допусна повече колебания.", "date": "2018.04.20", "title": "Григор Димитров е на полуфинал в Монте Карло след \"чиста“ победа срещу Гофен"}
{"url": "http://www.mediapool.bg/kriza-na-doverieto-na-zapad-news278199.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ епоха, в която гневът на американския президент Доналд Тръмп, ревизионизмът на руския президент Владимир Путин и необузданата амбиция на китайския президент Си Цзинпин са структуроопределящи елементи, международният ред става все по-хаотичен, неработещ и дори опасен. Как се стигна до това положение? И как да го оставим зад себе си?\r\n\t \r\n\tДо неотдавна епохата след Втората световна война бе време на доброжелателен либерален интернационализъм. Следвоенният ред започна да се формира още през 1941 г., когато американският президент Франклин Д. Рузвелт и британският премиер Уинстън Чърчил са изготвили Атлантическата харта на борда на кораб, закотвен в канадския залив Пласентия. Въпреки че Хитлер печели битките в Европа, Чърчил и Рузвелт са твърдо решени не само да спрат яростното нацистко настъпление, но и да положат основите на бъдеще, в което цари мир и демокрация.\r\n\t \r\n\tТе успяха да постигнат повече от това, което вероятно са си представяли, че е възможно. След Атлантическата харта идват Обединените нации, Бретънудските институции, системата за световна търговия, Всеобщата декларация за правата на човека и още много други. В следвоенните десетилетия на деколонизация се появяха много нови страни, бивши врагове се обединиха в нови съюзи и във всеобхватна структура на интеграция.\n\n\r\n\t \r\n\tГолямото \"отваряне\" на Китай и разпадането на Съветския съюз през 1991 г. поставиха началото на забележителен световен напредък, продължил четвърт век. Съдейки по стандартните икономически, политически и социални показатели, това може и да е бил най-добрият четвърт век в човешката история. Нямаше нямаше големи войни между суперсилите, световната търговия се увеличи и стимулира икономически растеж, бедността намаля с над 50 процента, а бързият напредък в науката и технологиите донесоха полза за всяко кътче на света.\r\n\t \r\n\tПрез последните години обаче светът влезе в нова фаза. Политиката на идеализъм и надежда бе заменена от политика на идентичността и страха. Тази тенденция обхвана една след друга западните страни, но най-видимо се прояви в двете англосаксонски страни, които направиха възможен предишния период на чудодеен напредък.\r\n\t \r\n\tДнес е истинска трагедия да се наблюдават обърканите политически дебати в Обединеното кралство. От референдума за Брекзит през юни 2016 г. Великобритания напразно търси илюзорна концепция за суверенитет, която да предотврати огромната загуба на международна власт и влияние, която я очаква след излизането й от ЕС. Глобалното държавническото изкуство, което Обединеното кралство предлагаше едно време на света, отстъпи място на тесногръди караници.\r\n\t \r\n\tНо обърканите политики на Белия дом под ръководството на Тръмп имат дори по-тежки последици. Десетилетия наред Белият дом е бил източник на световно лидерство. Днес оттам се носи войнствена реторика, която дори на думи не приема идеята за световен ред. Официалната Национална стратегия за сигурност на правителството на Тръмп дори описва усилията на САЩ за запазване световния ред като контрапродуктивни действия, които водят до нови проблеми, вместо да решават старите. Бъдещето, което тази стратегия предвижда, ще бъде определено изцяло от конфликти между суверенни страни. \r\n\t \r\n\tПреразглеждането на американските стратегически позиции би бил разумен отговор на руската агресия и нарушаване на правилата, особено в Източна Европа, както и на все по-агресивното поведение на Китай на световната сцена. Но американският президент трябва инстинктивно да брани международния ред от надигащите се заплахи, като едновременно с това прави промени с оглед на новите реалности. Захващането с въпроси като климатичните промени, засилената миграция, революцията в информационните и комуникационни технологии ще изисква нови всеобхватни международни споразумения, които да защитят интересите на суверенните страни.\r\n\t \r\n\tЗа съжаление, изявленията от Белия дом на Тръмп изглежда целят да подкопаят всяко усещане за ред с надеждата САЩ да излязат начело в една борба на всички срещу всички за пълна световна доминация, както би го определил Томас Хобс. По тази логика международната търговия трябва да бъде регулирана не с правила и институции, а с едностранни протекционистки мерки и извиване на ръце. А на институции като ЕС - който цели да гарантира ред и стабилност чрез интеграция - се гледа с безразличие, ако не и с презрение.\r\n\t \r\n\tОт гледна точка на Китай визията на Хобс може да се окаже привлекателна, стига икономиката му да продължи да расте и да няма сериозни вътрешни социални или политически катаклизми. В края на краищата, при по-малко световни правила Китай ще се натъкне и на по-малко препятствия при налагане на нарастващото си влияние в чужбина.\r\n\t \r\n\tВ този сценарий губещ несъмнено ще е Западът, но в по-широк смисъл - т.е. не само Европа, а и страни като Индия, която ще остане вярна на либералната демокрация, на отворената икономика и на ценностите, върху които бе изграден този чудотворен четвърт век след Студената война.\r\n\t \r\n\tДори ако изключим най-лошите сценарии, Западът ще се сблъска с нов свят с нови амбициозни играчи, които ще имат нови искания за бъдещето. Следователно, ще бъде съдбоносна грешка западните сили да изоставят идеите и институциите, които донесоха благоденствие и стабилност в предходните десетилетия. Най-вече двете страни, допринесли най-много за създаването на следвоенния международен ред, сега не бива да им обръщат гръб. \r\n\t \r\n\t\r\n\t \r\n\tПо БТА.", "date": "2018.04.20", "title": "Криза на доверието на Запад"}
{"url": "http://www.mediapool.bg/vatreshniyat-ministar-se-maskira-na-pirat-v-znak-na-solidarnost-s-ranena-politsaika-news278197.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВътрешният министър Валентин Радев сложи черна пиратска превръзка на окото си в знак на солидарност с ранения полицай Гергана Зашева. Полицаят пострада тежко от самоделна бомба, хвърлена от футболен запалянко по време на мача \"Левски\" – ЦСКА на Националния стадион \"Васил Левски\".\r\n\tВалентин Радев отиде с превръзката на срещата между МВР, спортното министерство, футболния съюз и депутати. Те трябва да изготвят обща стратегия срещу вандализма по време на футболни мачове.\r\n\tФутболното хулиганство в България се проявява основно по време на дербитата между Левски и ЦСКА в София, както между \"Локомотив\" (Пловдив) и \"Ботев\" (Пловдив). Последното столично дерби се игра на Националния стадион, където входове се охраняват от полиция, а при охраната на агитките на трибуните участват и стюарди от фен клубовете.\r\n\tВ случая част от вината трябва да бъде поета от вътрешното министерство, което е допуснало вкарването на бомби на стадиона.\r\n\tВ петък ръководството на МВР и здравният министър Кирил Ананиев посетиха болницата, където полицай Гергана Зашева е настанена. Тя претърпя вече една успешна операция на окото, от която е извадено стъкло. Предстои 24-годишната Зашева да претърпи втора операция след около месец.", "date": "2018.04.20", "title": "Вътрешният министър се маскира на пират в знак на солидарност с ранена полицайка"}
{"url": "http://www.mediapool.bg/vapreki-stachkite-frenskiyat-prezident-i-premier-povishavat-populyarnostta-si-news278185.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Еманюел Макрон и премиерът Едуар Филип се радват на повишена популярност през април, въпреки социалните конфликти, пред които е изправена Франция. Това сочат резултати от допитване, цитирано от Франс прес.\r\n\t \r\n\tС 43 процента подкрепа Макрон възстановява равнището на популярността си от февруари след спад през март, но повече от половината французи (54 процента) имат \"лошо мнение\" за него.\r\n\t \r\n\tСлед две телевизионни интервюта на 12 и 15 април Макрон получи подкрепа от целия политически спектър. Той повишава популярността си с 14 на сто сред привържениците на дясната партия Републиканците и с 9 процента сред тези на Социалистическата партия, според проучването на общественото мнение.\r\n\t \r\n\tРейтингът на премиера Филип се повишава успоредно и той има 45 процента подкрепа, при 51 на сто от анкетираните, които не го одобряват.\r\n\t \r\n\tПредседателката на крайнодясната партия Национален фронт Марин льо Пен увеличава популярността си с пет процента и рейтингът и е 28 на сто.\r\n\t \n\n\r\n\tДопитването е направено на 18 и 19 април сред 1011 пълнолетни французи по квотен метод.", "date": "2018.04.20", "title": "Въпреки стачките френският президент и премиер повишават популярността си"}
{"url": "http://www.mediapool.bg/sklyuchvaneto-na-mirno-sporazumenie-sas-severna-koreya-ne-e-nito-nova-nito-prosta-ideya-news278193.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреди срещата между техните лидери следващата седмица двете Кореи обсъждат сключването на мирно споразумение, което може официално да сложи край на състоянието на война, продължаващо от техническа гледна точка, откакто Корейската война през 1950-1953 г. приключи с примирие, а не с договор.\r\n\t \r\n\tПрезидентът на САЩ Доналд Тръмп каза, че усилията имат неговата \"благословия\", ако Северна Корея се съгласи да се откаже от ядрения си арсенал.\r\n\t \r\n\tОт техническа гледна точка Южна Корея и оглавяваните от САЩ сили на ООН са все още във война със Северна Корея, а идеята за официално мирно споразумение, което да промени това, не е нито нова, нито нещо, което може да бъде решено на една единствена междукорейска среща на върха, казват анализатори.\n\n\r\n\t \r\n\tПо онова време южнокорейските лидери се противопоставиха на идеята за примирие и така полуостровът остана разделен. Те не участваха в примирието, което официално беше подписано от командира на севернокорейската армия, американския командир на Командването на ООН и командира на \"Китайските народни доброволци\", които по онова време Пекин официално не смяташе за част от своята армия.\r\n\t \r\n\t\"Технически погледнато, не е възможно двете Кореи да обявят край на примирието от 1953 г. на срещата на върха следващата седмица\", каза преподавателят от Университета за чуждестранни изследвания \"Ханкук\" в Сеул Пак Дже-джок.\r\n\t \r\n\t\"Но Южна и Северна Корея могат да се споразумеят, че имат намерение да сложат край на войната, да работят за мирно споразумение и да се стремят към обсъждания със замесените страни.\"\r\n\t \r\n\t\r\n\t \r\n\tПо-рано Северна Корея твърдеше, че ще преговаря за мирен договор само със Съединените щати. \r\n\t \r\n\tНапример Ким Ир-сен - първият лидер на Севера и основател на управляващата династия Ким, повдигна въпроса за мирно споразумение с президента на САЩ Джими Картър през 70-те години на 20 век. \r\n\t \r\n\tСеверна и Южна Корея сериозно обсъждаха преди идеята. През 1992 г. двете страни се съгласиха да \"се стремят заедно да превърнат сегашното състояние на примирие в стабилно състояние на мир\".\r\n\t \r\n\tПоследната междукорейска среща на върха през октомври 2007 г. завърши с декларация на двете Кореи за \"признаване на необходимостта от спиране на сегашния режим на примирие и създаване на постоянен режим на мир\" и за \"съвместна работа за напредък по въпроса за това лидерите на трите или четирите пряко засегнати страни да се съберат на полуострова и да обявят край на войната\".\r\n\t \r\n\tВ сряда говорител на южнокорейското министерство на националното обединение каза, че правителството очаква да гради върху тази позиция от 2007 г.\r\n\t \r\n\t\r\n\t \r\n\tДруг неясен въпрос е какво точно може да замени примирието, а нито южнокорейски, нито американски служители са потвърдили как би изглеждало едно ново споразумение.\r\n\t \r\n\t\"Денуклеаризацията и мирният режим са двете страни на една и съща монета, затова Южна Корея сигурно ще повдигне и двата въпроса следващата седмица\", каза старши сътрудникът в Азиатския институт за политически изследвания в Сеул Шин Бом-чул. \"Проблемът е, че гаранциите за сигурността, за които ключово значение би имало евентуално мирно споразумение, са това, което Северна Корея има нужда да получи от Съединените щати, а не от Южна Корея.\"\r\n\t \r\n\t\"Можем да мислим за сценарий, при който двете Кореи правят до голяма степен символично обявяване, че войната между тях е приключила, но подобно споразумение не би имало съдържание, докато САЩ не му придадат официален характер.\"\r\n\t \r\n\tНапоследък в своите изявления правителството в Сеул често избягва понятието \"мирен договор\" и вместо това говори за \"мирен режим\" или \"споразумение за спиране на враждебните действия\".\r\n\tВ миналото Северна Корея е настоявала за изтеглянето на американските войски от Юга, но има признаци, че Ким Чен-ун може да прояви гъвкавост по този въпрос, каза Пак, въпреки че Китай също така изразява тревога от присъствието на войските на САЩ.\r\n\t \r\n\tСевернокорейският лидер изненада наблюдателите, като не възрази срещу неотдавнашните американско-южнокорейски военни учения, а бащата на Ким - Ким Чен-ир, бе казал преди време на южнокорейския си колега, че Пхенян може да приеме присъствието на американските войски, ако тяхната роля се промени до чисто мироопазване.\r\n\t \r\n\tМеждувременно някои наблюдатели предупреждават, че Северна Корея може да разглежда евентуално мирно споразумение като начин за подкопаване на съюза на Юга със Съединените щати.\r\n\t\"Това е капан\", написа наскоро в анализ Майкъл Рубин от консервативния Институт \"Американ ентърпрайз\". \"Да се надяваме, че Тръмп няма да се хване в него.\"\r\n\t \r\n\tВ доклад през 2003 г. Институтът за мир на САЩ направи извода, че за да бъде едно споразумение ефективно, е необходимо то да бъде разработено от САЩ, Китай и двете Кореи.\r\n\t \r\n\tЕвентуално уреждане би трябвало да включва споразумения за прекратяване на бойните действия и нормализиране на отношенията между Съединените щати и Северна Корея, признаване на суверенитета на двете Кореи, проверки за съкращаване на въоръженията и ядрените оръжия и гаранции за сигурността от Съединените щати и Китай за двете Кореи, заяви институтът.\r\n\tУчастието на Китай в евентуални преговори ще бъде усложняващ фактор, каза Шин.\r\n\t \r\n\t\"Китай ще има проблеми с оставането на американските войски на Корейския полуостров по силата на един мирен режим. Дори да приеме присъствието им да продължи, той може да поиска Съединените щати да не разполагат ядрени или други стратегически активи като система за противоракетна отбрана\", каза Шин.\r\n\t \r\n\tКакто Южна Корея, така и Съединените щати казват, че мирен договор е възможен само ако Северна Корея се съгласи да се откаже от ядрения си арсенал.", "date": "2018.04.20", "title": "Сключването на мирно споразумение със Северна Корея не е нито нова, нито проста идея"}
{"url": "http://www.mediapool.bg/ogranicheniyata-za-visochina-nyama-da-sprat-nebostargacha-do-mol-paradaiz-news278164.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tНе, но се създаваше впечатление, че умишлено се забавят преписки. Жалби е имало от всички инвеститори, които си внасяха преписките при нас, и впоследствие умишлено се забавяше обявяването на разрешение за строеж, например. Бавеха се и документи за разрешение за извозване на строителни отпадъци.\r\n\tИмахме сигнали за забавени преписки и то с месеци. И когато сте инвеститор и ви създават проблем по отношение на издаването на елементарни документи като заверката на плана за безопасност и здраве и плана за управление на строителните отпадъци, се създава впечатление, че това е умишлено. Сроковете по закон са категорични - 14-дневни са.\r\n\tПри нас има постъпили жалби от инвеститори клас А, чиито преписки се бавят с месеци. Не мога да кажа, че това е правено с цел корупционни облаги, но се създаваше впечатление, че целият район \"Младост\" не работи. Става въпрос по-скоро за нежелание да се свърши работа, а не за липса на административен капацитет.\r\n\tМногократно сме се срещали и при кмета Фандъкова с районния кмет Десислава Иванчева. Председателят на комисията по архитектура Силвия Христова неколкократно я е канела, защото жалбите валят. В приемния ми ден една трета от гражданите идват с оплаквания от район \"Младост\". В София има 24 района. Нали си представяте, ако останалите не работят, какво ще стане. Разбирам желанието на Иванчева за запазване на зелен \"Младост\", но трябва да се спазват и законовите разпоредби.\r\n\tС изменението на закона определихме следното задължително условие - зелените площи в т.н. междублокови пространства на жилищните комплекси да бъдат урегулирани като площи за широко обществено ползване, без да се държи сметка за нормативите за прилежащи площи на съществуващите сгради. Категорично няма как да бъде променено предназначението на тези имоти за бъдещо застрояване, не само в район „Младост“, а и във всички райони с комплексно жилищно застрояване, защото тези терени имат своята специална защита дифинирана в чл. 11 от ЗУЗСО и не могат да бъдат преотредени.\r\n\tВ устройственото планиране има йерархия на плановете. Планът от по-горна степен, какъвто е Общият устройствен план, въвежда ясни критерии и правила по отношение на всяка една зона от по-ниска степен. Но имаме противоречие с подробните устройствени планове, които са изработени преди общия. Така, ако имате имот, който по подробен устройствен план е отреден за лесопарк, парк или терен за градина, но по общия устройствен план е предвиден за жилищна територия, само общинският съвет ще може да реши дали да приведе подробния план в съответствие с общия. Разписахме ясно процедурата как да се спазва йерархията на плановете.\r\n\tОтделно създадохме допълнителна защита на реализираните зелени площи. В момента можем да приобщаваме към зелената система само терените, които са част от зоните за комплексно застрояване-Жк. С новите текстове на ЗУЗСО се дава възможност при реализирано озеленяване на място, независимо от зоната по ОУП в която попадат имотите, те да бъдат включени в зелената система на града. Разбира се трябва да проведем цялата процедура по изработване на план, да имаме решение на общинския съвет и накрая да отчуждим имота, но със закона се създава правната възможност това да стане.\r\n\tПо отношение на комплексите се въведе и една допълнителна защита – подробните устройствени планове няма да могат да се променят в продължение на 5 години от влизането им в сила. В следващите години, когато се измени планът на \"Дружба\" или на \"Мусагеница\", той ще има една 5-годишна стабилност така, че да не може да бъде подменян с поредица от частични изменения.\r\n\tВсеки един подробен устройствен план представлява един вид граждански договор. Изработването на тези планове е изключително дълъг процес, като например планът на \"Дружба\" се прави вече 8 години след 4 поредни преработки. Вследствие на всички процедури заинтересованите лица стигат до определен консенсус след безброй обществени обсъждания, след което законът позволяваше този лесно план може да бъде променен с частично изменение. Това създаваше усещане в хората, че са подведени. За това въведохме тази 5-годишна сигурност.\r\n\tНе сме правили такъв анализ. Със сегашните изменения на Общия устройствен план всеки един имот ще бъде анализиран и ако попада в паркове или лесопаркове, ще бъде от компетенцията на общинския съвет да реши. Остават терените, които са с отреждане \"за озеленяване\". За тях ще се прави анализ дали планът е реализиран. Ако е реализиран, няма как да бъде променен.\r\n\tНерешени проблеми в устройственото планиране винаги ще има. Практиката показва, че текстове, приети преди години, вече са остарели, не работят и имат нужда от промяна. Дефиницията за високото застрояване трябва да намери своето място в текстовете.\r\n\tИмахме много добри предложения за решаване на проблема с компенсирането на озеленяване в имотите. То не влезе в закона, но се радвам, че се възприе идеята това да се уреди в Наредбата за зелената система. Проблемът е, че когато имаме централни или смесени многофункционални зони, чисто механично сборът между процентите плътност - 60%, и свободната дворна площ - 40%, е 100%. Така не остава място за пътеки, за паркоместа. Те трябва да бъдат направени за сметка на застрояването или за сметка на озеленяването. Идеята е озеленяването да може да се разположи и по покривите, по фасадите.\r\n\tДругото ни предложение, което не беше прието, е съдовете за смет да се разполагат в рамките на имота, а не по улиците. Този въпрос трябва да намери място в законодателството макар и не в ЗУЗСО.\r\n\tЕдиният е решаването на въпроса с гробищните паркове. Другият е развитието на транспорта, защото гръбнакът на града е системата от най-консервативния транспорт. \r\n\tБи трябвало да се обърне повече внимание на развитието вътре в обхвата на компактния град. . Трябва да насочим усилията за насочване на инвестициите именно в тези терени. Тези територии трябва да бъдат преосмислени. Безсмислено е разпиляването на града при условие, че има огромен потенциал вътре в него.\r\n\tТакъв пример са около 200 дка до бул. \"Никола Мушанов\". Имаше много интересен проект на едни чужди инвеститори, който за съжаление няма да се реализира. Компанията \"Гаранти Коза\" има интерес към застрояването на имота на бившият завод \"Средец\" на булевардите \"Тотлебен\" и \"Ив. Гешов\". По същия начин има интереси към бившата производствена зона \"Хладилника\". Имах среща със собствениците на терени там. Правим анализ, за да не допуснем същия , \"Кръстова вада\" или кв. \"Витоша\" (с липсата на публична инфраструктура - бел. ред.). За радост тук има компактни групи собственици и можем да подходим малко по-разумно към планирането на тази територия. В един момент тя ще генерира около 15 000 нови обитатели, ще има нужда от детски градини, училища.\n\n\r\n\t\r\n\tБалансът може да се постигне със стимули за инвеститорите. Може да се направи приоритизиране - да препоръчаме в зоната на кв. \"Полигона\", например, да се изграждат предимно жилищни сгради, за да се компенсират вече направените офиси. Трябва да стъпим на внимателен анализ. Иначе рискуваме да развиваме града безпланово.\r\n\tВ нормалните държави има нормативи, в които дори се определя максимално допустимият брой на отделните типове търговски обекти на брой обитатели.\r\n\t\r\n\tИмаше го като градоустройствено планиране в миналото. С времето се даде възможност частната инициатива да е водеща, но установяваме, че \r\n\tПример за това е състоянието на бул. \"Витоша\" в момента. Искаме да го променим, като създадем ясни правила за ползването на тротоарите. Да не се поставят настилки и стоки по земята, да няма автомати по тротоарите, да има прости правила за външния вид на летните градини.\r\n\tСъстоянието на бул. \"Витоша\" е следствие от липсата на ясни регламенти. Собствениците на заведения сигурно се чувстват подведени, защото те са инвестирали значителни средства да направят точно тези обеми на летните градини. Тук има сериозен проблем с изискванията към тютюнопушенето. Когато се пуши вътре в търговската зала на заведението, се налагат санкции. Това обаче не се случва, когато се пуши в тези остъклени обеми.\r\n\tДа. За мен това не са градини, защото не са отворени пространства. Идеята е да дефинираме ясно какво представляват тези открити пространства, да има задължително изискване да са отворени, да не са покрити с твърда конструкция, ако ще има кашпи - с каква височина да са, регламент по отношение на цветовите решения и местата за реклама. След като общинският съвет приеме тези правила, да дадем срок от една година да се приведат всички обекти с изискванията на новата наредба.\r\n\tПо Коледа две от заведенията абсолютно незаконно направиха остъклени конструкции, за което се провеждат и съответните производства по премахване и налагане на административни санкции.\r\n\tТези сгради трябва да вървят в клъстери. В нормалните европейски градове те се строят в групи. Да са обезпечени с връзки с метрото, с инженерна инфраструктура с градска магистрала.\r\n\tТези сгради в 21-и век са неизбежни. Те имат своите предимства.\r\n\tНо ако са изцяло офисни, в извънработно време пространството е призрачно. Създаването на зони с високо застрояване трябва да следва механизма на смесените функционалности, включително и в самата сграда. Създаването на една сграда, която не работи 24 часа, е изключително погрешно.\r\n\tПроектът до мол \"Парадайз\". Той е в съда. Става въпрос за 216-метрова сграда, южно от търговския център. Тя беше приета миналата година с решение на Общинския съвет и то се обжалва. Очакваме произнасянето на съда по казуса. Иначе високи сгради над 75 метра няма толкова много.\r\n\t Получава се концентрация на хора, които трябва да напуснат сутрин в рамките на час и вечер да се приберат в рамките на час. При условие, че основното придвижване в София става с автомобил, това ще натовари входно изходните точки в сградата. Знаете какво става в пиковите часове в рамките на рампите за зареждане на някой от големите молове. Това ще се превърне в ежедневие за живеещите в тези сгради.\r\n\tЖивотът в такава сграда не е най-комфортният. Да, дава известно самочувствие това да гледаш останалите отвисоко, но това не означава, че живееш много по-комфортно.\r\n\tМного от високите сгради, които са изцяло със стъклени фасади, създават у работещите фобия от височини. Моето лично мнение е, че София има достатъчно място за развитие. Не сме Токио, Хонконг или някоя малка държава, че да сме изконсумирали цялата си площ и да трябва да растем на височина. Високите сгради имат предимството, че на малка площ се концентрират много обитатели. Но те трябва да могат да излязат и влязат в сградата. Ако в нея има 500 или 1000 души, те трябва да ползват асансьорите, без да стават огромни опашки.\r\n\tТези сгради са със специфични изисквания по отношение на евакуация, вентилация, земетръс. Ветровото натоварване е огромно. Инвестицията в такава сграда е много голяма. Нека оставим на дубайските принцове състезанието кой ще направи по-висок небостъргач. Намираме се в сърцето на Европа. София си има своя чар и това не е най-важната тема в града. \r\n\tЗащото първоначалната ни идея беше част от София да бъде изключена от ограничението за височина. В крайна сметка се прие в обхвата на съществуващите метростанции да се строят сгради до 100 метра. Това не означава, че всички ще са 100-метрови. Височината им ще бъде съобразена с околното застрояване.\r\n\tЛогиката на развитие на метрото показва, че покрай метростанциите има концентрация на инвестиции. Ако там се концентрират повече обитатели в по-високи сгради, това може да намали автомобилното придвижване в града, тъй като хората ще ползват градския транспорт.\r\n\tИзлезе изпълнителен лист и трябва да си платя глобата за неизпълнение на съдебно решение. Най-куриозното в цялата ситуация е, че съдът е постановил да издам \"искания акт\" (да разреши процедура за подробен устройствен план на имота, която е стъпка към застрояването му - бел. ред.). Аз обаче трябва да направя проверка по отношение на законосъобразността на целия процес по изработването на този акт, за да мога да се подпиша под него. А в момента има разпореждане да го издам и то в 14-дневен срок, независимо дали той е законосъобразен. Като главен архитект апелирам за спазването на закона и на съдебните решения, но в случая, за да спазя съдебното решение, трябва да извърша поредица от закононарушения.\r\n\tВ същото време има искане от наша страна за спиране на проекта. Има и решение на комисията по екология, с което категорично не се допуска застрояване, тъй като на терена има 61 дървета.\r\n\tСитуацията на неспазване е притеснителна, тъй като санкциите могат да продължат. Ще поискаме спиране на съдебното решение.\r\n\tВ същото време, имаме отказ от съда да образува дело по искането на прокуратурата да бъде обявена сделката за терена за нищожна. Инвеститорът атакува и две решения на Общинския съвет, свързани с устройствения план на имота. Санкцията която ми е наложена, ще бъде платена тази седмица, тъй като ми е издаден изпълнителен лист. Трябва да се седне на една маса със собствениците от НИКМИ и да се търси решение. Волята на Общинския съвет през 2009 г. (когато е приеман Общият устройствен план - бел. ред.) е била ясна - тази част остава в режим на ТГО (терени за локални градини и озеленяване - бел.ред.).\r\n\tВсе пак общината не е брокер на имоти. Не разполага с безброй терени с възможност за застрояване. Но въпреки това трябва да се намери начин да се разреши проблемът.\r\n\tРешението на експертния съвет е да останат само два варианта, които осигуряват двуколовозно развитие в участъка от \"Петте кьошета\" до бул. \"Витоша\". Пространството на бул. \"Скобелев\", където сега минава трамвайното трасе, е константа, а трябва да проведе три трамвайни линии - 1, 6 и 7. Така остава вариантът, който осигурява влизане на трамвай 1 и 7 в тунела на НДК, но трябва да се направи нов пробив към бул. \"Витоша\", за да излязат в южна посока.\r\n\tДругият вариант е замяна на трамвай 6 с тролей, който тръгва от ул. \"Бяла черква\", минава по бул. \"Арсеналски\", завива по бул. \"Черни връх\". Той може да разтовари значително териториите чак от кв. \"Манастирски ливади\" и да се развие в бъдеще, за да стига до Окръжна болница или до Сточна гара. Така ще се прави връзка на три метростанции. Възложих макросимулация по отношение на броя на евентуалните пътници и при двата варианта. След това Общинският съвет трябва да вземе окончателно решение.\r\n\tПроблемът възникна със спирането на движението по бул. \"Витоша\". Тунелът на НДК не е проектиран за обезпечаване на новите трамвайни трасета.\r\n\tНедоволните от този вариант казват: \"Трябва да запазим шестицата\". Нека знаем какво ще ни струва това. Ако транспортният анализ покаже, че линията не е достатъчно натоварена и се припокрива с други маршрути...\r\n\tДа, наистина. Но логиката на градския транспорт е първо да се подчинява на най-консервативния - т.е. метрото, а наземната част да е равнопоставена. \r\n\tТрасето на трамвая донякъде припокрива метрото. Трябва да се види колко хора биха ползвали бъдещия трамвай 6, за да оправдаем изразходването на над 20 млн. лева за възстановяването на маршрута му. \r\n\tОколо 3 млн. лева.\r\n\tИмаме забележки към проекта. Той ще претърпи доста сериозни промени. В плана се предвижда доста консервативно решение по отношение на стадион \"Юнак\". , а в проекта на проф. Ковачев той се превръща в зелен амфитеатър.\r\n\tЗа мен основният недостатък на този проект е липсата на връзки с прилежащите територии. В парка трябва да се създадат възможности и режими за ползването на съществуващите спортни съоръжения, без да се застрашава специфичната му защита като резерват на градинското и парковото изкуство. Проблемът с достъпа до съществуващите обекти и паркирането е решен доста спорно. Планът трябва да даде възможност паркът да функционира поне от 7 часа сутрин до 22 часа вечерта, за да е наистина безопасен.\r\n\tСлед отстраняване на забележките планът ще бъде подложен на обществено обсъждане.\r\n\tПовече паркинги, не. И категорично не за сметка на парка. Трябва да се намери решение извън терени, които са елемент на зелената система.", "date": "2018.04.20", "title": "Ограниченията за височина няма да спрат небостъргача до мол \"Парадайз\""}
{"url": "http://www.mediapool.bg/nad-90-ot-svetovnoto-naselenie-disha-mrasen-vazduh-news278171.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tНяма хора на планетата, които да не дишат мръсен въздух, съобщава Нова тв.. Повече от 95% от населението на света диша нездравословен въздух, сочи проучване на организацията Health Effects Institute (HEI). Най-засегнати са бедните нации. \r\n\tСпоред доклада, цитиран от влиятелното издание Forbes, продължителното излагане на замърсен въздух е причинило смъртта на близо 6 милиона души по света през 2016-а година. Голяма част са починали от удар, инфаркт, рак на белите дробове. \r\n\tМръсният въздух е четвъртата причина за смъртните случаи по света, плътно следвайки пушенето, високото кръвно, добавя Нова тв.", "date": "2018.04.20", "title": "Над 90% от световното население диша мръсен въздух"}
{"url": "http://www.mediapool.bg/predstoi-reshavasht-vot-v-ep-za-avtorskite-prava-na-mediynite-izdateli-news278165.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент предстои да се произнесе по ключовия проект на ЕК за авторското право в цифровия единен пазар, целящ да защити издателите на печатни издания и да им осигури ексклузивни права да разпространяват онлайн съдържанието си. През последните месеци няколко комисии в ЕП одобриха законодателното предложение на Европейската комисия, внесено в края на 2016 г., а гласуването във водещата комисия по правните въпроси е насрочено за юни т.г.\r\n\tПрез тази седмица водещите асоциации на издателите на печатни и електронни издания на вестници и списания в Европа приветстваха подкрепата на евродепутата Аксел Фос, докладчик в комисията по правни въпроси на ЕП, чийто предложения биха гарантирали ексклузивни права на издателите като част от настоящата реформа в областта на авторските права.\r\n\tНовата директива има за цел да включи издателите в кръга на носителите на т.нар. сродни на авторските права, каквито притежават филмовите, звукозаписните и други производители в развлекателната индустрия. Зад директивата застанаха редица европейски организации, сред които Европейската асоциация на издателите на вестници (ENPA), Европейската асоциация на издателите на списания (EMMA), Съветът на европейските издатели (EPC) както и \"Новинарски медии - Европа\" (News Media Europe).\r\n\tАсоциациите изтъкват, че издателите предоставят изключително важна обществена услуга, като инвестират в професионална журналистика, а тя е най-добрият и ефективен начин да се реагира на спорната и фалшива информация в Интернет. Ето защо е необходимо трети страни да не могат да експлоатират комерсиално съдържанието и марките на вестници и списания, ако за това не е получено разрешение и възнаграждение.\r\n\tЗам.-председателят на Европейската комисия Андрус Ансип заяви миналата седмица пред London Book Fair: \"Нашата реформа в областта на авторските права предоставя на издателите и авторите инструментите, чрез които да могат да преговарят по-добре с дигиталните платформи. Притежателите на авторски права ще са в по-силна и справедлива позиция за преговори и ще получават заплащане, когато дадена платформа публикува тяхна статия онлайн.\" Ансип допълни, че по същия начин трябва да бъдат изчистени и усъвършенствани и правата на издателите на преса.\r\n\tЕвропейските медийни асоциации призоваха членовете на Европейския парламент да подкрепят с вота си силни права на издателите на преса, позволявайки инвестициите в качествена журналистика да получат най-накрая защитата, която заслужават.\n\n\r\n\tАко ЕП одобри директивата относно авторското право в цифровия единен пазар, издатели на вестници и списания ще могат да искат заплащане от Google News и други сайтове, които използват части от статиите им.\r\n\tСпорът между издателите и Google се дължи на факта, че влиятелните платформи са не просто посредник между медиите и техните читатели, но и мощен конкурент за приходите от дигитална реклама. Всъщност вече трудно може да се говори за конкуренция, тъй като през последните години Google и Facebook засмукват близо три четвърти от дигиталната реклама, докато издателите, които инвестират в разпространяваното журналистическо съдържание, все по-трудно оцеляват на пазара.\r\n\tСъюзът на издателите в България, който е член на ENPA, подкрепя предложението за това издателите на преса да получат права сродни на авторските.\r\n\tМедийни издатели от цяла Европа обединиха усилията си в единна кампания, за да привлекат вниманието на европейските граждани (и съответно на представителите им в Европейския парламент) за необходимостта от силни и независими печатни медии.\r\n\tПовече за кампанията \"Да овластим демокрацията\" може да научите .", "date": "2018.04.20", "title": "Предстои решаващ вот в ЕП за авторските права на медийните издатели"}
{"url": "http://www.mediapool.bg/vzriv-podpali-petrolna-rafineriya-v-sasht-news278172.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВзрив причини пожар в една от най-големите петролни рафинерии в САЩ. Експлозията е станала в рафинерия на компанията \"Валеро Енерджи\" в Тексас сити. Части от нея са в пламъци, като пожарникари продължават да се борят с огнената стихия. Не се съобщава за пострадали пре инцидента.\r\n\tПетролната рафинерия произвежда по 225 000 барела на ден и е една от най-големите в САЩ.", "date": "2018.04.20", "title": "Взрив подпали петролна рафинерия в САЩ"}
{"url": "http://www.mediapool.bg/evakuirat-tsentara-na-berlin-zaradi-500-kilogramova-bomba-news278173.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоляма част от центъра на Берлин, включително главната ж.п. гара, ще бъде евакуирана тази сутрин заради 500-килограмова бомба от Втората световна война, открита при строителни работи.\r\n\tОсвен че над 10 хиляди човека ще трябва да напуснат застрашената зона с радиус 800 м, за да могат сапьори да обезвредят опасната находка, се очаква се в столицата да настъпи транспортен хаос.\r\n\tВлаковете няма да спират на гара \"Берил Хауптбанхоф\" след 10 ч. сутринта, а между 11:30 и 13 ч. ж.п. трафикът ще бъде спрян. Не се предвижда промяна в разписанието на самолетните полети, но транспортът до летището ще бъде също затруднен.\r\n\tПредвижда самото обезвреждане на бомбата да започне в 11:30 ч. местно време.", "date": "2018.04.20", "title": "Евакуират центъра на Берлин заради 500-килограмова бомба"}
{"url": "http://www.mediapool.bg/tsvetanov-za-vsichki-e-yasno-che-prezidentat-gleda-na-iztok-news278175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“За всички е ясно, че президентът гледа на Изток. Има съмнения, че този човек е зависим от други държави\". Така председателят на парламентарната група на ГЕРБ Цветан Цветанов продължи в петък задочния си спор с държавния глава и администрацията му. Като първо го направи в интервю за бТВ, а после и пред журналисти в Народното събрание.\r\n\t \r\n\tИначе поредната размяна на реплики между институциите започна в четвъртък след заседанието на Консултативния съвет по национална сигурност (КСНС).\r\n\t \r\n\tНа излизане от заседанието Цветанов заяви, че в предварителното становище, представено от екипа на Румен Раден, едва ли не се предлагало да се обяви курс към излизане на България от ЕС и НАТО. Причината - пасаж от черновата на позицията, посветен на атаката на САЩ, Великобритания и Франция срещу режима на Башар Асад, в която се подчертава, че \"създадената ad hock коалиция\" между трите страни, която нанесе удари в Сирия \"без резолюция на ООН\", създава напрежение в региона.\n\n\r\n\t \r\n\tВ официалното общо становище след КСНС думите за Сирия и въобще темата изобщо липстват. След изявленията на Цветанов от \"Дондуков\" 2 обаче разпространиха и черновата. Според зам.-председателя на ГЕРБ документът е в подкрепа на неговата теза.\r\n\t \r\n\tВ предложената от президента позиция не фигурираха текстове, които да кореспондират с позициите на ЕС и НАТО, но фигурираха текстове от позицията на Русия за ударите в Сирия, каза днес Цветанов.\r\n\t \r\n\tАко го прочетете внимателно и се запознаете с позицията на Русия и с позициите на ЕС и на НАТО, ще видите разликата, каза той. По думите на Цветанов в позицията на Русия се говори за ескалиране на напрежението и за бомбардираните обекти, а в позицията на ЕС и НАТО - за системно използване на химически атаки срещу сирийския народ от режима на Асад.\r\n\t \r\n\t\"Химическата атака е военно престъпление. В позицията на президента не фигурираха никъде текстове, които да кореспондират с позицията на ЕС и на НАТО, но фигурираха текстове от позицията на Русия, която беше изразявана в публичното пространство, и се въвежда обществото в заблуждение, че едва ли не Великобритания, Съединените щати и Франция са направили тази атака, само и единствено за да могат да атакуват обекти и да ескалират напрежението на място\", коментира председателят на ПГ на ГЕРБ.\r\n\t \r\n\tТрябва да бъдем солидарни с всяка една мярка, стъпка и действие, което ограничава възможността на подобни режими да използват химически атаки срещу техния народ, смята той.\r\n\t \r\n\tСпоред Цветанов изброяването на други държави в първата страница на проекта също можело да създаде напрежение, ако не било отпаднало от текста. Той отбеляза, че позицията на КСНС трябва да е консенсусна за всички политически сили - участници в него.\r\n\t \r\n\tПри поднасянето на тази чернова на становище, което трябваше да бъде подкрепено от всички, спонтанната реакция, която имахме аз и Екатерина Захариева, беше подкрепена и от премиера, каза Цветан Цветанов.\r\n\t \r\n\tТой припомни реакцията на БСП по случая \"Скрипал\" и предложението на левицата парламентът да излезе с обща позиция. Той отбеляза, че тогава българското правителство е имало отворена позиция, която можело да бъде променяна на база на допълнителната информация, която би могла да постъпи. Цветанов посочи, че една позиция на Народното събрание не може да бъде променяна, както тази на българското правителство.\r\n\t \r\n\tСлед тези координирани действия между БСП и президентската институция и всички тези послания, коментари и изказвания през последните година и няколко месеца, определено мога да кажа, че нямаме необходимото доверие пред евроатлантическите партньори, което имахме преди избора на Румен Радев за президент на страната, заяви председателят на ПГ на ГЕРБ.\r\n\t \r\n\tЦветанов обвини държавния глава и в саботаж на модернизацията на армията - претопляйки историята с проекта за закупуване на нов вид изтребител за Военновъздушните сили. От всички съседни държави, които са членки на НАТО - нито една не говори за \"Грипен\", всяка говори за стратегическо партньорство с държавите от НАТО и САЩ, посочи той. Цветанов отбеляза, че F-16 e на въоръжение в почти всички държави от ЕС, които са членки на НАТО, с изключение на Унгария и Чехия.\r\n\t \r\n\tПо повод критиките от вицепрезидентът Илияна Йотова, че Цветанов само критикува и ругае президента, той отговори, че ще продължи да го прави, ако Радев се отклонява от единствения ход за перспектива и развитие за България.\r\n\t \r\n\t\"Моята работа като народен представител е да изразявам мнение и да отстоявам евроатлантическите ценности. Аз никога не съм приклякал, за да целувам ръка на представители на чужди вероизповедания\", коментира Цветанов, визирайки празненствата за 3 март с участието на руския патриарх Кирил.\r\n\t \r\n\tЛидерт на ГЕРБ в НС припомни и кандидат-президентската кампания на Радев. От нея той взе повод да репликира президента за твърдението му, че държавата се управлява на тъмно.\r\n\t \r\n\t\"В президентската кампания беше истинска тъмнина - социално слаби хора финансират кампанията на президента Радев с по 400 лв. Проверете дали някой от тези хора има възможност да ги отдели\", призова Цветанов в интервю за бТВ.\r\n\t \r\n\tПо думите му става дума за \"мрежа за тъмно финансиране\", която трябва да бъде осветена и да се види \"на база на какво решение на института на Решешетников БСП определиха Радев за кандидат\".\r\n\t \r\n\tСпоред зам.-председателя на ГЕРБ \"остават съмнения, че президентът е зависим от чужди държави\" заради начина, по който ни предлага да водим националната сигурност на страната\".\r\n\t \r\n\tПосещението в анексирания от Русия Крим на делегация на \"Атака\" - коалиционен партньор на ГЕРБ в управлението, Цветанов определи като личен избор и позиция на лидера й Волен Сидеров. \"Атака\" била само една от партиите в управляващото мнозинство, което пък било за евроатлантизма, по думите на Цветанов. Все пак той нарече посещението на българските депутати в Крим \"не много удачно\", защото \"когато говорим за международно право и анексиране на чужди територии, трябва да отстояваме европейското и международното право, защото това е гаранция за нашата териториална цялост\".\r\n\t \r\n\tЦветанов подчерта, че има коалиционно споразумение, в което \"няма акценти, свързани с позиция, различна от европейската за анексирането на Крим\", а правителството и дори президентската институция подкрепят санкциите срещу Русия, показали, че \"не може така да се прави\".\r\n\tРадев: Хора като Цветанов осмислят по-бавно, затова говоря за образование \"Не случайно говоря за по-добро образование, но някои хора като Цветанов по-бавно го осмислят\", отговори по-късно в петък на критиките президентът Румен Радев.Попитан в Монтана от журналисти, дали търси конфликт с правителството, той каза, че винаги търси сътрудничество в името на България.По думите му, неговите констатации, че изпълнителната власт не работи реално в някои сектори, не бива да се тълкуват като опити за конфронтация, а само като констатации.На обвиненията на Цветанов за нечиста предизборна кампания Радев отговори с твърдението, че неговата кампания отдавна е осветлена. Всичко може да се види в интернет, каза държавният глава и коментира, че ако някой може да се притеснява от миналото, то това не е той.Президентът отхвърли и обвиненията, че не поддържа европейската интеграция на България и заяви, че България не бива да заблуждава своите евро-атлантически партньори че модернизира армията си, а в същото време да планира от година на година да намалява средствата, отделяни за това.В петък президентът посети Монтана по покана на местния жител Иво Богданов, който е бил несправедливо осъден в Гърция, лежал е 7 години в затвор и е бил освободен със съдействието на Румен Радев.Държавният глава се срещна с кмета на Монтана Златко Живков, след което даде изявление и посети дома на Богданов. Радев заяви, че изпитва голямо уважение към кмета на Монтана, който е получил пет пъти поред доверието на местните хора на избори.", "date": "2018.04.20", "title": "Цветанов: За всички е ясно, че президентът гледа на Изток"}
{"url": "http://www.mediapool.bg/podkrepa-nastoyava-za-po-dostoino-zaplashtane-na-noshtniya-trud-news278177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКТ \"Подкрепа\" обяви началото на кампания за достойни условия и заплащане на нощния труд. Искането е за увеличение на допълнителното заплащане за нощен труд като процент от минималната работна заплата за страната - не по-малко от 0.5 процента от нея за един час нощен труд . Началото на кампанията беше обявено от Здравчо Здравчев, председател на Национална федерация \"Техническа индустрия, наука, информатика\" към синдиката.\r\n\tАко искането на синдиката се удовлетвори, заплащането за час нощен труд при сегашната минимална работна заплата, ще стане 2.55 лв. или 17.85 лв. за една нощна смяна. Приходите за осигурителната система биха били милиони допълнително, са изчислили от КТ \"Подкрепа\". \r\n\tВ нощен труд са заети около 400 000 души в България . \r\n\tКампанията е и за ограничаването на полагането на нощен труд. Световната здравна организация излезе със становище, че нощният труд трайно уврежда здравето на работниците и трябва да се ограничи, обясни Здравчо Здравчев. \r\n\tФинансово икономическите мотиви за исканото от КТ \"Подкрепа\" увеличение са, че с настоящият принцип на определяне на допълнителното заплащане за нощен труд не се отразява динамиката в заплащането на труда - сегашната му стойност от 0.25 лв. на час е определена през 2007 година при минимална работна заплата за страната от 180 лева , а сега минималното възнаграждения е 510 лева . Преди това има също един дълъг период, в който заплащането за нощен труд не е променяно - от 1997 година , когато то е било седем стотинки за час. \n\n\r\n\tТова възнаграждение не е в състояние да изплати за една нощна смяна дори транспортните разходи за отиване и връщане на работа, а камо ли да послужи за възстановяване и обезщетение на този особено вреден за организма труд, допълни Здравчев. \r\n\tВ искането има и мотиви, свързани със здравето. Нощният труд причинява умора , намалява качеството на съня, повишава заболеваемостта и отсъствията от работа. Увеличават се трудовите злополуки и текучеството на работници, допълни още Здравчев. \r\n\tСпоред КТ \"Подкрепа\" извършените многобройни изследвания на полагащите нощен труд установяват увеличение на риска от заболявания на сърдечно съдовата система с 40 на сто, с три пъти от рак на простатата, с 30 на сто от рак на гърдата, с 40 на сто от рак на белите дробове и на пикочния мехур, депресии, диабет и метаболитни проблеми. Социалните рискове са свързани с проблеми в семейството, социална изолация и като следствие репродуктивни проблеми, което пък довежда и до демографски проблеми.", "date": "2018.04.20", "title": "“Подкрепа“ настоява за по-достойно заплащане на нощния труд"}
{"url": "http://www.mediapool.bg/baskata-organizatsiya-eta-poiska-proshka-za-zloto-koeto-e-prichinila-news278178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНелегалната баска организация ЕТА призна, че с въоръжената си борба за независимост на Страната на баските е причинила зло и поиска прошка от жертвите, предаде Франс прес.\r\n\t \r\n\tВ изявлението на ЕТА, публикувано в петък от баския в. \"Гара\", организацията обаче твърди, че не само тя носи отговорност за страданията в испанската автономна област. \"Имаше страдание и преди раждането на ЕТА и то продължи и след прекратяването на въоръжената борба\".\r\n\t \r\n\t\"Причинихме много болка и непоправими щети. Искаме да изразим уважение към мъртвите, ранените, към жертвите на дейността на ЕТА. Искрено съжаляваме за това\", се казва в изявлението, публикувано преди обявеното разпускане на организацията, убила над 800 души през няколко десетки години борба срещу испанската държава.\r\n\t \r\n\tЕТА, която често нападаше силите на реда и представители на държавни институции, изразява \"съжаление\" за всички жертви и иска \"прошка\" от пострадалите цивилни.\r\n\t \r\n\tНелегалната организация, създадена по време на диктатурата на Франсиско Франко, се отказа през 2011 г. от въоръжената борба. Тя трябва да обяви официално разпускането си на 5 или 6 май във френската част на Страната на баските, според няколко източника.\r\n\t \n\n\r\n\tИспанското правителство заяви, че ЕТА отдавна е трябвало да поиска прошка и декларацията й, която признава \"болката\", причинена от въоръжената й борба, и своята \"пряка отговорност\", е резултат от силата на правовата държава, която е победила ЕТА с оръжията на демокрацията.", "date": "2018.04.20", "title": "Баската организация ЕТА поиска прошка за злото, което е причинила"}
{"url": "http://www.mediapool.bg/razsledva-se-smartta-na-viden-ruski-biznesmen-nameren-obesen-v-zatvora-news278179.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия започна разследване на обстоятелствата около предполагаемото самоубийство на гениалния бизнесмен Валерий Пшенични, получил прякора \"руския Илон Мъск\", предаде Франс прес. Адвокатката му Лариса фон Арев подозира, че той е бил изтезаван и убит в затвора.\r\n\t \r\n\t\"Има причини да смятаме, че не става дума за самоубийство\", заяви адвокатката на Пшенични. Той бе възхваляван от медиите за амбициозните си и новаторски идеи, подобни на тези на американския милиардер Илон Мъск.\r\n\t \r\n\tВ момента на смъртта си Пшенични беше на 56 години. Той беше арестуван през януари за отклоняване на средства в големи размери във връзка с договор с руското министерство на отбраната. Неговото предприятие \"НовИТ Про\" беше натоварено с разработването на триизмерен виртуален модел на подводница, който да помага на инженерите при ремонти.\r\n\t \r\n\tТри седмици след ареста си на 5 февруари той беше открит обесен в затворническа килия в Санкт Петербург. Съдебните лекари са открили по тялото му следи от електрически изгаряния, счупвания и следи от сперма, съобщава адвокатката му.\r\n\t \n\n\r\n\t\"Точно преди смъртта му вдовицата му Наталия е получила писма от съпруга си, който настоявал \"да не плаща нищо на никого\" и твърдял, че е невинен\", съобщава Фон Арев.\r\n\t \r\n\tСпоред руски медии и неправителствени организации в Русия често се случва притежаващи влияние затворници или членове на затворническата администрация да изнудват семействата на най-уязвимите задържани, използвайки заплахи, отбелязва АФП. Правозащитници често твърдят, че в руски затвори задържани са подложени на унижения, изтезания и малтретиране.\r\n\t \r\n\tПо думите на Лариса фон Арев тази трагична история показва, че правото на живот и здраве не са гарантирани в руските затвори.", "date": "2018.04.20", "title": "Разследва се смъртта на виден руски бизнесмен, намерен обесен в затвора"}
{"url": "http://www.mediapool.bg/otvoreno-obshtestvo-napuska-ungariya-news278170.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФондацията на Джордж Сорос \"Отворено общество\" ще закрие своето представителство в Будапеща и ще премести в Берлин офиса за дейностите си в Източна Европа. Това съобщи австрийският вестник \"Пресе\". \r\n\t \r\n\tУнгарският новинарски сайт 444.hu писа, че да 31 август будапещенският офис на \"Отворено общество\" ще бъде закрит и преместен първо във Виена, а после в Берлин.\r\n\t \r\n\tЗасега няма официално потвърждение от клона в Будапеща или от централата в Ню Йорк на фондацията. \n\n\r\n\t \r\n\tОт пресслужбата на унгарското правителство не отговориха на искането за коментар, посочи Ройтерс.\r\n\t \r\n\tАгенцията припомни, че премиерът на Унгария Виктор Орбан, който назовава политическата си доктрина \"нелиберална демокрация\", отдавна е във вражда с мрежата от неправителствени организации (НПО) на Сорос, които прокламират либералните ценности по света. \r\n\t \r\n\tПреди парламентарните избори, на които партията на Орбан \"Фидес\" спечели абсолютно мнозинство след антиимигранска реторика, в парламента бе внесен законопроект. \r\n\t \r\n\tТой предвижда 25-процентен данък върху чуждестранните дарения за НПО, които подкрепят имиграцията, и възможност за закриване на фондация, ако властите преценят, че заплашва националната сигурност. \r\n\t \r\n\tИ сега от \"Фидес\" се заканват, че ще продължат борбата със сдруженията, които отстояват правата на мигрантите. \r\n\t \r\n\tУнгарският премиер Виктор Орбан каза, че очаква конфликтът му с либералната идеология на фондация \"Отворено общество\" да продължи, въпреки решението й да напусне Унгария.\r\n\t \r\n\t\"Може би ще ме разберете, ако не роня крокодилски сълзи\", каза той в ефира на местно радио, попитан за напускането на фондацията на американския финансист Джордж Сорос. Орбан добави, че ключовият въпрос, по който има разногласия със Сорос - миграцията, ще остане начело в европейския дневен ред.\r\n\t \r\n\tНа срещата на върха на европейските лидери в края на юни трябва да бъдат направени големи промени в начина, по който континентът се справя с миграцията, каза той и добави, че такива решения трябва да бъдат взети след изборите за Европейски парламент през 2019 г., за да е сигурно, че избирателите на ЕС имат думата по въпроса.", "date": "2018.04.20", "title": "\"Отворено общество\" напуска Унгария"}
{"url": "http://www.mediapool.bg/rudolf-dzhuliani-se-prisaedinyava-kam-ekipa-ot-lichni-advokati-na-tramp-news278180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият кмет на Ню Йорк Рудолф Джулиани, който е бил и федерален прокурор на Манхатън, се включва в личния юридически екип на президента Доналд Тръмп. Това обяви адвокатът на Тръмп - Джей Секулоу, цитиран от Ройтерс.\r\n\t \r\n\tВ съобщението си Секулоу цитира думи на своя работодател: \"Руди е велик. Той е мой приятел от много отдавна и иска този въпрос да бъде решен бързо за доброто на страната\".\r\n\t \r\n\tДжулиани се присъединява към правния екип, който преговаря за условията, при които президентът ще се яви на разпит при специалния следовател Робърт Мълър. Мълър ръководи разследването за контактите между приближение на Тръмп и представители на руското правителство.\r\n\t \r\n\tСред персоналните адвокати на Тръмп има още двама бивши федерални прокурори.", "date": "2018.04.20", "title": "Рудолф Джулиани се присъединява към екипа от лични адвокати на Тръмп"}
{"url": "http://www.mediapool.bg/stomatolozi-nastoyavat-nzok-da-pokriva-gavkav-paket-uslugi-za-patsientite-news278181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДиференциран и гъвкав стоматологичен пакет, който да позволява на пациента да ползва стоматологичната услуга, от която се нуждае на момента. Това предлагат на Здравната каса и Здравното министерство от Българската асоциация по естетична стоматология. \r\n\tОт Асоциацията на естетичните стоматолози дори предлагат ако една година пациентът не е ползвал средствата си по линия на НЗОК, те да се прехвърлят за следващата година.\r\n\tСпоред стоматолозите, Националната здравноосигурителна каса си спестява годишно 41 милиона лева от напълно обеззъбените пациенти, които не могат да се ползват от нищо по Здравна каса, защото протезирането не се поема.\r\n\t750 000 са напълно обеззъбените българи у нас. Още толкова са частично обеззъбени, сочат данните.", "date": "2018.04.20", "title": "Стоматолози настояват НЗОК да покрива гъвкав пакет услуги за пациентите"}
{"url": "http://www.mediapool.bg/bashar-asad-sam-bil-varnal-na-frantsiya-ordena-na-pochetniya-legion-news278182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tСирийският президент Башар ал Асад е върнал на Франция Ордена на почетния легион заради участието на Париж във въздушните удари по-рано този месец, съобщи неговата канцелария, предаде ДПА.\r\n\t \r\n\tАсад е бил удостоен с най-високата степен на това френско отличие - Големият кръст - от президента Жак Ширак през 2001 г., тоест малко след като е поел поста на покойния си баща Хафез ал Асад.\r\n\t \r\n\tВ съобщението на президентството в Дамаск се казва, че \"Башар ал Асад не смята за чест да носи орден на страна, която е роб на Съединените щати и подкрепя терористи\". Отличието е върнато на Франция чрез румънското посолство, което представлява френските интереси в Сирия.\r\n\t \r\n\tВ понеделник тази седмица Елисейският дворец съобщи, че е започнал дисциплинарна процедура за лишаване на Башар ал Асад от ордена, припомни ДПА.", "date": "2018.04.20", "title": "Башар Асад сам бил върнал на Франция Ордена на Почетния легион"}
{"url": "http://www.mediapool.bg/stolichna-obshtina-pravi-peti-opit-da-dade-spirkite-na-kontsesiya-news278200.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община ще се опита за пореден път да обяви концесия за спирките на градския транспорт. Документацията за конкурса за пореден път е преработена и другата седмица ще бъде внесена от кмета Йорданка Фандъкова за обсъждане в общинския съвет.\r\n\tПървоначалният ѝ вариант предвижда да се търсят концесионери за 2610 спирки в града. Частните фирми ще имат ангажимента да подменят съоръженията за своя сметка и да плащат на общината минимум по 48 000 евро концесионна такса за срок от 15 години. В замяна на това те ще могат да печелят от рекламата и павилионите по част от спирките.\r\n\tТова обявиха в петък зам.-председателят на транспортната комисия към общинския съвет Зафир Зарков и шефът на Центъра за градска мобилност Христиан Петров. Двамата неколкократно повториха, че концесионирането на спирките е възможност да се освободи публичен ресурс за други инвестиции, а поддържането на съоръженията вече няма да е ангажимент на Центъра за градска мобилност.\r\n\t\r\n\tПрез 2016 г. местната администрация даде ход на четвъртия опит за отдаване на спирките на концесия. Тя обаче беше критикувана от общинските съветници, приемането ѝ беше спряно, а условията - преработени.\r\n\t\n\n\r\n\tКакто и в спорния вариант от преди около две години, така и сега спирките, които ще се дават на концесия, са разделени в четири пакета. Във всеки от тях влизат между 622 и 695 съоръжения. Сред тях има спирки в центъра, по натоварени булеварди, но и в крайните квартали. Една фирма може да кандидатства за максимум два лота, включително и чрез свързани лица. Така според общинарите ще се избегне възможността за пълен монопол в сектора.\r\n\t\r\n\tБъдещите концесионери ще имат право да сложат рекламни елементи на общо 400 спирки с навеси. В предишния вариант на документите местата за реклама бяха 1100. Рекламните пана се намаляват след критики, че градската среда ще бъде претрупана от реклами.\r\n\tВ преработените изисквания се увеличава броят на лавките - от 214 на 300. На този етап се предлага в павилионите да се предлагат пакетирани храни, напитки, цигари, вестници и списания. Зарков допусна, че при обсъждането на документите в общинския съвет може да се добавят и други неща като разпространение на талони за хазартни игри.\r\n\tОбщо спирките с навеси трябва да са 1498 при под 1100 в момента. Съществуващите съоръжения с навес трябва да бъдат подменени с нови. Спирките и всички други елементи в тях като кошчета, табла, информационни табели за маршрутите на градския транспорт ще са по типови проекти, разработени от общината. Павилионите обаче може да са по корпоративни проекти, за да се запази търговската марка на дадения търговец.\r\n\tКонцесионната такса за всеки от пакетите е минимум около 48 000 евро. В предишния вариант тя варираше между 53 000 и 68 000 лева на година в зависимост от зоната.\r\n\t\r\n\tКандидатите за концесията трябва да са оператори на подобни преместваеми обекти, търговски обекти или на рекламни съоръжения. Трябва да оперират в тези бизнеси от поне 3 години и за същия период да имат определен минимален оборот от тази дейност. Ако кандидатстват за един пакет, приходите им за три години трябва да са поне 2.6 млн. лева. При подаване на оферта за два лота има отстъпка от изискването за оборот - поне 3.9 млн. лева общо.\r\n\t \r\n\t\r\n\t \r\n\tОфертите ще се оценяват по три показателя. Инвестиционното предложение ще има 40% тежест. То трябва да включва плана за инвестиции, в който всеки участник може да предложи да направи повече спирки с навеси от минимално заложените от общината. Същата тежест от 40% ще има и офертата за концесионна такса. Графикът за подмяна на спирките носи максимум 20 на сто от оценката. Той не може да е по-дълъг от 30 месеца или две години и половина. Ако кандидатите предложат да сменят спирките по-бързо, получават повече точки.\r\n\tПодозренията на общински съветници при предишното разглеждане на документите бяха, че целта е рекламният бос Красимир Гергов и депутатът от ДПС Делян Пеевски, който контролира веригата павилиони \"Лафка\", да си разделят четирите пула.", "date": "2018.04.20", "title": "Столична община прави пети опит да даде спирките на концесия"}
{"url": "http://www.mediapool.bg/vodeshtiyat-na-bg-patriot-e-posrednichil-za-podkupa-na-ivancheva-news278201.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПосоченият от прокуратурата като посредник в \"сделката\" за подкупа на кметицата на \"Младост\" Десислава Иванчева - Петко Дюлгеров се оказа свързан с близката до ВМРО телевизия \"България 24\". Това потвърди пред Mediapool собственикът на медията Мартин Христов.\r\n\t\r\n\t\r\n\tПо време на разпита му пред съда в петък Дюлгеров не спомена телевизионното си поприще. По думите му той се занимавал само с консултантска дейност.\r\n\tПроверка на Mediapool показа, че той е автор и водещ на предаването \"БГ патриот\" по канал \"България 24\". Отношенията му с телевизията обаче били прекратени от страна на медията след избухването на скандала тази седмица. \"Не може такъв човек да води предаване при нас, въпреки че съдържателно то беше добро\", каза собственикът на телевизията Мартин Христов.\n\n\r\n\t\r\n\tОт вторник насам телевизията се опитва да заличи каквато и да е следа от пребиваването на Дюлгеров там. Всички записи с негово участие в платформата за видео споделяне YouTube са изтрити, а при търсене на името на Дюлгеров в сайта на медията резултати не излизат.\r\n\t\r\n\t\"България 24\" официално се води собственост на 44-годишния Мартин Христов. Редица медийни публикации обаче свързват канала с ВМРО. По време на предизборната кампания различни партийци от националистическия спектър бяха непрекъснати гости в предаванията на медията.\r\n\tИ в момента проверка в страницата на телевизията показва явната й \"патриотична насоченост\", като подчертано предимство се дава на представителите на ВМРО от парламентарната група на \"Обединени патриоти\".\r\n\t\r\n\tДопълнителен аргумент в тази посока е и седалището на медията – централата на ВМРО на столичната улица \"Пиротска\".\r\n\tОт партията отрекоха да имат нещо общо с медията и обясниха: \"Много фирми плащат наем, за да ползват помещенията ни\".\r\n\t\"Освен телевизията, имаме джиесем сервизи на наематели, например\", посочи пред Mediapool пирката на партията, подчертавайки, че и други електронни \"компании\" обитават сградата им на Пиротска. Освен тях имало фирми, магазини, счетоводни къщи - всички те, плащащи наем на ВМРО.\r\n\tНа въпрос защо телевизията му се помещава в партийната централа на ВМРО, Христов отговори, че така е \"по-близо до триъгълника на властта\".\r\n\t\"Ако телевизията беше в сградата на мюфтийството, турска ли щеше да бъде?\", запита риторично той.\r\n\t\"Самият аз имам такива политически възгледи, затова телевизията изглежда така\", каза той в отговор на въпрос защо медията му е така съсредоточена в действията на ВМРО. Христов подчерта, че не е партиен член.\r\n\tСамият Дюлгеров, който вече е ексводещ, беше кмет на \"Младост\" от 2007 г. до 2011 г. от листата на ГЕРБ, но партията на Борисов свали доверието в него заради съмнителни обществени поръчки. Тези факти обаче не са обезпокоили Христов в началото на сътрудничеството му с него.\r\n\tВ предаването си \"БГ патриот\" Дюлгеров е бил домакин на най-различни политици от националистическия спектър.\r\n\tСпоред прокуратурата той като помагач в схемата на Иванчева е приел 14 000 евро подкуп, които са били част от общата сума – 70 000 евро. Останалите 56 000 евро бяха намерени в автомобила на Десислава Иванчева при зрелищния арест във вторник в София.", "date": "2018.04.20", "title": "Водещият на \"БГ патриот\" е посредничил за подкупа на Иванчева"}
{"url": "http://www.mediapool.bg/neochakvan-vapros-po-deloto-ivancheva-kade-sa-parite-news278174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеочакван въпрос излезе по време на заседанието на Специализирания наказателен съд по мерките за неотклонение на кметицата на столичния район \"Младост\" Десислава Иванчева, заместничката ѝ Биляна Петрова и Петко Дюлгеров, обвинени за получаването на подкуп от 70 000 евро. Оказва се, че в този момент не е ясно къде се намират тези пари. А те са основният предмет по делото и представляват веществено доказателство, което трябва да е налично до окончателното приключване на евентуалния процес.\r\n\tТова стана ясно от думите на адвоката на Петрова Иван Иванов. Той посочи пред спецсъда, че според приемно-предавателен протокол от 17 април, подписан от служителя на Комисията за противодействие на корупцията и отнемане на незаконно придобито имущество (КПКОНПИ) Деню Денев, парите са върнати на сочения за изнудван бизнесмен Александър Ваклин.\r\n\tПо време на заседанието за мярката на показно задържаните във вторник Иванчева и Петрова за първи път беше обявено, че соченият за изнудван от двете бизнесмен е Александър Ваклин, собственик на компанията \"Ваклин груп\". Той осигурил и парите за предполагаемия подкуп, които били маркирани от разследващите.\r\n\t \r\n\t\r\n\t, обърна се към съдия Пламен Панайотов защитничката на Дюлгеров Мариана Тодорова.\r\n\tАко разследващите действително са върнали въпросната сума на сочения за изнудван предприемач, това би компрометирало цялото дело, тъй като парите са основното доказателство по него и няма как твърденията на обвинението за получен подкуп да бъдат проверени от съда.\r\n\tОт спецпрокуратурата репликираха защитата с краткото обяснение, че \"парите са по делото\", но не коментираха какво тогава удостоверява въпросният приемно-предавателен протокол.\r\n\tСпоред защитата друг сериозен пропуск, свързан с доказателствата, е липсата на разрешение от спецсъда за маркирането на парите, тъй като това е процедура по Закона за специалните разузнавателни средства, контролирана от съда. По този въпрос обвинението се съгласи, че подобно разрешение не е представено в материалите по делото, но увери спецсъда, че то все пак съществува, но се искало време, за да стигне до папката по делото., репликира адвокат Иванов.\r\n\tОсновна теза на защитата бе, че в случая има данни за провокация към подкуп, което представлява престъпление по смисъла на наказателния кодекс и би оневинило напълно тримата обвиняеми. В подкрепа на това подозрение защитата посочи факта, че Александър Ваклин е предоставил с приемно-предавателен протокол 70 000 евро на следовател на 2 април. Единадесет дни по-късно - на 13 април, Ваклин за пръв път посочва в разпит, че му е поискан подкуп в такъв размер. Защитниците изтълкуваха това нелогично разминаване в хронологията с извода, че всъщност разследващите са били активната страна в корупционната схема, а не Иванчева., заяви пред съда адвокатът на кметицата Марин Марковски. Той добави, че заместничката ѝ също отрича да е искала и получавала подкуп.\r\n\tПо отношение на следите от маркировката на парите за подкупа, открити по двете, Марковски отбеляза, че при изследването с ултравиолетова лампа светват само дясната длан, безименният пръст и носът на клиентката му. Обстоятелство, което според него означава, че тя не е броила парите.\r\n\tЗащитата на Петрова също посочи, че следи от маркировката са открити по странни места от тялото ѝ - външната част на пръстите на двете ръце, областта около устата и по деколтето на дрехата ѝ.\r\n\tПреди това от обвинението посочиха, че при обиска на двете задържани е установено с ултравиолетова лампа наличието на веществото, с което предварително са маркирани парите за откупа, намерени в колата им. Следи от маркировката имало също и на левия сенник в колата, която е управлявана от Иванчева.\r\n\tЗащитата атакува и показанията на основните свидетели, посочвайки, че потърпевшият бизнесмен Александър Ваклин, жена му Полина и тяхна служителка до 13 април никъде не споменават да им е искан подкуп, а говорят единствено за забавена процедура. Именно в този смисъл са и показанията на предприемача по отношение на това защо е потърсил за съдействие Петко Дюлгеров. По думите му, отразени по делото, с Дюлгеров го свързал неназован приятел, за да помогне за придвижването на преписката, но не и за да уреждат подкуп.\r\n\tОсвен от Ваклин, секретарката на районната община Маргарита Стоянова и самия Дюлгеров, обвинението се подкрепя и от показанията на трима служители на КПКОНПИ - Николай Бонев, Мартин Несторов и Деню Денев. По думите на адвокат Тодорова обаче те трябва да бъдат изключени от доказателствата по делото, тъй като новоприетият антикорупционен закон изобщо не предвижда възможност служителите на комисията да извършват тайно оперативно наблюдение. Според адвокатката те са правели точно това по време на среща между Дюлгеров и Ваклин.\r\n\tОт държавното обвинение я репликираха, че това вярно, но \"освен държавни служители, те са и граждани - разпитани са именно като граждани\"., отговори Тодорова.\r\n\tСпецпрокуратурата пледира, че Иванчева е е навредила на имиджа на страната ни в Европейския съюз, тъй като е допринесла за схващането, че България е най-корумпираната страна-членка.\r\n\tПреди съдебното заседание в петък кметът на \"Младост\" заяви, че тя и заместничката ѝ Петрова не са пипали маркираните пари по време на провокацията към подкуп. , каза Иванчева в отговор на изказването на шефа на спецпрокуратурата Иван Гешев, че кметицата е \"светнала като коледна елха\" по време на задържането.\r\n\tСпоред Иванчева акцията срещу нея е заговор на заместника ѝ Румен Русев, който искал да стане кмет на района. За намерените в автомобила й пари - 56 хил. евро, обясни, че не са нейни, а са били в колата, без да уточнява повече подробности.\r\n\tВ началото на заседанието обвиняемите бяха сложени в оградената със стъкла специална кабина, която е предназначена за особено опасни престъпници и терористи. След това те бяха преместени на нормалните скамейки за обвиняеми.\r\n\tПреди да стане това обаче Иванчева опита да комуникира с репортерите на място.\r\n\t \r\n\t\r\n\tТя залепи бележка на стъклото, в която повечето думи бяха съкратени. На нея пише, че обявеният за посредник при подкупа Дюлгеров и собственикът на \"Ваклин груп\" Александър Ваклин се познават, че тя и Петрова нямали нищо общо с Дюлгеров, а парите са подхвърлени. В писменото послание се казва още, че не са искали нищо друго от инвеститорите освен да правят детски площадки в района. Бележката завършва с въпрос: \"Защо не провериха жабката и багажника (на служебната кола - бел. ред), а директно кашона (с парите - бел. ред)?\"\r\n\tСобственикът на строително-инвестиционната компания \"Ваклин груп\" Александър Ваклин има разрешение за промяна на подробен устройствен план за имот в местността \"Камбаните\" в \"Младост 4\". То е издадено от главния архитект Здравко Здравков и с него започва процедура за застрояването на имота с две сгради. Районният кмет, в случая Иванчева, трябвало да обяви заповедта за промяна на плана на заинтересованите страни. В сайта на районната администрация такова обявление няма. Публично известно е, че Александър Ваклин е подавал жалба до главния архитект за бездействието на районния кмет.\r\n\tСпоред прокуратурата Иванчева поискала подкуп, за да пусне обявлението, без което проектът не може да бъде задвижен.\r\n\tВ четвъртък Ваклин отрече пред Mediapool да е замесен в случая, въпреки че случая със забавената преписка и биографията му отговарят на профила на българина с европейско мислене, посочен от прокуратурата, че е осигурил парите за подкупа за Иванчева. Ваклин е живял и работил във Великобритания. Бил е и кандидат за общински съветник от партията на Николай Цонев \"Нова алтернатива\".\r\n\tВ края на миналата година компанията купува друг имот в \"Младост\", който също иска да застрои.\r\n\tСъдията Пламен Панайотов ще решава дали кметицата на \"Младост\" ще остане за постоянно в ареста заради обвинението във вземане на подкуп в особено големи размери. Магистратът от Специализирания наказателен съд е стар познайник на шефа на антикорупционната комисия Пламен Георгиев, с когото дълго време работеха в един кабинет в Софийската градска прокуратурата.\r\n\tДвамата бяха наблюдаващи прокурори по мегаделото \"Софийски имоти\", което приключи с провал за държавното обвинение. Сега Пламен Георгиев е ръководител на комисията, която проведе зрелищната акция по задържането на Иванчева и заместничката ѝ Биляна Петрова, а Пламен Панайотов е съдията, който решава дали те ще останат за постоянно в ареста.\r\n\tВ началото на март съдия Панайотов похвали публично Пламен Георгиев, след като бившият му колега бе избран за шеф на антикорупционната комисия.", "date": "2018.04.20", "title": "Неочакван въпрос по делото \"Иванчева\": Къде са парите?"}
{"url": "http://www.mediapool.bg/dzhipita-i-inspektori-na-protest-za-zasedanieto-na-zdravnite-ministri-ot-es-news278204.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛични лекари и служители на Регионалните здравни инспекции (РЗИ) ще протестират пред НДК на 23 април, когато в София ще се проведе неформално заседание на Съвета на министрите на здравеопазването.\r\n\tИ семейните лекари, и здравните инспектори не за първи път излизат на протест.\r\n\t\r\n\tНедоволството на служителите в РЗИ е провокирано от това, че не получиха обещаното от Министерството на здравеопазването увеличение на заплатите си от 18% през март.\r\n\tПо думите им повечето инспектори са получили едва 5%-10% отгоре и са останали излъгани, след като повече от 10 години заплатите им не са били увеличавани.\n\n\r\n\tПо данни на здравното министерство служителите на здравните инспекции получават средно около 640 лв на месец, а с увеличението сумата трябваше да достигне 754 лева, но реално работещите споделят, че повечето им колеги работят на заплати, близки до минималната, която от тази година е 510 лева.\r\n\tСлужителите на РЗИ в страната са ангажирани с контрола на лечебните заведения, хигиената на различни обекти, контрола на тютюнопушенето на обществени места, безопасността на различни продукти и стоки и много други дейности.\r\n\tНа протеста си на 23 април те ще настояват за незабавно увеличение на възнагражденията на основните експертни и технически длъжности от 1 май 2018 г. с не по-малко 20% или с конкретна твърда сума.\r\n\tДругото, за което настояват е, доходите им да се обвържат със средната или минимална работна заплата или друг икономически показател, за което в бюджета на РЗИ за всяка година да се предвидят средства.\r\n\t\r\n\tПротестът на личните лекари пък е заради липсата на напредък в изпълнението на исканията им от предишни протести от страна на здравното министерство.\r\n\tДжипитата настояват за облекчаване на бумащината в работата им, премахване на задължението за 24-часово разположение, както и отпадане на задължението да описват касовите бележки за пенсионерските прегледи.\r\n\tТе настояват още всички групи лица, освободени от потребителка такса, да заплащат пълния й размер, а сумите да им бъдат реинбурсирани от съответните институции. Освен това искат потребителската такса да е в размер на 1% от минимална работна заплата или 5.10 лева вместо сегашните 2.90 лева.\r\n\tВ петък съсловната организация на лекарите – Българскияят лекарски съюз (БЛС) съобщи, че заедно със здравното министерство е постигнато съгласие за сформиране на работна група за отпадане на 24-часовото разположение на личните лекари. При преговорния процес по Рамковия договор за 2018 г. съсловната организация и МЗ са постигнали консенсус за това 24-часовото дежурство да бъде оформено в отделен пакет дейности, извършвани на териториален принцип от общопрактикуващи лекари, които имат възможност да бъдат на 24-часово разположение.\r\n\tЕкспертната група е трябвало да започне работа от април, когато влиза в сила новият рамков договор, но до момента, независимо от изпратените предложения от БЛС за включване на експертни членове в групата, работният процес не е стартирал.\r\n\tНа неформалното заседание на Съвета на министрите на здравеопазването е предвидена дискусия за здравословно хранене при децата, което е един от приоритетите на Българското председателство на Съвета на ЕС в здравеопазването. Акцентът ще бъде върху предлагането на здравословна храна за децата.\r\n\tДругата основна дискусия ще е за ефективността на лекарствените продукти и достъпа до тях.", "date": "2018.04.20", "title": "Джипита и инспектори на протест за заседанието на здравните министри от ЕС"}
