{"url": "http://www.mediapool.bg/ognyan-minchev-ne-mu-se-sardete-na-volgin---nishto-lichno-obiknoven-biznes-news266441.html", "text": "Това изказване (на водещия от БНР Петър Волгин за \"легитимното\" опожаряване на крана, демонтиращ паметника пред НДК - бел.ред.) е добър повод да си припомним, че крайното левичарство е обикновен бизнес - и то не по-лош от останалите. Познавам Волгин още от студент и зная много добре, че споделя(ше) умерени либерални възгледи, макар че като журналист традиционно залага на екстравагантни и крайно провокационни \"фойерверки\", за да събира слушатели. През 90-те години водеше предаване, в което се подиграваше с вярващите и религията, по-късно се изяви като бунтар срещу \"гнета\" на СЕМ, отново фокусиран върху нестандартния език - откъдето си спечели прозвището Пешо В*гината...\r\n\t \r\n\tВ България в продължение на десетилетия стоеше празна нишата на левия радикализъм. Омерзението от десетилетията, през които само комунистическото ляво беше разрешено, изхабения - включително поколенчески - потенциал на \"лявата\" БСП, липсата на българска левичарска традиция от периода след 1968-ма - всичко това остави пространството на крайната левица напълно пусто след 1990 г. Всъщност, това пространство е важно за обществата от този тип, към които принадлежи от доста време и България - крайната левица е призвана да \"изпуска парата\" от котела на немилосърдния капитализъм, особено ако последният не е смекчен от една коригираща пазара социална държава.\r\n\t\r\n\tБеше въпрос на време вакуумът в крайното ляво да бъде запълнен от две страни. От едната, в крайно лявото се развиха периферни малки организации на автентични леви активисти като \"Хаспел\" и \"Солидарна България\". От друга, в празната лява ниша предприемчиво се настаниха хора като Волгин, които правят успешен бизнес с левичарското говорене.\r\n\t \n\n\r\n\tБизнесмените ще ги познаете по това, че съчетават \"полезното с приятното\" - комбинират несъвместими в нормална политическа среда възгледи и пристрастия. От една страна те са \"радикално леви\" - подкрепят вандалите в Хамбург и край паметника на НДК, а от друга - подкрепят ентусиазирано архи-консервативната, всъщност ретроградна великодържавна политика на Путин. Участват лично и активно в кремълската хибридна война срещу България. Левичарският патос събира аудитория, а службата в полза на Путин - финансови ресурси.\r\n\t \r\n\tТака левичарството и национализмът, анти-капитализмът и обслужването на ретроградната империя съжителстват мирно и в приповдигнат патос. Не му се сърдете на Волгин - нищо лично, нищо принципно. Да не си мислите, че мразеше християнството, когато псуваше на майка религията и светиите? Да не смятате, че естетът Волгин се бе превърнал в невъзпитан простак, когато \"в*гина\" беше сред най-меките му думи в ефир? Така е и сега - обикновен занаятчия, грантаджия. Само че не от публично регистрирани източници за финансиране. Финансирането на имперските хибридни проекти е тайнство - е, не чак толкова мистично колкото църковните, но все пак тайнство. Не му търсете нито счетоводството, нито данъчното облагане...", "date": "20:21 | 10 юли 2017 | ", "title": "Огнян Минчев: Не му се сърдете на Волгин - нищо лично, обикновен бизнес"}
{"url": "http://www.mediapool.bg/i-na-gartsite-veche-im-e-skapo-po-ostrovite-zaradi-krizata-news266408.html", "text": "Гърците вече не можели да си позволят почивка по островите заради орязаните им от кризата доходи, твърди в. \"Катимерини\".\r\n\t \r\n\tСпоред изданието такава опасност вече била факт и засягала все по-голяма част от населението на страната, в това число дори хора с доходи над средните.\r\n\t \r\n\tДо няколко години на егейските острови ще могат да почиват само чужденци, а гърците ще ходят там, за да поплуват, смята вестникът, като пояснява, че това не е преувеличение, а реална картина за ситуацията в страната.\r\n\t \r\n\tПо данни на вестника седемдневна почивка на четиричленно гръцко семейство с автомобил на егейски остров сега излизала 3270 евро.\r\n\t \r\n\tПреди кризата в Гърция 2006-2008 г. вътрешният туризъм е осигурявал около 25 на сто от приходите, които са влизали в хазната от този сектор /близо 4 млрд. евро/.\r\n\t \n\n\r\n\tСега вследствие на кризата този процент е паднал значително, което означавало, че все по-малко гърци правели резервации, предпочитали да ходят само за по няколко дни на почивка, търсели евтин престой и не плащали за скъпи храни, напитки и други екстри, посочва всекидневникът.", "date": "13:53 | 10 юли 2017 | ", "title": "И на гърците вече им е скъпо по островите заради кризата"}
{"url": "http://www.mediapool.bg/ek-dava-oshte-122-mln-evro-za-podobryavane-na-usloviyata-za-bezhantsite-v-bulgaria-news266411.html", "text": "Европейската комисия отпуска още 1.22 милиона евро спешна помощ в подкрепа на дейността на Агенцията на ООН за бежанците в България, съобщи БТА.\r\n\tСредствата ще послужат за подобряване на условията за търсещите убежище и бежанците.\r\n\tС предоставените средства ще бъдат улеснени наблюдението над процедурите за предоставянето на закрила и осигуряването на правна, психологическа и психосоциална подкрепа, включително на децата мигранти, се посочва в съобщението.\r\n\tЕК отбелязва, че така общо спешната помощ за справяне с миграцията и охраната на границите, предоставена на България, достига 170 милиона евро. Комисията допълва, че по националните програми до 2020 г. нашата страна получава още 91 милиона евро.", "date": "14:08 | 10 юли 2017 | ", "title": "ЕК дава още 1.22 млн. евро за подобряване на условията за бежанците в България"}
{"url": "http://www.mediapool.bg/nai-golemiyat-sin-na-tramp-se-sreshtnal-s-ruska-advokatka-za-kompromati-sreshtu-hilari-klintan-news266409.html", "text": "Най-големият син на американския президент Доналд Тръмп, Доналд Тръмп-младши се съгласил да се срещне със свързана с Кремъл адвокатка по време на кампанията за президентските избори м.г., след като му била обещана компрометираща информация за Хилари Клинтън. Това съобщи в. \"Ню Йорк таймс\", като се позовава на трима съветници в Белия дом.\r\n\tТогавашният ръководител на кампанията на Тръмп, Пол Манафорт и зетят на президента, Джаред Кушнър, също участвали в срещата, проведена на 9 юни 2016 г. в нюйоркския небостъргач Trump Tower.\r\n\tВ изявление, разпространено в неделя вечерта, Тръмп-младши признава за срещата с руската адвокатка .\r\n\t\r\n\tТой каза, че се съгласил на този разговор след като познати му казали, че тя може да има \"информация, която ще е полезна за кампанията\".\n\n\r\n\t\"След размяна на любезности, жената заяви, че притежава информация, според която свързани с Русия лица финансирали Националната комисия на Демократическата партия и подкрепяли г-жа Клинтън\", кандидатката на демократите за Белия дом, каза синът на Тръмп.\r\n\tТой допълни, че напуснал срещата малко след началото й, тъй като \"твърденията за потенциално полезна информация\" са се оказали \"само претекст\" за срещата: \"Нейните изявления бяха неясни и двусмислени. Не бяха предоставени, нито дори обещани, никакви детайли или подкрепяща информация. Бързо стана ясно, че тя нямаше никаква смислена информация\".\r\n\tМиналата година западни медии съобщиха, че Наталия Веселницкая е водила активна кампания в САЩ за отмяна на санкциите, въведени от американските законодатели на руски официални лица, свързани със смъртта на счетоводителя Сергей Магнитски, който почина в руски арест, след като помогна да се разкрие корупционна схема на руските служби и бизнес фигури.\r\n\tЗаконът \"Магнитски\" разгневи Путин, а Тръмп-младши заяви, че в началото на срещата с руската адвокатка станало ясно, че нейната истинска цел е да търси съдействие срещу този закон.\r\n\tПризнанието, направено от сина на Тръмп, става в момент, когато в САЩ се води разследване дали екипът на Тръмп е работил с фигури, свързани с Кремъл, за намеса в американските избори през 2016 г.\r\n\t\"Моят баща не знаеше нищо за срещата или за тези събития\", каза Тръмп-младши.\r\n\tТвърдения за връзки на предизборния щаб на Тръмп с Русия хвърлиха сянка върху първите пет месеца от управлението му.\r\n\tПрез уикенда Тръмп-младши разпространи две различни версии за срещата с Наталия Веселницкая, след като \"Ню Йорк таймс\" съобщи за срещата ,която по-рано не е била обявявана от американските власти.\r\n\tВ първото си изявление синът на Тръмп каза, че срещата била по повод решението на Кремъл да забрани осиновяването на руски деца в САЩ – мярка, предприета от Русия в отговор на закона \"Магнитски\".\r\n\tВ следващото по-пълно изявление Тръмп-младши признава, че повод за срещата е било обещанието, че руската адвокатка ще предостави информация, която потенциално ще помогне на кампанията на баща му.\r\n\tМарк Корало, говорител на юридическия екип на президента, заяви пред АП: \"Президентът не знаеше за срещата и не е участвал в срещата.\"\r\n\tПо-късно в понеделник говорителят на руския президент Владимир Путин Дмитрий Песков заяви, че Кремъл не е знаел за подобна среща: \"Не, ние не я познаваме и, разбира се, не можем да следим срещите на всички руски адвокати в страната и зад граница.\"\r\n\tКремъл отхвърля заключенията на американски разузнавателни служби, че Москва се опитвала да наклони везните на изборите в полза на Тръмп, като е хаквала електронните пощи на високопоставени демократи. Тръмп неколкократно също отрича за връзки между предизборния му щаб и Русия.", "date": "13:57 | 10 юли 2017 | ", "title": "Най-големият син на Тръмп се срещнал с руска адвокатка за компромати срещу Хилари Клинтън"}
{"url": "http://www.mediapool.bg/albansko-selo-se-opraznilo-zaradi-polucheni-balgarski-pasporti-news266410.html", "text": "Заради български паспорти в Албания се изпразва цяло село - Требища, пише Франс прес в репортаж.\r\n\tБългария и Албания нямат обща граница. Тирана, в която се заражда закон за малцинствата, не счита българите сред своите признатите общности за разлика от гърците, македонците или сърбо-черногорците. Нито един албански гражданин не се идентифицирал като българин в преброяването през 2011 г.\r\n\tНо българската агенция за чужденците, която помага за получаването на български паспорт, смята, че българските семейства, които са се установили в Албания от пети век и техните потомци са част от нейната диаспора. Няма статистики за колко души става дума, но се предполага, че те може би са около 100 000.\r\n\tЕвропейският парламент както изглежда също е съгласен по този въпрос и през февруари в резолюция той изиска от Тирана допълнителни усилия, в защитата на правата на българското малцинство в Мала Преспа, Голо Бърдо и Гора.\r\n\tАлбания е страна на масивна емиграция.\n\n\r\n\tНа 2.9 милиона жители тя има диаспора, наброяваща 1,2 милиона души. Икономическата ситуация не кара хората да мечтаят, средната заплата е 340 евро, безработицата е засегнала едва трета от младите. Без значение е, че България е най-бедната страна членка на ЕС.\r\n\tГледана от Требища, тя е входната врата за Германия, Великобритания или за някое друго Елдорадо.\r\n\tПрепоръката на ЕП съживи надеждата в Албания и всеки ден най-малко 7-8 души проверяват как може да получат българско гражданство. В периода между 2001 г. и 2016 г. 4470 албански граждани поискаха българско гражданство. Бяха удовлетворени молбите на 2608 души, според София.\r\n\tПрез декември 2015 г. в Албания бяха арестувани трима души, които срещу суми между 4000 и 10 000 евро правели фалшиви български паспорти.\r\n\tОт 1 май 2017 г. София иска документи, доказващи българския произход на един родител или баба или дядо на кандидата.\r\n\tКато членове на ЕС от 10 години, българите могат да работят и пребивават където си поискат в ЕС. Всички ограничения за тях бяха вдигнати през 2014 г.\r\n\tЖители на Требища разказват, че жителите на селото са били 6000, но над 2500 са заминали преди четири или пет години, когато са успели да получат български паспорт.", "date": "14:06 | 10 юли 2017 | ", "title": "Албанско село се опразнило заради получени български паспорти"}
{"url": "http://www.mediapool.bg/amerikanskite-voenni-pobediha-v-mosul-s-posrednichestvoto-na-irakskite-voiski-news266413.html", "text": "Да победиш врага чрез приятелски войски: завладяването на Мосул е опосредствана победа за САЩ, които се надяват, че ще успеят да постигнат такава и другаде, по-специално в Афганистан.\r\n\tКогато президентът Барак Обама решава в средата на 2014 г. да води военни действия срещу групировката \"Ислямска държава\" в Ирак, той налага на Пентагона един прост принцип: американската армия не трябва да участва в боеве по суша (\"без ботуши на земята\").\r\n\tАмериканската авиация оказва подкрепа на иракските сили, а военни съветници и инструктори ги оборудват и им помагат на терен.\r\n\tИракските сили, и само те, обаче са тези, които трябва да освободят завзетите от джихадистите територии.\r\n\tБлизо три години по-късно, падането на втория по големина град в Ирак доказва валидността на тази стратегия.\n\n\r\n\tПротежетата на американската армия успяха да завладеят голям град с население два милиона души след сложни и кръвополитни боеве в градска среда.\r\n\tА въпреки че техните загуби са тежки, тези на американската армия са минимални: 11 убити в бойни действия от 2014 г. в Ирак - далеч по-малко от понесените в същата тази страна загуби през предишното десетилетие, които възлизат на над 3500 жертви.\r\n\t\"Мосул е крайното постижение в процеса на изграждане на боеспособна армия, полиция и антитерористични сили, които подсилвате само с неколкостотин съветници и въздушна подкрепа\", посочва майор Джон Спенсър, преподавател във военната академия Уест Пойнт.\r\n\t\"Ще виждаме често този модел на опосредствана война\" занапред, предрича той.\r\n\tЗа постигането на този резултат САЩ и съюзниците им предприеха гигантско усилие по обучаване на иракските сили - армия, полиция, кюрдски милиции, племенни сили - и за три години над 100 000 души преминаха през тази подготовка.\r\n\tТе обаче бяха и принудени да се включат повече от предвиденото в бойните действия, което наруши принципа \"никакви войници на терен\".\r\n\tВоенните съветници, които отначало стояха по щабовете, вече придружават иракчаните в близост до фронтовата линия, поемайки повече рискове.\r\n\tАртилерията на морската пехота бе изпратена като подкрепление през март 2016 г. Щурмови хеликоптери \"Апачи\" също се включват в подкрепа на иракските войски. Американски специални части понякога водят сухопътни настъпления срещу лидери на \"Ислямска държава\".\r\n\tВ момента в Ирак са разположени общо над 5000 американски военни.\r\n\tТози модел на опосредствана война е същият, който американците и НАТО се опитват да прилагат в Афганистан от края на бойната си мисия в страната през декември 2014 г.\r\n\tСилите на НАТО - наброяващи 13 300 войници, половината от които американски - обучават и съветват афганистанската армия срещу талибаните, без да участват пряко в боевете.\r\n\tНо както в Ирак, американците и съюзниците им започват да осъзнават, че ще трябва да увеличат помощта си, за да не губят възпитаниците им терен.\r\n\tЗатова те подготвят увеличаване на човешкия състав и на средствата си, което би трябвало да бъде обявено до края на лятото.\r\n\tВъв всеки случай в Ирак облогът за възстановяване на една надеждна национална армия, която може самостоятелно да отбранява страната, напредва добре.\r\n\t\"Смятам, че иракските сили са напълно способни да отбраняват Мосул и Ирак. Те научиха много неща, направиха много промени въз основа на научените през последните две години уроци\", казва Спенсър.\r\n\tИракската армия е един \"все още малко крехък\" инструмент, но тя показа в Мосул, че \"разполага с кадърни военни части\", подкрепя го европейски военен.\r\n\tЗнак за нарастващото значение на опосредстваните войни е, че американските сухопътни сили създадоха шест военни части, специализирани в съветване на приятелски войски, стъпвайки на територия, която доскоро бе запазена за специалните части.\r\n\tПървото такова звено с численост 529 души бе формирано през май във Форт Бенинг, щата Джорджия.\r\n\tБорбата срещу ИД и другите екстремистки групировки \"ще е дълга борба\", обясни неотдавна министърът на отбраната Джим Матис.\r\n\tСАЩ ще водят тази борба \"заедно със и чрез други страни. Ще правим това чрез развиване на способностите им, за да поемат те голяма част от бойните действия\", подчерта той.", "date": " | 14:13 | 10 юли 2017 | ", "title": "Американските военни победиха в Мосул с посредничеството на иракските войски"}
{"url": "http://www.mediapool.bg/kremal-putin-ostana-dovolen-ot-parvata-si-sreshta-s-tramp-news266415.html", "text": "Руският президент Владимир Путин е доволен от резултатите от първата си лична среща с американския лидер Доналд Тръмп, която стана централно събитие на двудневната среща на върха на Г-20 в Хамбург. Това заяви в интервю за телевизия \"Россия-1\" говорителят на Кремъл Дмитрий Песков, съобщи ТАСС.\r\n\t\"Мога еднозначно да кажа, че Путин остана доволен. И, честно да ви кажа, изобщо не знам за президента Тръмп, но ми се стори, че той също остана удовлетворен от тази среща\", каза прессекретарят на руския президент.\r\n\tПо думите на Песков всички опити да се определи победител в хода на преговорите между двамата президенти представлява \"абсурдна постановка на въпроса\".\r\n\t\"В действителност, като се съди по това как премина тази среща, мога с увереност да кажа, че навярно победители са всички\", добави говорителят на Кремъл. Той подчерта, че инициативата за срещата между двамата президенти е дошла и от Москва, и от Вашингтон.\r\n\tПесков отбеляза, че Путин е разговарял също със съпругата на Тръмп. Руският президент седял до Мелания Тръмп по време на тържествения обяд в чест на лидерите от Г-20.\n\n\r\n\t\"Президентът остана много доволен\" от разговора, посочи Песков. \"Те си говориха даже за дневния ред\" на срещата на върха, отбеляза говорителят на Кремъл. Той припомни, че на работните сесии бяха обсъдени и въпроси като равенството между половете и ролята на жените в икономиката.", "date": "14:18 | 10 юли 2017 | ", "title": "Кремъл: Путин остана доволен от първата си среща с Тръмп"}
{"url": "http://www.mediapool.bg/bitkoinat---virtualna-valuta-koyato-predizvikva-interes-vapreki-riskovete-news266417.html", "text": "Процесът срещу бившия самопровъзгласил се барон на биткойните, французина Марк Карпелес, ще започне във вторник, 11 юли в Токио. Въпреки скандала, свързан с фалита на платформата за търговия с биткойни MtGox, тази виртуална валута е все по-изкушаваща. Седем години след появата си, тя се радва на засилен интерес в света, включително и в Япония.\r\n\tНа свобода от една година, след като прекара толкова време в затвора, Марк Карпелес и обвинен в лично обогатяване чрез изкуствено създаване на 1 милион долара. Това е станало във вреда на истинските собственици на биткойни, които неговата компания, действаща в Япония, е управлявала. MtGox обяви фалит през 2014 година.\r\n\t\r\n\tСамото име е съставено от английската дума \"coin\", \"монета\", и \"bit\", най-малката информационна единица за измерване на количеството информация. Биткойнът е виртуална валута, създадена от програма, разработена през 2009 година от един или няколко информатици, които се крият зад псевдонима Сатоши Накамото (Satoshi Nakamoto).\r\n\tЗа разлика от физическите валути като еврото или долара, биткойнът е нематериален и не се управлява от нито една централна банки, нито от което и да било правителство по света, а от голяма общност потребителите на интернет. В Япония обаче от 2016 година има закон, който определя рамките на компаниите, управляващи платформи за търговия с валути. Този текст за \"виртуалните валути\" бе приет след скандала, който доведе до фалита на платформата за търговия на валути MtGox през 2014 година.\n\n\r\n\tВалутата биткойн, по подобие на други криптовалути, служи за плащане на услуги, стоки и дори за закупуването на други валути. И все пак тя е най-известна и вече се приема от хиляди уеб сайтове и бутици.\r\n\t\r\n\tИма платформи за обмен, които позволяват да си купите биткойни с други валути. В края на миналата седмица един биткойн струваше в Токио близо 284 110 йени или 2499 долара или пък 2189 евро, след като през годините претърпя много големи отклонения.\r\n\tПри пускането си на пазара биткойнът струваше едва няколко цента, а след това достигна до над 1000 долара през есента на 2013 година преди да падне до около 200 долара през 2015 година и след това отново да тръгне нагоре.\r\n\t\r\n\tСъздаването на биткойните е изцяло информатично, но то е по-скоро запазена територия за специалисти, които имат сървъри с големи възможности за изчислителни операции.\r\n\tБезплатен софтуер, който може да се свали от мрежата, позволява да \"се изработи\" тази валута, а самата операция се нарича \"издълбаване\". За целта трябва да се решат редуващи се едно след друго уравнения преди да се получи биткойнът.\r\n\tАлгоритъмът генерира биткойни в низходящ ред, докато общият обем в обращение (в момента над 16,4 милиона единици, представляващи обща капитализация от близо 43 милиарда долара) достигне тавана от 21 милиона. Именно този характер на \"лимитирана серия\" отчасти е причината за активното търсене на тази валута.\r\n\t\r\n\tИзползваната система на криптиране на теория гарантира сигурността и проследимостта на трансакциите.\r\n\tСамо че като инструмент на всички незаконни търговии заради анонимността на плащанията, твърдят критиците на биткойна, биткойнът, в сегашната си форма, е уязвим за кражби и всякакви други измамнически операции.", "date": " | 14:28 | 10 юли 2017 | ", "title": "Биткойнът - виртуална валута, която предизвиква интерес въпреки рисковете"}
{"url": "http://www.mediapool.bg/stoltenberg-sporazumeniyata-ot-minsk-tryabva-da-badat-izpalneni-iztsyalo-news266412.html", "text": "Споразуменията от Минск за уреждане на ситуацията в Украйна трябва да бъдат изпълнени изцяло, заяви генералният секретар на НАТО Йенс Столтенберг.\r\n\t\"Минските споразумения трябва да бъдат изпълнени в пълен обем, а ОССЕ да получи пълен безопасен и свободен достъп до цялата територия на Украйна\", каза Столтенберг на заседание на Комисията НАТО-Украйна в Киев.\r\n\tДоговореностите от беларуската столица предвиждат спиране на огъня, изтегляне на редица въоръжения, амнистия, подновяване на икономическите връзки и конституционна реформа в Украйна. Те обаче все още не са изпълнени.\r\n\tПреди заседанието Столтенберг посети откриването на изложба под наслов \"Украйна-НАТО. Формула на сигурността\". Той увери, че Алиансът \"и занапред ще работи в тясно взаимодействие с Украйна в отбраната, управлението и икономическите реформи.\r\n\tСтолтенберг ще разговаря с висши украински държавници, ще говори в парламента и ще открие новата сграда на представителството на организацията в Киев.\n\n\r\n\tУкраинският президент Петро Порошенко, участвал в заседанието на комисията по повод 20-ата годишнина на сътрудничеството с НАТО, обеща страната му първо \"да осъществи реформената си програма\" и едва след това да подаде молба за членство в Северноатлантическия съюз.\r\n\tУкрайна изпълнява \"амбициозна програма за реформи в отбраната и сигурността, разработена от партньорите му в НАТО\", и \"целта на тези реформи е да постигнем критериите за членство в организацията\", посочи Порошенко.\r\n\tда получи членство в НАТО поне още 20 години, отбелязва ТАСС.", "date": "14:09 | 10 юли 2017 | ", "title": "Столтенберг: Споразуменията от Минск трябва да бъдат изпълнени изцяло"}
{"url": "http://www.mediapool.bg/nepriyatni-istini-za-mvr-news266416.html", "text": "В България често се случва едни и същи събития да се повтарят отново и отново. И всеки път разговорът за тях започва отначало, сякаш нищо не е било. Едни и същи аргументи и контрааргументи се предъвкват до безкрайност, причините неразличимо се размесват със следствията и вместо да се разплете, кълбото от проблеми се затяга още по-здраво. Накрая се взимат решения, които не решават нищо. И така - до следващия път.\r\n\tНещо подобно се случва сега и с полицейските протести. Някога те изглеждаха като нечувана екзотика, сега са по-скоро досадна баналност. Миналия път полицаите блокираха София, за да защитят социалните си привилегии. И успяха. Сега запълниха площада пред Народното събрание с искане за по-високи заплати. И рано или късно пак ще успеят. Ако всичко си продължи както досега обаче, следващият протест едва ли ще закъснее много. Защото проблемът не е само в заплатите, пенсиите и униформите на полицаите. Истинският проблем е, че МВР е недомислен, недодялан, допотопен инструмент, който не върши работа. Нещо като стар, крив и тъп нож. Този проблем не може да се реши само с пари.\r\n\t\r\n\tСега полицаите казват, че \"ножът е опрял до кокала\" и че \"първоначална заплата от 660 лева за начинаещ полицай е подигравка\". И донякъде са прави - с тези пари наистина е трудно да се храни семейство, особено в големите градове. Да не говорим, че в МВР има и много други служители (например IT специалисти), чиито заплати са изключително неадекватни на фона на доходите на свободния пазар.\r\n\tВсъщност обаче, казват опонентите, с разните добавки първоначалната заплата скача докъм 900 лева. Освен това - ако те са \"подигравка\", какво да кажат младите лекари, учители, научни работници? А напрежението, рискът, условията (в студ и пек), пренебрегването на личния живот и семейството? - гласи контрааргументът. Да, казват опонентите, но затова пък за разлика от всички останали вие не плащате осигуровки, получавате 2% за всяка прослужена година, имате 30 дни отпуск и се пенсионирате рано с 20 заплати накуп. А освен това ефектът от работата ви е нищожен - всеки се е сблъсквал с вашето безхаберие и нищонеправене, с проявите на корупция и покровителство на престъпниците, на некадърност и бездушие. Това го има, но не всички са такива, мнозинството работи съвестно, отвръщат полицаите. А освен това - знаете ли какво е да нямаш най-елементарни условия за работа, да ти плащат извънредния труд с отпуск, който не можеш да вземеш, да плащаш от джоба си за униформите, обувките, бензина, тонера и хартията и да си носиш оборудване от вкъщи, за да можеш да работиш?\n\n\r\n\tВ този спор всички аргументи са валидни, тъй че 660 лева са и много, и малко. Но някой и друг лев отгоре няма да промени нищо. Рано или късно полицаите (някои заслужено, други - не) ще си получат своите 15-20% и много скоро пак ще открият, че \"ножът е опрял до кокала\". А МВР ще си остане същият недомислен, недодялан и допотопен инструмент, който не върши работа. Нещо като стар, крив и тъп нож.\r\n\t\r\n\tВсяка година в бюджета на държавата се залагат около 1 милиард лева за МВР, като заради непрекъснатия недостиг реалните разходи стигат до 1,2-1,3 милиарда. Някои казват, че това е огромна сума за страна като България и затова исканията за повече са си направо изнудване. Донякъде са прави. По данни на Евростат, в последните 2-3 години България се намира около второто място в ЕС по дял на разходите за сигурност.\r\n\tСъщевременно обаче, като се види за какво се харчат тези 1,2-1,3 милиарда, може да се каже, че те са и страшно малко. Огромната част от тях са за заплати, обезщетения при пенсиониране (споменатите 20 заплати) и осигуровки на служителите. За т.нар. капиталови разходи остават мизерните 1,2% или между 12 и 15 милиона. Което означава, че няма достатъчно пари дори за най-елементарните консумативи, камо ли за модернизация и преоборудване, за да се промени днешното предтехнологично състояние на министерството.\r\n\tСлед като сега полицаите си получат своите 15-20%, общата сума ще нарасне със 100-150 милиона. Но дори и милиардът да стане милиард и половина, при тези условия пак нищо няма да се промени. МВР ще си остане същият недомислен, недодялан и допотопен инструмент, който не върши работа. Нещо като стар, крив и тъп нож.\r\n\t\r\n\tГолемият въпрос е всъщност този: може ли да се направи така, че този милиард или милиард и 300 милиона лева да стигат за едно министерство, в което много по-малко, но много по-мотивирани и квалифицирани хора с по-високи заплати и модерно оборудване да работят много по-ефективно и да се ползват с много повече обществено доверие? На този въпрос всички дават положителен отговор. Бизнесът, например, тези дни припомни, че България е сред първенците в Европа и света не само по отделяните средства, но и по брой на заетите в сектора на глава от населението. Резултатът обаче си е все така мизерен.\r\n\tПолитиците също дават положителен отговор. \"Ножът е опрял до кокала и реформите в МВР са крайно необходими\", каза за пореден път поредният управленец. И все обещават  \"радикална реформа\". Когато обаче опитат да я започнат, както стана миналата година, човек се пита дали всъщност умишлено не правят така, че реформата да не успее.\r\n\t\r\n\tВсъщност, МВР и политиката все повече си приличат. И това не е никак странно. Тези дни отново се чу, че заради ниското заплащане и другите описани дотук проблеми кандидатите за работа в МВР силно са намалели - при 80 свободни щата в София, например, се явили само шестима кандидати. По-големият проблем (валиден, впрочем, и за армията) е, че повечето от кандидатите, меко казано, не отговарят на по-строги (а понякога и на най-елементарните) критерии за образованост, интелигентност, психологическа и физическа годност. Така критериите принудително се занижават, което в никакъв случай не помага за подобряване на работата в МВР. Резултатът от този процес силно си личи не само при сблъсък с редови служители, но и при среща с някои от висшите чинове.\r\n\tВ политиката \"кандидатите за работа\" със сигурност са много повече, но мнозинството също далеч не отговаря на по-строгите критерии. Като че ли действа принципът на отрицателния подбор. И накрая става така, че политиците, пропуснати от партийните филтри и излъчени от храбрите избиратели, с малки изключения \"блестят” най-вече с интелектуална семплост, неадекватност и некадърност. Резултатът е видим както в МВР, така и във всяка друга сфера, в която \"ножът е опрял до кокала, а реформите са крайно необходими\".", "date": " | 14:24 | 10 юли 2017 | ", "title": "Неприятни истини за МВР"}
{"url": "http://www.mediapool.bg/borisov-obsadi-energiyni-proekti-s-erdogan-aliev-vuchich-i-rama-news266403.html", "text": "Премиерът представи на Световния петролен конгрес в Истанбул проекта за европейски газов хъб \"Балкан\"\r\n\tМинистър-председателят Бойко Борисов участва в работна среща с президентите на Турция - Реджеп Тайип Ердоган, на Азербайджан - Илхам Алиев, на Сърбия - Александър Вучич и с премиера на Албания Еди Рама, посветена на енергийните проекти в региона, съобщи пресслужбата на Министерския съвет в понеделник.\r\n\tСрещата се състоя в рамките на провеждащия се в Истанбул 22-и Световен петролен конгрес.\r\n\tВ изказването си пред форума Борисов подчертал значението на развитието на газовата инфраструктура за диверсифициране на източниците и маршрутите на енергийните доставки и представил проекта за европейски газов хъб \"Балкан\".\r\n\tПо-късно Борисов се срещна и турския премиер Бинали Йълдъръм.\r\n\tТе се обединиха около обща позиция, че е необходимо развитието на газопреносна инфраструктура, която да обхваща повече държави на Балканите и в Европа, за да се гарантира по-голяма енергийна сигурност на континента.\r\n\tБорисов отбеляза, че голяма стъпка напред в това отношение би имало изграждането на междусистемна газова връзка между България и Турция. Той подчерта и подкрепата на българската страна за развитието на Южния газов коридор. \"Една от страните с ключова роля за изграждането му е именно Турция. Ние заявяваме нашата подкрепа и много активно ще работим за неговото осъществяване\", каза Бойко Борисов.\r\n\tКонгресът в Истанбул ще продължи до 13 юли под мотото \"Мостове към нашето енергийно бъдеще\". Присъстват над 5000 делегати от петролните гиганти на света. Проявата се провежда в конгресния център \"Лютфи Кърдар\".\n\n\r\n\tСветовният петролен конгрес се организира от Световния петролен съвет към ООН съвместно с турското министерство на енергетиката и природните ресурси, ръководено от министър Берат Албайрак. Сред участниците е и държавният секретар на Съединените американски щати Рекс Тилърсън.\r\n\tВ програмата са застъпени теми, отнасящи се до развитието на енергийната индустрия и проблемите, свързани с нейното социално, икономическо и екологическо въздействие.\r\n\t\r\n\t\r\n\tТурция има намерение да се превърне в лидер по съхранение на газ в региона, достигайки обем от 1 млрд. куб. м след започване на работа на хранилището Тузгьол, заяви по време на конгреса турският министър на енергетиката Берат Албайрак.\r\n\t„С въвеждането му (на газовото хранилище под езерото Туз) в действие нашите мощности ще се увеличат четири пъти – до 1 млрд. куб. м природен газ и можем да станем номер едно по отношение на съхранение на газ в региона“, каза той.\r\n\tПо-рано беше съобщено, че Русия и Турция могат да създадат обща компания за съхранение на газ от газопровода „Турски поток“. На 7 май руската „Газпром“ започна строителството на морския участък на проекта, който ще минава по дъното на Черно море и ще излиза в европейската част на Турция, продължавайки към Гърция. Дължината на морската му част е около 910 км, а сухопътната – 180 км.\r\n\tПървата линия на газопровода ще доставя газ за турския пазар, а втората – за страните от Южна и Югоизточна Европа. Мощността на всяка линия е от около 15,75 млрд. куб м газ годишно. Общата сума за строителството на четирите участъка се оценява на 11,4 млрд. евро.\r\n\t\r\n\t\r\n\t\r\n\tТурция ще издаде всички разрешителни за строителство на АЕЦ \"Аккую\" до края на 2017 г., а изграждането на съоръженията може да започне през 2018 г. Това заяви руският министър на енергетиката Александър Новак, цитиран от ТАСС, след среща с турския си колега Берат Албайрак на Световния петролен конгрес в Истанбул.\r\n\tПо думите му Турция в най-скоро време ще определи точката за излизане на сушата на газопровода \"Турски поток\".\r\n\tНовак определи като \"откровен саботаж\" действията на Европейската комисия спрямо проекта \"Северен поток 2\" заради намесата в търговски преговори.\r\n\tКакто бе съобщено по-рано ЕК е подготвила проекти за мандат за водене на преговори с Русия за газопровода, който трябва да доставя руски газ до Германия по дъното на Балтийско море. Според един от документите до мощностите на съоръжението трябва да бъдат допуснати и други руски компании освен Газпром.\r\n\t\"Виждаме откровен саботаж срещу икономически обосновани и привлекателни за потребителите инфраструктурни проекти като \"Северен поток 2\". Намеса в търговските отношения на компаниите\", каза Новак.", "date": "14:50 | 10 юли 2017 | ", "title": "Борисов обсъди енергийни проекти с Ердоган, Алиев, Вучич и Рама"}
{"url": "http://www.mediapool.bg/nad-20-stantsii-na-parizhkoto-metro-sa-zatvoreni-zaradi-navodneniya-news266414.html", "text": "Поради наводнения, предизвикани от обилни дъждове, снощи бяха затворени 24 станции на метрото в Париж, съобщи на сайта си френската държавна телевизия.\r\n\tМетеоролозите оставят в \"оранжева тревога\" 12 департамента в североизточната част на Франция след проливните дъждове, достигнали вчера вечерта в столицата рекордните 54,4 мм, еквивалентни на 27 дни дъжд.\r\n\tПредишните най-обилни валежи в Париж са били на 2 юли 1995 г. - 47 мм, отбелязва в. \"Фигаро\".\r\n\tСтанциите на столичното метро са били затворени, за да се избегне риск от токови удари.\r\n\tПожарникарите в Париж и околните райони са получили близо 1700 обаждания и са се отзовали 87 пъти, главно за отводняване на мазета и други помещения и за ремонт на пропукани канализации. Най-засегнати са 13-и и 1-и район на Париж и департаментът Сена - Сен Дени. Наложила се е намеса на пожарникарите за наводнения в най-големия столичен подземен форум \"Халите\", в подземието на министерството на културата в зала с архиви и в паркинг в 19-и район.\n\n\r\n\tРедица улици на западния град Нант също са били наводнени и движението по околовръстния булевард е било прекъснато за кратко. Там валежите са достигнали 30 мм.\r\n\tСиноптиците предупреждават, че и днес във Франция ще има бури с валежи, чието количество се очаква да е между 15 и 25 мм.", "date": "14:15 | 10 юли 2017 | ", "title": "Над 20 станции на парижкото метро са затворени заради наводнения"}
{"url": "http://www.mediapool.bg/ne-gdbop-nyama-da-vi-shpionira-chatovete-news266419.html", "text": "Тези дни се пови новина, че . Разбира се, това не е вярно. ГДБОП няма да може да шпионира нищо. Самата статия също отбелязва, че от  не става ясно дали става дума за иззети мобилни устройства, или за следенето им в реално време. Заглавието обаче е гръмко и предполага шпиониране.\r\n\tОт спецификацията все пак става сравнително ясно, а когато разгледаме спечелилия софтуер (), съвсем ясно, че става въпрос за извличане на информация от устройства, които са под физическия контрол на разследващите органи (т.е. иззети като доказателства). Софтуерът позволява извличане на контакти и съобщения (не е ясно с каква успеваемост, тъй като ФБР се затрудни доста в извличането на криптирани данни от iPhone наскоро).\r\n\tСледене на тази комуникация, без устройството да е физически под контрола на органите, е възможно единствено ако на него е инсталиран шпионски софтуер. Oxygen Forensics (както подсказва и името), не е такъв. А инсталирането на шпионски софтуер е по същество СРС и изисква съдебно решение. Т.е. дори съдът да ги подписва на килограм (както по времето на Цветанов), масово следене не може да има. Освен това няма гаранция, че ще телефонът ви ще бъде заразен, особено ако имате добра потребителска култура. Също така, шпионски софтуер не би бил купен с открита обществена поръчка, най-малкото защото Apple и Google веднага биха запушили евентуални дупки в сигурността като разберат, че е възможно устройствата да се \"шпионират\".\r\n\tЧетенето на съобщения \"в движение\", т.е. чрез прихващане на комуникацията между устройствата и сървърите, е невъзможна, поне при най-популярните приложения. Всички използват криптирана връзка със сървъра, като някои (като Signal, WhatsApp и Telegram) криптират връзката \"от край до край\" – т.е. дори сървърът, през който минават съобщенията, няма как да прочете какво пише в съобщенията. Единствено изпращачът и получателят могат. Защо да няма как? Защото математическите задачи, които са в основата на това криптиране (или \"шифриране\"), са нерешими със съвременните компютри (поне не в разумни периоди от време).\r\n\tЗащо трябва да се явявам като пиар на ГДБОП, вместо те да разяснят случая с прессъобщение, е друга тема. Но . От тази гледна точка е чудесно, че медиите я следят. От друга гледна точка, не е добре заглавието да е дезинформиращо.\n\n\r\n\tТа – ГДБОП няма да може да ни шпионира чатовете. Не че не биха искали – просто няма технологична възможност. Но е важно да следим както поръчките, така и законодателството – защото през годините имаше не един и два опита в Закона за електронните съобщения да бъдат прокарани текстове, с които органите и службите да могат да получават информация от мобилни и интернет доставчици. До момента тези опити без особен успех, но ще продължат, под претекста \"национална сигурност\".\r\n\tВсъщност, миналата есен бяха приети изменения в Закона за защита при бедствия, които на практика бяха изменения на Закона за електронните съобщения и дадоха възможност на \"Пожарна безопасност\" да изисква трафични данни в случай на бедстващо лице (например, ако се загуби в планината). Измененията бяха приети по бързата процедура (в рамките на едно пленарно заседание). На пръв поглед проблем няма, тъй като в такива случаи наистина би било животоспасяващо мобилните оператори да дадат бързо информация за последното местоположение на дадена SIM-карта. Въпросът, както винаги е, дали няма как да се злоупотреби.\r\n\tИ накрая една препоръка – най-сигурните приложения за изпращане на съобщения са Signal и WhatsApp (който използва същия протокол като Signal), следвани от Telegram и Viber (макар при тях да има известни спорове (, ).", "date": " | 15:01 | 10 юли 2017 | ", "title": "Не, ГДБОП няма да ви шпионира чатовете"}
{"url": "http://www.mediapool.bg/mvr-s-nova-versiya-za-opozharyavaneto-na-krana-pred-ndk-news266418.html", "text": "МВР смени версията си за палежа на огромния кран, демонтиращ паметника пред НДК.\r\n\tПо-вероятно е кранът да е бил полят вътре с нещо, а човекът, който го е подпалил, също да е бил вътре зад загражденията, обяви в понеделник директорът на столичната полиция старши комисар Ивайло Иванов. Преди ден версията на полицията бе, че кранът е запален с коктейл \"Молотов\", хвърлен през оградата и поради това никой не е забелязал извършителя на престъплението.\r\n\t\r\n\t80-тонният кран, който демонтира паметника \"1300 години България\" пред НДК, бе подпален в нощта на събота срещу неделя. При инцидента нямаше пострадали, но случилото се ще забави демонтажа на монумента и възпламени политическите страсти.\r\n\tСлед преглеждане на записите от охранителните камери разследващите не са успели да установят мятането на коктейл \"Молотов\". Това е наложило и повторен оглед в понеделник, за да се изясни причината за запалването.\r\n\t\"Отхвърляме версията засега на този етап да е запален кранът с бутилка, която е хвърлена отвън. Клоним към версията, че самият кран е полят вътре с нещо и човекът е бил вътре зад загражденията\", каза Иванов.\r\n\t\r\n\t\"Една от версиите, по която се работи е да е съпричастен и пазачът, който е охранявал обекта, това в момента се проверява\", каза шефът на полицията.\r\n\tПо думите му охранителят не е действал професионално, защото сигналът, който подал на 112 е след пожара. Първият сигнал е от очевидци. \"Той се е обадил след това (след очевидците)\", посочи Иванов.\r\n\t\r\n\tЗасега 42-годишният охранител е само свидетел по делото. На този етап все още няма заподозрени. Другите версии, по които се работи към момента, са за вандализъм от страна на хората, които протестират срещу демонтажа на паметника.\n\n\r\n\t\r\n\tРаботещите по демонтирането на паметника пред НДК съобщиха за всекидневни набези по обекта, където в нощта срещу неделя бе подпален 80-тонният кран. Охраняващите твърдят, че информационната табела редовно е била чупена – четири табели са били сменени за пет дни, предаде бТВ.\r\n\tДо момента разследващите са на мнение, че става дума за умишлен палеж, при това добре обмислен, за което говори и избраното време – малко след три през нощта, когато площадът около НДК е почти безлюден, което дава възможност на подпалвачите да действат и да се измъкнат незабелязано, както и да не рискуват живота на случайни минувачи, ако кранът се беше срутил.\r\n\tХора бутат и ритат оградите и се опитват да влязат вътре. При последния случай са били задържани няколко 20-годишни момчета. Охранителят на обекта Емилиян Гецов посочи, че полицията е направили протокол и пуснала момчетата. \"Имаха карти на БСП. Показаха ги. И се заканваха - \"Днеска сме двама. Утре сме две хиляди\"\", обясни той, цитиран от бТВ.\r\n\tДемонтирането на разпадащия се соцмонумент \"1300 години България\", известен сред столичани като седмоъгълен, осмоъгълен или шестокрилен \"петох..ник\", бе разпоредено миналия месец от Столична община. Драмите около този паметник – каква е художествената му стойност, какъв символ е и да го има или не – се сведе до непреходния за България конфликт между комунисти и антикомунисти.\r\n\t\r\n\tЗатова и голяма част от коментарите в социалните мрежи за това кой е подпалил крана са в една единствена посока – хора, които са привърженици на паметника и че почеркът на палежа е \"партизански\".\r\n\tЧаст от тях са викани са на разпит в полицията, тъй като 30 минути преди инцидента били в близост до паметника. Издал ги пост във Фейсбук.\r\n\tПривърженик на паметника: Искахме да сложим знаме, не да палим\r\n\tНиколай Билалов, представител на подкрепящите запазването на паметника, посочи, цитиран от бТВ, че те са искали да сложат знаме, а не да палят.\r\n\tВъпреки че официална версия на разследващите все още няма, хората на обекта вече имат представа от къде са влезли подпалвачите. Според тях те са се крили при близките палета, откъдето са хвърлили и запалителните течности по крана. Пред нощта на пожара дори са предупредили охранителя. В 3.20 ч. той е чул шум в противоположната посока на крана и отишъл да види какво става, а десетина минути по-късно пламъците лумват.\r\n\tПредстои демонтиране на изгорялото съоръжение. То е опасно, тъй като стрелата може да се срути. \"Експлозия не, но хидравличната течност я няма и стрелата може да се стовари и да има много жертви\", коментира гл. ком. Николай Николов от дирекция Пожарна безопасност.\r\n\tСтолична община разширява периметъра на безопасност около обекта. Тежащата около 80 тона машина е повредена сериозно и към момента няма яснота дали ще може да бъде изтеглена на собствен ход, заявиха от фирмата собственик на крана \"Марица Менпауър\" пред Mediapool и отказаха повече информация, заради коментари на журналисти, че \"фирмаджиите това заслужават\".\r\n\tОколо 1 дка е бил периметърът на безопасност около паметника, но сега се разширява с още около 200 кв.метра, за да се гарантира безопасността на преминаващите хора, казаха от Столична община пред Mediapool.\r\n\tОт общината признаха, че са очаквали провокации, но не са допускали, че те може да бъдат такива, които да застрашават живота на хората.\r\n\tСлед инцидента авторът на паметника проф. Валентин Старчев в интервю пред бТВ заяви, че \"ще търси всички възможни пътища\" да спре демонтажа му. Според него решението за премахването му е политическо, защото е правен по времето на социализма.\r\n\t\r\n\tТежащият около 80-тона кран е собственост на регистрираната в Пловдив компания \"Марица Менпауър\". Фирмата е собственост на Ангел Янков (60%) и Йордан Георгиев (40%).\r\n\tКомпанията предоставя мобилни и автокранове под наем. Машината е била използвана при разчистването на цистерните след тежкия жп взрив в Хитрино. Стойността й е около 1 млн. евро, по неофициална информация е била застрахована.\r\n\t\r\n\tПалежът на крана няма да оскъпи махането на паметника, съобщи столичният кмет Йорданка Фандъкова в понеделник. Пораженията върху съоръжението обаче ще забавят демонтирането.\r\n\tФандъкова благодари за бързата реакция на пожарната и допълни: \"Очевидно умишлен акт. За съжаление хората, които са го замислили и са го провели, не са изобщо помислили за това, че са можели да пострадат и живи хора. Полицията разследва случая, така че със сигурност очаквам да бъдат намерени извършителите - предоставили сме всички записи от камерите, които имаме в парка на НДК и се надявам наистина това да се случи бързо.\"\r\n\tПалежът ще забави разчистването на монумента, казаха от \"Софинвест\" пред Mediapool без да се ангажират с колко. Общинското дружество е било избрано чрез вътрешно възлагане от общината да изпълни поръчката по демонтажа.\r\n\tСтойността на сключения договор е за около 400 000 лв., а паметникът е трябвало да бъде премахнат за около месец. Предварителните изчисления са показвали, че от предаването на металните отпадъци от монумента общината ще си върне част от сумата по демонтажа.\r\n\tДо събота вечерта от него са свалени скулптурните фигури и са откарани за съхранение в Националния исторически музей в Бояна.\r\n\tСтоличният общински съвет взе решението за демонтиране на паметника през 2014 г. От тогава се точеха дела срещу него в съда.\r\n\tНа мястото на \"седмоъгълния петох.йник\", както е известен паметника, трябва да бъде възстановен Войнишкият мемориал на Първи и Шести софийски пехотен полк, който е премахнат по времето на социализма, решиха още общинските съветниците пред три години.\r\n\t\r\n\tБСП, чиито членове и депутати като Нона Йотова участваха миналата седмица в митинг за защита на монумента, се разграничи от внушенията, че именно активисти на левицата стоят зад опожаряването на крана.\r\n\tСпоред бившия ни посланик в Русия Илиян Василев с акцията си по тъмна доба анархокомунистите \"загатват за \"бойните\" способности на паравоенните формирования, които се градят под надзора и с парите на Москва\". Той дори сравни подпалването на крана с тероризъм.\r\n\t\"Не приемаме опитите за внушение, че зад подпалването на крана, демонтиращ паметника \"1300 години България\", стои БСП. Осъждаме всяка проява на вандализъм и се надяваме извършителите да бъдат установени и да понесат отговорност\", гласи лаконичното съобщение на БСП, разпространено от името на широкото партийно ръководство.\r\n\t\r\n\tВ специална декларация за палежа на крана ДСБ заяви, че това са методи от нелегалния период на БКП. \"Демократи за силна България\" осъжда категорично вандалския акт на запалване на крана, предназначен за демонтиране на паметника \"1300 години България\", заявява партията и припомня, че премахването на монумента на проф. Старчев бе гласувано от Столичния общински съвет – върховен орган на местното самоуправление, като същото бе потвърдено от българския съд. Този акт е явен опит за възпрепятстване дейността на държавните органи, посочва ДСБ.\r\n\tВъзмутени сме от липсата на адекватна реакция от страна на МВР и компетентните органи относно деяние, което може да бъде квалифицирано единствено като саботаж с политическа цел. Настояваме този палеж да бъде третиран като непосредствена заплаха за живота и здравето и на гражданите на София, призова ДСБ.\r\n\tНапомняме, че това са средства и методи от нелегалния период на БКП, от които те никога не се разграничиха и осъдиха. Изразяваме тревога и от липсата на реакция от страна на ръководството на БНР по повод изказването на журналиста Петър Волгин в подкрепа на палежа. Подобна позиция насърчаваща опасен вандализъм в центъра на европейска столица е не само цинична, но и би следвало да се тълкува като подстрекаване към опасни за демокрацията действия, заяви още ДСБ по повод коментар в социалната мрежа на водещия от БНР Петър Волгин, че опожаряването на крана е \"легитичен акт на съпротива срещу престъпните действия на властите в София\".\r\n\tПо-късно в понеделник ръководството на БНР се разграничи от Волгин.", "date": "14:50 | 10 юли 2017 | ", "title": "МВР с нова версия за опожаряването на крана пред НДК"}
{"url": "http://www.mediapool.bg/finansovata-inspektsiya-ne-otkri-sashtestveni-narusheniya-okolo-porachkite-za-mig-ovete-news266421.html", "text": "Агенцията за държавна финансова инспекция (АДФИ) не е открила съществени нарушения на Министерството на отбраната около търговете за двигатели и части за старите съветски самолети МиГ-29, ползвани от българските ВВС. Това става ясно от отчета на ведомството за извършените инспекции през второто тримесечие на 2017 г.\r\n\tПроверени са и трите обществени поръчки, осъществени в мандата на бившия министър на отбраната Николай Ненчев – за доставката на 10 нови и ремонтирани двигатели, за седем кутии за самолетните агрегати (КСА-2) и за други резервни части.\r\n\tОбщата стойност на проверените поръчки е 67.9 млн. лв. Инспекторите не са установили нито финансови вреди, нито непроведени обществени поръчки, каквито са най-грубите нарушения по Закона за обществените поръчки.\r\n\tАДФИ е констатирала обаче пет по-леки нарушения на закона. Те са свързани с детайлите по публикуването на поръчките, разясненията на документацията и спазването на сроковете по изпращането на уведомление на кандидатите при прекратяване на поръчката. За въпросните нарушения обаче дори не се е стигнало до съставяне на актове - или заради изтичането на срока за това, или заради липсата на санкция в закона за конкретното нарушение.\r\n\t\n\n\r\n\tДоговорите за МиГ-овете са  и от страна на прокуратурата, която се зае с бившия министър Ненчев още докато беше на поста.\r\n\tТемата е изключително чувствителна, тъй като от годността на МиГ-овете практически зависи дали България ще може да охранява сама въздушното си пространство. Ако изпълнението на договорите по една или друга причина се забави, военната ни авиация отново ще навлезе в обичайната за нея през последните години силна турбуленция.\r\n\tДо подписването на договорите се стигна, след като Министерството на отбраната не успя да преодолее зависимостта си от Москва чрез прехвърляне на поддръжката на изтребителите МиГ- 29 на Полша, която очаквано се оказа, че няма капацитет за това.\r\n\tТака МО по времето на бившия министър Николай Ненчев подписа три договора с руснаците, но този път те минаха през българска компания–посредник.\r\n\tОсвен това сделките бяха завършени с позволеното от закона пряко договаряне с фирмите.\r\n\t\r\n\tБяха подписани общо три договора, които да гарантират, че Военновъздушните сили няма да останат без изтребители. Първият е за доставка на четири нови и шест ремонтирани двигатели за близо 22 милиона евро без ДДС. Договорът е подписан с българската фирма \"Авиостарт“, но тя е само посредник. Двигателите ще бъдат осигурени от руския производител.\r\n\tДоговорът поскъпна значително спрямо плановете на Министерството на отбраната, което първоначално бе заложило таван от 36 млн. лева (малко над 18 млн. евро).\r\n\tВторият договор е за покупката на седем кутии на самолетните агрегати КСА-2, който отново е през български посредник – \"Авионамс\", и е на обща цена от 11 165 000 евро без ДДС.\r\n\tТретият договор около поддръжката на МиГ-овете е за доставка на резервни части и консумативи с украинската фирма \"Укринмаш“ за 1 733 082,02 евро без ДДС.", "date": "15:12 | 10 юли 2017 | ", "title": "Финансовата инспекция не откри съществени нарушения около поръчките за МиГ-овете"}
{"url": "http://www.mediapool.bg/16-godishen-blasna-chetirima-peshehodtsi-i-izbyaga-news266392.html", "text": "16-годишно момче помете четирима пешеходци в района на Триград и избяга, съобщи Нова телевизия в понеделник. Заподозреният обявен за общодържавно издирване. Автомобилът е на бащата на издирвания.\r\n\tПострадалите са с различни наранявания, но няма опасност за живота им. Сред тях има и 6-годишно дете, което е с комоцио.", "date": "08:44 | 10 юли 2017 | ", "title": "16-годишен блъсна четирима пешеходци и избяга"}
{"url": "http://www.mediapool.bg/nepostizhimata-reforma-na-zdravnata-sistema-v-sasht-news266420.html", "text": "\"Съединените щати харчат над 75 милиарда долара годишно за здравеопазване... Милиони наши граждани обаче продължават да нямат адекватен достъп до медицинска помощ\".\r\n\tПрезидентът Ричард Никсън прави това оплакване през март 1972 година. Американската здравна система, въпреки всичките си лекари и болници, има зейнали дупки, които оставят 16% от населението - предимно хора под 65-годишна възраст - без здравно осигуряване, особено в западналите централни райони на градове и селските райони.\r\n\tПрезидентът републиканец иска да запълни тези пукнатини. Той предлага реформи, само част от които ще бъдат осъществени. И проблемите оттогава упорито се запазват днес, при това в пъти по-големи.\r\n\tПрез 70-те години на 20-и век разходите за здравеопазване в САЩ са възлизали на само 7% от националното богатство.\n\n\r\n\tОсем президенти по-късно, те се равняват на 18% от брутния вътрешен продукт (БВП). Това е наполовина повече, отколкото във Франция, но дава по-лоши резултати от здравните системи в останалите богати страни. Една американка, родена днес, може да се надява на четири години по-малко живот в сравнение със своите френски връстници.\r\n\t\r\n\tВ центъра на проблема: двойствеността на системата, едновременно частна и държавна, която усложнява всяка всеобхватна реформа. От края на 20-те години на миналия век американците си правят частни здравни застраховки. След Втората световна война компаниите започнаха да предлагат на своите служители здравно осигуряване.\r\n\tТова не помагаше по никакъв начин на безработните, бедните и възрастните хора. Тогава федералната държава създаде през 1965 г. държавно осигуряване за тези групи от населението - Medicaid (за бедните) и Medicare (за хората над 65-годишна възраст).\r\n\tДесетки милиони американци обаче все така оставаха без здравно осигуряване.\r\n\tЗаконът Obamacare, ключов за управлението на предишния президент на САЩ, Барак Обама, намали броя на неосигурените граждани на страната до около 10% от онези под 65 години - исторически рекорд. Без здравно осигуряване обаче остават 26 милиона души - най-вече служители на малки фирми и хора без постоянна работа.\r\n\tИ, преди всичко, цената на разходите за здравеопазване, поради липса на държавни регулации, нараства всяка година с непоносими темпове - инфлация, подхранвана от техническия напредък, магнитния резонанс, ЗD мамографиите и други.\r\n\t\"Това е единственият сектор, където технологичният напредък увеличи разходите вместо да ги намали\", пише журналистът Стивън Брил в своята книга \"Горчивото хапче на Америка\". \"В медицинската област авангардните продукти са непреодолими; те са използвани и след това - таксувани.\"\r\n\t\r\n\tВ САЩ, ако си счупите крак, (частната) болница изпраща на вашия (частен) застраховател сметката, която по принцип достига няколко хиляди долара за няколко часа спешна медицинска помощ. Всеки преглед, снимка, операция, лекарско посещение или превръзка се плаща.\r\n\tС Obamacare бе подет опит за променяне на модела и плащане на болниците не за количеството, а за качеството на медицинските грижи, с цел здравните актьори да станат отговорни за своите действия.\r\n\t\"Нашата система обаче остава основана върху обема на грижите, а не върху качеството\", обяснява пред АФП Хауард Бочнър, главен редактор на \"Вестника на Американската медицинска асоциация\". \"Докато не бъде променен начинът на плащане, не виждам как ще бъде ограничена инфлацията на разходите.\"\r\n\t\"Възможно е цените да бъдат контролирани, но американците не обичат това\", допълва Бил Хоугланд, вицепрезидент на групата за размисъл Bipartisan Policy Center и бивш експерт по бюджета в Сената.\r\n\t\"Тук хората обичат да имат избор, искат да бъдат свободни\", каза той пред АФП. \"Тази страна е горда със своя частен сектор и се страхува държавата да не започне да регулира нашето здраве или да диктува при кой лекар или в коя болница човек може да отиде.\"\r\n\tКъм това се добавя лобирането от страна на компаниите за здравно застраховане и от фармацевтичния сектор, от които конгресмените зависят за финансирането на своите предизборни кампании.\r\n\tДвойната структура, държавна и частна, е вкоренена толкова дълбоко, че демократите се отказаха, след президентите Бил Клинтън и Обама, от идеята за единна държавна система по европейски образец. Единствено лявото крило на левицата, с Бърни Сандърс, неотдавна отново лансира този проект.\r\n\tРепубликанците пък отдавна обещаха да отменят Obamacare и оттегляне на федералната държава от здравния сектор. Няколко умерени представители на партията обаче се противопоставят на тази линия, правейки малко вероятна каквато и да било либерална революция.\r\n\tСпоред Бил Хоугланд демократите и републиканците накрая ще бъдат принудени да преговарят, за да постигнат прагматичен компромис с цел ограничаване на инфлацията на медицинските грижи и запълване на пукнатините със здравното осигуряване. Времето обаче притиска. При сегашния ритъм разходите за здравеопазване ще достигнат 20% от БВП през 2025 година.", "date": " | 15:07 | 10 юли 2017 | ", "title": "Непостижимата реформа на здравната система в САЩ"}
{"url": "http://www.mediapool.bg/porachka-na-softuer-porodi-samneniya-che-gdbop-shte-mozhe-da-shpionira-vaibar-feisbuk-i-skaip-news266393.html", "text": "Главната дирекция \"Борба с организираната престъпност\" (ГДБОП) вече може да извлича информация от най-популярните мобилни приложения като \"Вайбър\", приложението на Фейсбук \"Месинджър\", \"Уотсап\", \"Скайп\" и други. Шпионският софтуер, който пробива мобилни устройства, е купен с обществена поръчка, съобщи вестник “Сега“.\r\n\tОт поръчката не става ясно за какво точно ГДБОП ще използва новия си софтуер - дали той ще се прилага само за сваляне на информация от мобилни устройства, иззети като веществени доказателства, или пък целта е събиране на информация чрез отдалечен достъп.\r\n\tВъв втория случай на ГДБОП със сигурност ще им трябва разрешение за прилагане на СРС, което се дава от съда. Няма гаранция обаче, че проследяването няма да се случва и без съдебна санкция. Програмата за проследяване има множество функции, става ясно от документацията по обществената поръчка.\r\n\tСред тях са \"извличане, визуализиране и анализ на получени и изпратени имейли, получени и изпратени съобщения от приложения за незабавни съобщения като \"Вайбър\", \"Скайп\", \"УатсАп\", \"Фейсбук Месинджър\", \"Уичат\", \"Лайн\", \"КакаоТолк\", \"Кик Месинджър\" и др.\" Софтуерът може да извлича SMS-и и MMS-и. Сред другите функции са показване и анализиране на записаните контакти, четене и клониране на СИМ карти и карти памет, анализиране на налични графични, видео, музикални, текстови и таблични файлове, както и анализиране на лог файлове.\r\n\tВ документацията е посочено, че софтуерът трябва да може да анализира над 10 хил. разновидности на мобилни устройства. Тук са включени следните видове техника - мобилни телефони, таблети, модеми, сателитни навигационни устройства (GPS), преносими музикални плейъри. В поръчката е посочено, че програмата трябва да има функция за \"физическо и логическо копиране на данни от мобилни устройства\".\r\n\tТъргът е обявен в началото на годината и е приключен преди десетина дни. За продукта са платени близо 18 хил. лв. без ДДС. Парите идват по линия на Норвежкия финансов механизъм по проекта \"Съвместни усилия за борба с трансграничната организирана престъпност\". На търга се е явила само една фирма, става ясно от документацията.", "date": "08:48 | 10 юли 2017 | ", "title": "Поръчка на софтуер породи съмнения, че ГДБОП ще може да шпионира Вайбър, Фейсбук и Скайп"}
{"url": "http://www.mediapool.bg/kradtsi-iztragnaha-bankomata-do-politsiyata-v-selo-katuntsi-news266394.html", "text": "Крадци са изтръгнали и откраднали банкомат, монтиран на входа на сградата на кметството в Катунци, в която се помещава и полицейския участък на санданското село, съобщи БГНЕС.\r\n\tКражбата е извършена в нощта на неделя срещу понеделник.  Крадците са завързали устройството за автомобил, издърпали го, влачили са го 100 метра, след което го качили в автомобила и отпътували през прохода Попови ливади в посока Гоце Делчев. Все още не е ясно колко пари е имало в устройството.\r\n\tТова е поредният банкомат, който е задигнат от крадци в Югозапада. Само преди месец бе откраднат банкомат в кюстендилското село Бобошево, а за година и половина крадци задигнаха банкомати в Гърмен, Банско, Дупница.", "date": "09:09 | 10 юли 2017 | ", "title": "Крадци изтръгнаха банкомата до полицията в село Катунци"}
{"url": "http://www.mediapool.bg/zhalt-kod-za-goreshto-vreme-za-po-golyamata-chast-ot-stranata-news266395.html", "text": "Жълт код за високи температури е обявен за 18 области на страната. Предупреждението е в сила за областите Видин, Монтана, Враца, Плевен, Ловеч, Велико Търново, Габрово, Русе, Търговище, Кюстендил, Благоевград, Пазарджик, Пловдив, Стара Загора, Сливен, Ямбол, Хасково и Кърджали.\r\n\tМаксимални температури ще са между 31 и 36 градуса, в крайните югозападните райони до 38 градуса.\r\n\tПо Черноморието ще е слънчево, със слаб до умерен изток-югоизточен вятър. Максималните температури на въздуха ще са идеални за плаж – между 24 и 27 градуса. Температурата на морската вода ще е 22-25 градуса, но на север има студено течение. На север от нос Калиакра – водата ше около 15 градуса. Вълнението на морето ще бъде около 2 бала.", "date": "09:13 | 10 юли 2017 | ", "title": "Жълт код за горещо време за по-голямата част от страната"}
{"url": "http://www.mediapool.bg/metroto-v-parizh-be-spryano-chastichno-zaradi-navodnenie-news266396.html", "text": "Много от станциите на парижкото метро се наводниха в неделя вечерта от падналите рекордни валежи, съобщи “Монд“. Това наложи спиране на движение по засегнатите линии.\r\n\tПожарникарите, които през нощта бяха претоварени с работа, призоваха гражданите да не им звънят за изпомпване на вода, защото нямат повече резервни коли и хора.", "date": "10:04 | 10 юли 2017 | ", "title": "Метрото в Париж бе спряно частично заради наводнение"}
{"url": "http://www.mediapool.bg/erdogan-zaplashi-che-turtsiya-mozhe-da-ne-podpishe-sporazumenieto-za-klimata-news266397.html", "text": "Турция може и да не ратифицира Парижкото споразумение за климата, каза президентът Реджеп Ердоган на пресконференция в края на срещата на лидерите на Г-20 в Хамбург.Турция е в групата от малко над 40 страни, които още не одобрили споразумението. Други 150 вече са сторили това.\r\n\tВ заключителния документ от срещата на Г-20, всички държави без САЩ, декларираха, че ще се придържат към  Парижкото споуразмение. В комюникето изрично се \"взима предвид\" позицията на САЩ да се изтегли от него.\r\n\tМалко след края на срещата Ердоган каза, че \"позицията, която приемаме е в посока да не бъде прокарвано споразумението в парламента\". Президентът намекна, че и други държави имали \"пролбем\" с глобалния договор и \"не потвърждават пълната си подкрепа\" за него. Той не посочи никоя държава конкретно.\r\n\tЕрдоган допълни, че съвсем ясно е обявил пред френския президент Еманюел Макрон и германския канцлер Ангела Меркел своята позиция.\r\n\t\"Не се засягайте, но няма да го ратифицираме в парламента, докато не се изпълнят дадените ни обещания\", каза турският президент. Той допълни, че бившият президент Франсоа Оланд му обещал, че Турция ще бъде третирана не като индустриализирана, а като развиваща се държава. Това означава, че ще получава, а не че ще внася средства в глобалния фонд за климата.\n\n\r\n\tГерманският министър на околната среда Барбара Хендрикс потвърди, че претенциите на Турция са за достъп до международните финансови механизми за подпомагане, а не за фундаментално отхвърляне на Парижкото споразумение.", "date": "10:13 | 10 юли 2017 | ", "title": "Ердоган заплаши, че Турция може да не подпише споразумението за климата"}
{"url": "http://www.mediapool.bg/golyam-pozhar-na-pazara-kamdan-lok-v-london-news266398.html", "text": "Голям пожар избухна на пазара Камдън лок, който е популярна туристическа дестинация в северната част на Лондон, съобщиха световните агенции. Пожарът e пламнал в нощта срещу понеделник, като по последни данни той е овладян от огнеборците.\r\n\tДесет пожарни коли и над 70 огнеборци участваха в гасенето на пламъците. Първият, вторият и третият етаж, както и покривът на сградата бяха в пламъци, съобщи в Туитър службата за пожарна безопасност.\r\n\tЛондонската полиция посочи, че все още не се знае дали има пострадали. Причината за пожара се разследва.\r\n\tВластите посъветваха гражданите да избягват района и уточниха, че все още не е ясна каква е причината за пожара. Те допълниха, че изглежда е започнал от магазин за китари, разположен край пазара.\r\n\tВследствие на голям пожар през 2008 г. пазарът Камдън лок беше затворен няколко месеца.\r\n\tПреди по-малко от месец при пожар в 24-етажен жилищен блок в Западен Лондон загинаха най-малко 80 души.", "date": "11:40 | 10 юли 2017 | ", "title": "Голям пожар на пазара Камдън лок в Лондон"}
{"url": "http://www.mediapool.bg/roditeli-i-uchenitsi-ot-sofiyskata-matematicheska-gimnaziya-protestirat-sreshtu-uvolnenie-na-uchitel-news266399.html", "text": "Десетина учители остават без подновени договори в столичната Математическа гимназия, а преподавателката в 10-и клас Петя Тодорова ще бъде уволнен дисциплинарно. Родители се събраха да изразят несъгласието си и да съберат подписи в нейна подкрепа, съобщи бТВ.\r\n\tДеца и родители съобщиха, че официална причина за уволнението няма, а според всички тя е прекрасен човек и преподавател с големи качества, който сплотява децата да печелят големи състезания.\r\n\tДиректорът на Математическата гимназия Антони Стоянов посочи, че Тодорова е уволнена заради умишлено ощетяване на интересите на децата от СМГ.\r\n\tТя е била назначена като част от комисия на състезанието „Европейско кенгуру”. Функцията на комисията е да класира ученици в национален кръг, а залозите са големи – стипендии. По думите на директора\r\n\tТодорова се подписва под списък с класираните деца, където фигурират само ученици от частна гимназия. По този начин тя съзнателно ощетява едни от най-силните ученици в България и заявява, че кариерата й в комисията и интересите й в частната гимназия са по-важни от СМГ, обясни Стоянов.\r\n\tСпоред родители децата не бива да стават заложници на такива казуси и да бъдат лишени от добър учител.\n\n\r\n\tРодители на петокласници също се оплакаха, че на есен децата им няма да бъдат с любимия си класен. Не е бил подновен договора на преподавателя по литература Божидар Георгиев.  Един от родителите посочи, че  няма дете, което да не го харесва, те печелят състезания, а на въпрос към директора той е казал, че има причина, но не може да я каже.", "date": "12:00 | 10 юли 2017 | ", "title": "Родители и ученици от Софийската математическа гимназия протестират срещу уволнение на учител"}
{"url": "http://www.mediapool.bg/drama-s-pavetata-i-na-bul-praga--institut-razporedil-vrashtaneto-im-news266400.html", "text": "Националният институт за недвижимото културно наследство (НИНКН) е разпоредил на Столичната общината да върне паветата на бул. \"Прага\", съобщи кметът на София Йорданка Фандъкова. Тя обаче обясни, че махането на паважа и полагането на асфалта ще продължи, въпреки позицията на института.\r\n\t\"Изненадващо в сряда получихме становище от Националния институт за недвижимо културно наследство за връщане на паважната настилка. Изпратихме възражение, защото разрешението за строеж е от 2015 г. Тогава заповед на министъра на културата, на която се позовава НИНКН, не е имало. Надявам се възражението да бъде прието. Има практически и логични причини - това е изключително натоварен участък с тежко движение, свързващ само асфалтирани улици. Надявам се да не се наложи спиране на работите\", казва столичният кмет пред \"24 часа\".\r\n\tТя изразява своята \"надежда\", че министърът ще приеме аргументите на общината и няма да има забавяне на ремонта на бул. \"Прага\".\r\n\t\"Министерството има правомощията да дава становища за елементите на културната среда. Длъжни сме да се съобразяваме с тях. Историческият облик на центъра трябва да се запази. Такъв пример е ул. “Вашингтон” - там възстановяваме паветата. Аргумент за решенията на НИНКН е заповед на министъра от 2016 г. В нея се посочва, че паважната настилка в града трябва да бъде запазена. Изброени са дори улици, по които от десетилетия няма павета. Разговарях с министъра, че заповедта трябва да се преразгледа\", казва Фандъкова.\r\n\tВ края на юни бул. \"Прага\" бе затворен за цялостен ремонт, който по план трябва да продължи до 15 август. Ще бъде подменена водопроводната инфраструктура, паветата трябва да бъдат заменени с асфалт, ще се поставят нови плочки по тротоарите, а уличното осветление ще бъде обновено. Ремонтът на булеварда се изпълнява от \"Щрабаг\", а стойността на договора е 1.44 млн. лв. с ДДС.\n\n\r\n\tСлед началото на ремонта започнаха и протести срещу премахването на паважа с аргумента, че така се заличавал обликът на града. Столичната община обаче възразява, че всички големи съседни улици на \"Прага\" са асфалтирани и нищо няма да се наруши. Кметството допълва, че трафикът по този булевард е много интензивен и паветата разбиват автомобилите.\r\n\tИма и граждански сдружения, които подкрепят премахването на паважа. От гражданската организация \"Спаси София\", която следи за некачествените ремонти в София, обявиха, че паветата са по-шумни и по-замърсяващи, както и че са подходящи за улици с по-малък трафик, а не за основни градски булеварди.\r\n\tОрганизацията смята, че Министерството на културата изцяло \"популистки\" настоява за запазване на паветата на бул. \"Дондуков\" и други големи градски артерии.\r\n\tЙорданка Фандъкова обяснява, че бул. “Дондуков” е най-тежкият обект за общината, защото е в много лошо състояние и е ключов за града.\r\n\t\"Булевардът беше в много лошо състояние и се надявам всички да проявят търпение. Заради промяната на проекта, която се наложи след становището на Министерството на културата за запазване на паветата\", каза кметът.", "date": "13:23 | 10 юли 2017 | ", "title": "Драма с паветата и на бул. \"Прага\"- институт разпоредил връщането им"}
{"url": "http://www.mediapool.bg/belgiya-se-opasyava-ot-teroristichen-udar-sled-sedmitsa-news266401.html", "text": "Белгийските специални служби са на крак заради опасения от възможен терористичен удар покрай предстоящия национален празник на 21 юли, съобщават местни медии, цитирани от БТА.\r\n\tОтбелязва се, че в последните дни са били разкрити и предотвратени два заговора за нападение, след като в Белгия, Франция и Италия бяха заловени джихадисти, готови за действие. Допълва се, че на тримата задържани миналата седмица в Лил и Брюксел са повдигнати обвинения за участие в терористична група, след като е установено, че те са разполагали с автоматични огнестрелни оръжия и униформи на полицаи, на охранители и на служители на \"Гражданска защита\". Все още властите издирват третия от братята Саути, заловени в Брюксел.\r\n\tСпоред последни данни задържаният в събота в Италия чеченец Ели Бомбаталиев набирал желаещи за атентат в Белгия и бил свързан със съучастници в Лиеж. Белгийските власти продължават издирването на съучастниците - чеченци, сражавали се за \"Ислямска държава\". Покрай оповестяването на тези данни белгийската прокуратура предупреди, че има опасения за непосредствено предстоящ нов атентат.\r\n\tВ края на юни макоранец взриви куфар на Централната гара в Брюксел и бе застрелян на място от военен патрул. При атентата нямаше жертви и ранени по щастлива случайност, след като бомбата, заложена в куфара, не избухна по очаквания от терориста начин.", "date": "13:26 | 10 юли 2017 | ", "title": "Белгия се опасява от терористичен удар след седмица"}
{"url": "http://www.mediapool.bg/prokuraturata-vnasya-v-spetssada-deloto-ktb-sled-10-dni-news266402.html", "text": "Главният прокурор анонсира за пореден път внасянето на делото за срива на Корпоративна търговска банка (КТБ) в спецсъда, като този път се ангажира и с конкретна дата – 20 юли. За фалита на четвъртата по големина банка в България прокуратурата обвини общо 19 души, сред които мажоритарният собственик Цветан Василев и двамата бивши подуправители на БНБ Цветан Гунев и Румен Симеонов.Стенограмата не е изненада за мен – аз присъствах там, всичко това го чух. Това, което се казва там, то може да е при закрити врати, но то касае съдбите на сума хора, така че аз и сега бих казал това, което казвам, и прокуратурата го казва с обвинителния акт, което казахме и тогава – една голяма пирамида, която е била подхранвана финансово, която е била подхранвана лично, и която в крайна сметка е служила и за определени политически цели. Дайте, да не се лъжем за това\r\n\tЦветан Василев ще отговаря за източването на 206 млн. лв., както и за източване на банката чрез кредитиране на свързани фирми и ръководство на организирана престъпна група.на 28 март 2014 г. е разрешил на банката да включи в капитала си от втори ред 35 млн. евро, получени като заем от дружеството от империята на Цветан Василев \"ТЦ – ИМЕ\", което пък е разполагало със средствата благодарение на заеми от самата КТБ по договори с пет дружества - \"Дунарит\" АД, \"Търговски парк Тракия\" ЕАД, \"Планасат\" АД, \"Равас инвест\" АД и \"Оптима интертрейд\" АД.\r\n\tПрестъпленията, които според прокуратурата е извършил Румен Симеонов като подуправител на БНБ между 2010 г. и април 2013 г., се свеждат до непредприемане на надзорни мерки и недаване на предписания по установени от \"Банков надзор\" нарушения в доклад от 2010 г.", "date": "13:31 | 10 юли 2017 | ", "title": "Прокуратурата внася в спецсъда делото \"КТБ\" след 10 дни"}
{"url": "http://www.mediapool.bg/avstriya-zabrani-na-turskiya-ministar-na-ikonomikata-da-vleze-v-stranata-news266404.html", "text": "Австрия забрани на турския министър на икономиката Нихат Зейбекчи да влезе в страната за участие в прояви, посветени на годишнината от неуспешния опит за преврат, съобщиха световните агенции, като се позоваха на представител на австрийското външно министерство.\r\n\t \r\n\t\"Мога да потвърдя, че министърът на външните работи Себастиан Курц наистина забрани на турския министър на икономиката да влезе в страната\", каза представителят на външното министерство.\r\n\t \r\n\tТой посочи, че посещение на турски министър за участие в подобни прояви би било заплаха за обществения ред и сигурност в Австрия.\n\n\r\n\t \r\n\tПо-рано холандското правителство също заяви, че посещението на турския вицепремиер Туглур Тюркеш в страната за участие в аналогични прояви е нежелано. Тюркеш трябваше да говори в конгресния център в град Апелдорн.", "date": "13:38 | 10 юли 2017 | ", "title": "Австрия забрани на турския министър на икономиката да влезе в страната"}
{"url": "http://www.mediapool.bg/radev-pravitelstvoto-umishleno-protaka-proekta-za-iztrebitelite-news266405.html", "text": "Президентът Румен Радев обвини правителството, че умишлено протака проекта за изтребителите и го връща в самото му начало през 2011 година, когато тепърва се е събирала информация.\r\n\t\"Хаосът е пълен. Всеки ден има нещо ново\", коментира Радев, видимо раздразнен от  на премиера Бойко Борисов проектът да бъде преразгледан в парламента и вече да се търсят само нови изтребители.\r\n\tОт думите на Радев стана ясно, че единствените нови изтребители, които България може да си позволи са шведските \"Грипен\", които бяха класирана на първо място и в рамките на сегашния конкурс.\r\n\t, каза Радев, който присъства на конференция за общия европейски фонд за отбрана в София.\r\n\t, добави той.\n\n\r\n\tВ петък премиерът Бойко Борисов и военният министър Красимир Каракачанов съобщиха, че проектът ще бъде преразгледан от парламента, тъй като правителството иска задължително да бъдат купени нови изтребители. Така на практика работата по проекта до момента се обезсмисля, тъй като досега нямаше изискване машините да са единствено нови.\r\n\t, коментира Радев.\r\n\tПроектът в момента е обект на парламентарна проверка, която трябва да установи включително и ролята на президента Румен Радев. Той е основен играч в него още в качеството си на командир на Военновъздушните сили, а през последните месеци оказва постоянен натиск върху правителството бързо да подпише договора. Военният министър Красимир Каракачанов обаче проекта, докато парламентарната анкетна комисия не завърши работата си. След това се очаква проектът отново да влезе в пленарна зала. \r\n\t\r\n\tПрезидентът добави още, че не смята да свиква ново заседание на Консултативния съвет за национална сигурност, тъй като не се работи по за ускоряване на модернизацията и вдигане на заплатите в сектора.\r\n\t\"Не виждам смисъл от следващ КСНС за сигурност и отбрана. За това мисля, докато не видя някакви малко и конкретни стъпки, да си говорим на следващите съвети за корупция, за съдебна реформа, престъпност, бедност\", каза Радев.\r\n\t\r\n\tПрезидентът коментира в понеделник, че Европейският съюз е все по-решен да поеме отговорността за сигурността си в свое решение и пример за това е формирането на общ европейски фонд за отбрана, който бе представен на конференцията в понеделник.\r\n\tСпоред него липсата на коопериране между страните-членки на ЕС в областта на сигурността и отбраната носи годишни загуби на съюза от 25 млрд. до 100 млрд. евро.\r\n\tЕврокомисарят за вътрешния пазар и промишлеността Елжбета Биенковска обясни, че за се кандидатства по новия фонд трябват съвместни проекти между компании от различни страни, като не е задължително те да са само от големия бизнес.\r\n\tУсловието е да участват най-малко 3 дружества от най-малко 2 европейски държави и да има обща обществена поръчка.\r\n\t е Европейската комисия да формира специален фонд с годишен бюджет до 5.5 млрд. евро, с който ще се финансират общи проекти. Целта на Брюксел е така да помогне за по-ефективното изразходване на средствата за отбрана и да ограничи дублирането на отбранителни способности в Общността.\r\n\t\r\n\tОще преди пет години се обсъждаше възможността България и Румъния да закупят заедно изтребители, което би дало възможност да се постигне по-добра цена и да се осигурят по лесно поддръжката и експлоатацията на машината. Общи действия в тази посока обаче така и не бяха предприети.\r\n\tПрез годините имаше сериозни резерви около съвместните проекти от страна на различните политически и бизнес лобита в отбраната, които предпочитат сами да решават скъпите военни сделки.", "date": " | 13:46 | 10 юли 2017 | ", "title": "Радев: Правителството умишлено протака проекта за изтребителите"}
{"url": "http://www.mediapool.bg/harvatite-vavedoha-drakonovski-merki-za-turistite-news266406.html", "text": "Хърватите въведоха драконовски мерки за туристите, кметът на остров Хвар Рикардо Новак обяви война на разпасаните туристи и на голотата по улиците, съобщава босненският информационен сайт кликс.\r\n\t \r\n\tНа входа в град Хвар през уикенда осъмна табела с предупреждение към гостите и информация за наказанията, които ги очакват в случай на неподходящо поведение.\r\n\t \r\n\tНеотдавна кметът Новак обвини британските туристи в пиянство и отвратително поведение.\r\n\t \r\n\t\"Повръщат из града, уринират на всеки ъгъл, ходят без тениски, спят по града, лутат се наоколо и не знаят къде са\", каза Новак в интервю за вестник .\r\n\t \n\n\r\n\t\"Всичко си има граници. Съдържателите на заведения не трябва да ги приемат голи в обектите си и трябва да престанат да им продават алкохол, ако видят, че вече доста са пили\", каза кметът.\r\n\t \r\n\tНовак каза, че Хвар не иска да бъде определян като \"парти дестинация\".\r\n\t \r\n\t\"Младите туристи са добре дошли, но трябва да знаят как да се държат тук. Печалбата на всяка цена не е туризмът, какъвто искаме на острова\", каза Новак.", "date": "13:47 | 10 юли 2017 | ", "title": "Хърватите въведоха драконовски мерки за туристите"}
{"url": "http://www.mediapool.bg/tramp-si-ostava-nepredskazuema-velichina-za-amerikanskite-sayuznitsi-news266407.html", "text": "При втората задгранична обиколка на президента Доналд Тръмп имаше по-малко моменти в стил \"слон в дипломатическа стъкларница\", които по време на първата бяха довели до затвърждаване скептицизма на европейските лидери. Имаше по-малко публично критикуване на съюзници и нямаше избутвания за заставане на челно място при позиране за снимка.\r\n\tИ все пак в събота Тръмп си замина от Европа на изходна позиция: непредсказуема величина на световната сцена и външен човек за американските партньори.\r\n\tЗа поддръжниците на президента на САЩ със своите виждания за нещата той изпълнява предизборното си обещание да се престане с прекомерната прозрачност в американската външна политика и да се направи преоценка на дългогодишни международни споразумения, дори на договорености с най-близките съюзници на Вашингтон. Според неговите критици обаче той продължава да изпраща на света опасно нееднозначни послания.\r\n\t\"Нашите партньори и съюзници търсят смисъла и намеренията зад тези думи и ще прочетат в тях, каквото им се иска, а то може или може и да не е онова, което е имал предвид Тръмп\", заяви Лора Розънбъргър, бивш съветник по външна политика на Хилари Клинтън и старши сътрудник на Германския фонд \"Маршал\".\r\n\tПосланието на Тръмп по отношение на Русия беше най-завъртяно въпреки усилията на съветниците му да се приключи веднъж завинаги с въпросите за мнението му по въпроса за намеса на Москва в президентските избори. Президентът на САЩ отказа да я заклейми публично по същия начин, по който го е направил пред руския президент Владимир Путин на срещата между двамата в петък. Американският държавен глава общо взето остави без отговор версията на Путин, който заяви, че Тръмп приел думите му, че не е имало руска намеса на изборите през 2016 г. - \"вече съм си казал мнението\" по въпроса, гласеше неговата реакция в неделя сутринта в Туитър.\n\n\r\n\tОтношението на американския президент към Путин от една страна предизвика объркване, а от друга безпокойство, особено на фона на разследването за възможна координация по време на миналогодишната предизборна кампания между предизборния му щаб и Русия. Но все повече челното място в притесненията им заемат позициите на Тръмп за климата и търговията.\r\n\tРазногласията по въпроса за климата проличаха още по-силно в края на срещата на Г-20 в Хамбург. САЩ бяха единствената страна от групата, която не подписа декларацията за потвърждаване на подкрепата за международните усилия за борба с климатичните промени. В документа се казва, че Парижкото споразумение за климата - от което Тръмп се оттегли миналия месец - е \"необратимо\".\r\n\tГерманският канцлер Ангела Меркел изрази съжаление за отказа на американския президент да подпише декларацията. Френският президент Еманюел Макрон, който ще бъде домакин на Тръмп в Париж по време на кратко негово посещение тази седмица, обяви: \"Има сериозни различия, все по-големи различия между големите сили. Появяват се авторитарни режими и дори в западния свят има сериозни разногласия, несигурност, нестабилност, каквито само допреди няколко години не съществуваха\".\r\n\tТръмп и съюзниците му обаче сякаш харесват неговите променливи позиции и изолираност. Найл Гардинър, външнополитически анализатор в консервативната фондация \"Херитидж\", която има тесни връзки с Белия дом при сегашното управление, окачестви Тръмп като \"най-откровения и неконвенционален американски президент в съвременната история\" и заяви, че той съумява въпреки всичко да бъде изразител на \"доктрина и виждания, които са разбираеми\".\r\n\tКонсерваторите в САЩ бяха окрилени от речта на Тръмп във Варшава, която може би бе най-цялостното представяне на възгледите му за ролята на Америка в света. Той похвали Полша за нейната издръжливост и отправи призив към западните страни за обща борба срещу силите, заплашващи \"да заличат връзките на културата, вярата и традициите, които те правят такъв, какъвто си\".\r\n\tКонсервативната редакционна статия на в. \"Уолстрийт джърнъл\" нарече речта на Тръмп \"определяща\" за него.\r\n\tНо макар и изказването на американския президент във Варшава да описва света в строги рамки, посланието му за Русия беше нееднозначно. На пресконференция в Полша той призна, че Москва се е намесила в изборите през 2016 г., но повтори твърдението си, че и \"други страни\" може да са направили същото, което изглежда сваля от прицел Путин.\r\n\tНяколко часа преди срещата с руския президент Тръмп написа в Туитър, че \"всички\" на форума на Г-20 говорят за това как Джон Подеста - водещ съветник на Клинтън - \"отказал да предаде на ФБР и ЦРУ сървъра на Националния комитет на Демократическата партия. Позор!\" Миналата година американските разузнавателни служби заявиха, че имейлите на комитета и на Подеста са станали обект на руска хакерска атака.\r\n\tТръмп отстояваше тезата, че демократите преекспонират въпроса за намеса на Русия, за да намерят оправдание за загубата на Клинтън. След съобщението в Туитър за Подеста последният, който е бивш високопоставен съветник в Белия дом, реагира, докато шофираше по време на семейно пътуване със съпругата си, заявявайки, че президентът \"не съзнава какво прави\".\r\n\t\"Човече, концентрирай се. Представляваш САЩ на Г-20\", написа Подеста в Туитър.\r\n\tСъветниците на Тръмп се надяваха след първата му среща с Путин този въпрос вече да стане затворена страница. Държавният секретар на САЩ Рекс Тилърсън, единственият представител на официален Вашингтон, който беше заедно с Тръмп на срещата, заяви, че американският президент открил разговора, \"изразявайки безпокойството на американския народ\" за руска намеса в изборите и окачестви разговора с руския държавен глава като \"доста тежък и продължителен\".\r\n\tВерсията на Путин беше по-различна. В събота той заяви пред репортери, че според него Тръмп е приел думите му, че не е имало руска намеса, но добави, че най-добре би било за това да бъде попитан лично самият американски президент.\r\n\tСътрудници в Белия дом не са отричали тази версия. А пороят от постове на Тръмп в Туитър от неделя сутринта не внесе голяма яснота.", "date": " | 13:53 | 10 юли 2017 | ", "title": "Тръмп си остава непредсказуема величина за американските съюзници"}
{"url": "http://www.mediapool.bg/vodesht-ot-bnr-odobri-legitimnoto-opozharyavane-na-krana-pred-ndk-news266422.html", "text": "\"Напълно одобрявам повреждането на крана, който трябваше да демонтира паметника при НДК\", написа журналистът от БНР Петър Волгин в профила си във Фейсбук.\r\n\t\"Това е легитимен акт на съпротива срещу престъпните действия на властите в София. Одобрявам и радикалните действия на протестиращите в Хамбург. Легитимна съпротива срещу капиталистическата система. Колкото повече такива действия, толкова по-голям шанс за разбиване на статуквото\", допълва той.\r\n\t\r\n\t80-тонният кран, с който започна демонтажа на паметника \"1300 години България\" пред НДК, бе опожарен през нощта на събота срещу неделя. Според полицията това най-вероятно се е случило, след като извършителят е прескочил оградата и е полял крака със запалително вещество. Огънят е подпалил хидравличното масло на машината. Нанесените щети са за един милион лева. Задържани все още няма.\r\n\tЗа Волгин, който е и редактор на \"списанието за политическа култура\" A-specto, подпалването на крана може да е легитимно (т.е. законно), но не така стоят нещата в Наказателния кодекс (НК). Според чл. 216 при увреждане на имущество при настъпили значителни щети наказанието е до 10 години затвор. Подбуждането към извършване на престъпление също е престъпление по българското законодателство.\n\n\r\n\tСпоред чл. 164 от НК подбудителство към насилие се наказва с лишаване от свобода до четири години или с пробация, както и с глоба от пет хиляди до десет хиляди лева.\r\n\tПетър Волгин беше кандидат за шеф на БНР преди година, но не бе избран. Преди това неговото предаване \"Деконструкция\" бе свалено от ефир заради системния отказ на водещия да спазва задължителния плурализъм в обществените медии. Волгин е известен със своите проруски позиции.\r\n\tЗаради последната му позиция във Фейсбук стартира онлайн петиция с искане за уволнението на Петър Волгин. Новосформираната \"дясна\" гражданска организация \"Мисълъ\", която организира петицията, обяви палежа на крана за тероризъм.\r\n\t\"Според Петър Волгин – лице, което в качеството си на служител на БНР получава пари от нашите данъци, да запалиш кран е легитимна съпротива срещу капиталистическата система. Как действията на една община имат общо с капитализма е неизяснен въпрос, който за момента можем да оставим да се решава в дебрите на нощта от телевизионните врачки. Запалването на крана, демонтиращ \"Седмокрилия\" паметник е проява на тероризъм. С него идеологизирано лице или група казва на нашето общество – \"не пипайте нашите символи, или ви чака насилие\", се казва в позицията.\r\n\t\"Мисъль\" смята, че ако БНР се ръководи от национално отговорни хора, то Петър Волгин \"следва незабавно да бъде уволнен поради публичното одобряване на насилствена антидемократична дейност\".\r\n\t\"БНР е поставено пред цивилизационен избор – ще заклейми ли насилието като инструмент за промяна в обществото или ще продължи да подкрепя антидемократични прояви и одобряващите такива прояви лица. Ако БНР избере второто, одобрявайки изказвания като това на Петър Волгин, БНР, като държавна медия, легитимира организации като Ислямска държава, които насилствено се стремят да разрушават държавността\", завършва позицията.", "date": "15:15 | 10 юли 2017 | ", "title": "Водещ от БНР одобри \"легитимното\" опожаряване на крана пред НДК"}
{"url": "http://www.mediapool.bg/sedmina-otivat-na-sad-za-smartta-na-chetirima-rabotnitsi-news266423.html", "text": "Седем души отиват на съд за причиняването на смъртта на четирима работници, изпратени да съборят хотел \"Вероника\" в курорта \"Слънчев ден\" без да са спазени елементарни законови изисквания на морския бряг. Това съобщи , която е внесла обвинителният акт в съда след продължило повече от две години разследване.\r\n\tТрагичният  стана в началото на април 2015 г. край Варна. Седмината обвиняеми са посочени само с малките им имена. Те са от четирите фирми, ангажирани със събарянето на хотела, който е собственост на бизнесмена и лидер на БСП Пловдив Георги Гергов. Седмината са обвинени в причиняване на смърт поради немарливо изпълнение на задълженията си (престъпление по чл. 123, ал. 3, предл. 2, във връзка с ал. 1 от Наказателния кодекс). Ако бъдат признати за виновни, ги заплашва затвор от 3 до 10 години.\r\n\tЖертвите са работниците Борислав Стефанов, Манол Манолов, Тодор Тодоров и Йосиф Стефанов. Всичките са роми, които оставиха деца сираци. Те са се решили на рискованото и \"хаотично\" събаряне на хотела, което им коства живота, срещу обещание да получат 5000 лв., става ясно от съобщението на прокуратурата.\r\n\t\r\n\tОбвиняемите са от четири компании, които са били ангажирани със събарянето на хотел \"Вероника\" и изграждането на негово място на нова сграда с апартаменти за продажба.\n\n\r\n\tХотелът официално е собственост на \"Международен панаир Пловдив\" АД, в което мажоритарен собственик е Георги Гергов. Това дружество сключва договор с \"Инекс консулт\" ООД за ремонт, реконструкция, модернизация и основно обновяване на хотелите \"Вероника\", \"Мираж\" и административна сграда, както и ново строителство на ваканционни имоти в курорта \"Слънчев ден\".\r\n\tСред обвиняемите е Валентин П. - консултант, изпълняващ строителния надзор и координатор по здравословни и безопасни условия на труд по договор. Виолета Д. от \"Инекс консулт\" също е подсъдима като експерт по строителен надзор.\r\n\t\"Инекс консулт\" наема \"Планекс\" ООД за разчистването на терена на хотел \"Вероника\" и вдигането на нов апартаментен хотел на морския бряг. От тази компания координатор по здравословните и безопасни условия на труд е Валентин Т.. Технически ръководител на целия обект е бил Мехнур М..\r\n\t\"Планекс\" наемат за подизпълнител \"Бултранспорт груп\". От тази компания обвиняем е Пламен Н., който е бил координатор по здравословни и безопасни условията на труд и отговорник на обект \"Вероника\".\r\n\t\"Бултарнспорт груп\" наема компанията \"Дигинг\" ЕООД за разрушаването на хотела. Неин управител и собственик е Георги Георгиев, който е обвиняем. Според обвинението Георгиев е обещал на загиналите работници бонуса от 5000 лв.. Обвиняем е и Йовко Р., който бил координатор по здравословните и безопасни условията на труд в \"Дигинг\" и е наел работниците за разчистване на останките от съборения хотел \"Мираж\".\r\n\t\r\n\tСъбарянето на хотела е станало \"хаотично\", без планове, по опасен начин, а работниците не са били обучени и инструктирани, е показало разследването. Първоначално, след трагичния инцидент, беше съобщено, че фирмите са се  строителни документи и всичко е било законно.\r\n\t\"Анализът на събраните по делото доказателства сочи, че в нарушение на законовите норми, които съответстват на длъжностите на подсъдимите, и възложените им задължения е била дадена положителна оценка за съответствие от подсъдимата Виолета Д. в частта конструкции, плана за безопасност и здраве и плана за управление на строителни отпадъци в инвестиционния проект. Такава оценка дал и подсъдимият Валентин П. за целия инвестиционен проект, без той да съдържа конструктивен и технологичен проект\" на съборената сграда по част \"Конструктивна\" и без такава за част план за безопасност и здраве на строително-монтажните работи за етап \"Премахване на конструктивни елементи и замяната им с нови\", се казва в съобщението на прокуратурата.\r\n\tНе са били изрично посочени и подлежащите на премахване конструктивни елементи на хотела и как това ще се отрази на останалите елементи с носещи функции. \"Липсвал е и проект-схема за временното подпиране на съществуващата конструкция по нива и елементи по време на премахването. Не са били посочени технологията, редът и последователността на демонтиране, както и механизацията, която ще се използва\", е установила прокуратурата.\r\n\tСпоред обвинението \"всичко това е в причинно-следствена връзка с извършеното хаотично премахване на отделни конструктивни елементи чрез багерно-сапанно дърпане (въжено теглене) и ръчно подсичане на носещи колони на партера на хотела чрез недопустимо ударно вибрационно разрушаване на бетона с къртачи и газо-кислородно рязане на колонни арматури\". Това е довело до загуба на устойчивостта на строителната конструкция на хотел \"Вероника\" и срутването й върху работниците, посочват от прокуратурата.\r\n\tПодсъдимите Валентин Т., Мехнур М., Пламен Н. и Йовко Р. са допуснали на строителната площадка работниците, които не са били специално инструктирани и обучени за работните процеси. Те не са предотвратили извършването на разрушаване чрез багерно-сапанното дърпане на конструктивните елементи от операторите на строителната техника на \"Дигинг\", твърдят от прокуратурата.\r\n\t\r\n\tНа 8 април 2015 г. свидетел по делото дочул разговор между двама работници, че подсъдимият Георги Георгиев и синът му ще вкарват къртачи, за да изкъртят колоните. Той съобщил това на техническия ръководител Мехнур М., който забранил устно използването им.\r\n\tГеорги Георгиев обаче обещал на работниците бонус от 5000 лева за тези, които ръчно влязат с къртачи да срежат колоните на първия етаж на хотел \"Вероника\", се казва в съобщението на прокуратурата.\r\n\tСлед като къртачите влезли да режат колоните Георгиев се изкачил по склона над хотела, за да гледа работата и да сигнализира, ако сградата започне да пада. Обяснил на работниците, че има опит в събарянето на хотели на Златни пясъци и ще даде знак с махане на ръка, кога да напуснат сградата. Георгиев обяснил на работниците, че за рухването на такава сграда е необходим поне половин час, през който те ще имат възможност да напуснат, твърди прокуратурата.\r\n\t\"Отишлите в хотела работници започнали да къртят бетона около носещите колони. След като арматурата била оголена, един от тях започнал да я реже. В този момент сградата рухнала и затрупала четиримата работници... Смъртта им е била неизбежна и е настъпила мигновено\", се казва в съобщението на прокуратурата.\r\n\t\r\n\tСлед трагедията на мястото са извършени 5 огледа. Делото е 24 тома и по него са изготвени тройна съдебно-техническа и съдебно строително-техническа, фрактодиагностично-металографическа, дефектоскопско-трасологическа, документална, съдебно-почеркова и 4 съдебномедицински експертизи.\r\n\tПредстои Варненският окръжен съд да определи дата за разглеждане на делото срещу седмината подсъдими, отговорни за смъртта на четиримата работници.\r\n\tВ хода на съдебното производство ще бъдат разпитани 43-ма свидетели и вещи лица.", "date": "15:43 | 10 юли 2017 | ", "title": "Седмина отиват на съд за смъртта на четирима работници"}
{"url": "http://www.mediapool.bg/dvaisetina-darzhavni-bolnitsi-se-nuzhdayat-ot-ozdravitelni-merki-news266424.html", "text": "Близо 20% от държавните болници или около 20 лечебни заведения се нуждаят от оздравителни мерки заради лошо финансово състояние, като за целта трябва да се приложи индивидуален подход към всяка от тях. Това показва анализ на Министерството на здравеопазването за финансовото състояние на болниците с над 50% държавно участие, на които ведомството е принципал. В групата на закъсалите болници попадат едни от най-големите лечебни заведения , през които минават голяма част от пациентите в страната.\r\n\tСред тях са институтът за спешна медицинска помощ “Пирогов“, университетските болници “Александровска“ и “Царица Йоанна“-ИСУЛ, онкодиспансерът на София област, университетските болници в Стара Загора и Русе. В групата на болниците, трупащи дългове, попадат и някои по-малки и специализирани лечебни заведения като Многопрофилната болница по неврология и психиатрия “Свети Наум“ на Четвърти километър, ортопедичната болница “Бойчо Бойчев“, Специализираната болница за лечение на детски болести “Иван Митев“, както и областните болници в Бургас, Ямбол, Силистра, Сливен, Габрово, Кюстендил, Шумен, Търговище, Враца, Ловеч и др. За тези лечебни заведения анализът е установил, че генерират отрицателен финансов резултат, а приходите им не покриват извършените разходи.\r\n\tЗа сравнение в друга група попадат болници с ниска рентабилност, които обаче имат възможност с приходите си да покриват разходите. Тук попадат някои санаториуми за рехабилитация като тези в Котел и Марикостиново, Специализираната болница по рехабилитация – Национален комплекс, както и университетската болница в Плевен, Националната кардиологична болница, областните болници в Кърджали, Благоевград, Добрич, Смолян, Монтана, Видин, Разград, “Света Анна“ във Варна.\r\n\tКато болници с висока рентабилност и възможност приходите да покриват разходите и дори да генерират печалба са квалифицирани университетските болници “Свети Георги“ в Пловдив, “Света Анна“ - бившата окръжна в София, “Света Екатерина“, “Свети Иван Рилски“, “Майчин дом“, както и областните болници в Перник, Пазарджик, Хасково, Велико Търново.\r\n\tЗа сравнение допреди няколко години пловдивската университетска болница “Свети Георги“ беше най-задлъжнялото държавно лечебно заведение, но сега вече е в групата на стабилните болници.\n\n\r\n\tАнализът отчита, че като цяло 80% от държавните лечебни заведения запазват относителна финансова стабилност в периода 2014-2016 година, но 20% влошават финансовото си състояние, поради което са необходими допълнителни мерки като преобразуване, преоценка на активите, намаляване на капитала и индивидуални оздравителни мерки.\r\n\t\r\n\tОбщият размер на задълженията на държавните и общинските болници към края на 2016 година е в размер на 509 млн. лв, като преобладаващата част от тях - 86% - са към доставчици. По това перо най-големи са дълговете на болниците за медикаменти – почти 30% или около 150 млн. лв, следвани от задълженията за медицински консумативи – близо 19% или 96 млн. лева.\r\n\tАнализът отчита, че разходите на болниците се увеличават с 8% в периода 2014-2016 година.\r\n\tС най-голям дял от общите разходи на болниците са разходите за персонал – 51%, следвани от лекарствата – 35%, стопанските разходи – 10% и други разходи – 4%.\r\n\tПо данни на НСИ, средната работна заплата в болниците е нараснала от 907 лева в края на 2014 година на1068 лева в края на 2016 година.\r\n\tНай-високи за възнагражденията в градските и големите многопрофилни и университетски болници, където средната заплата е 1152 лева. В областните болници тя е 983 лева, а в специализираните болници за рехабилитация - 911 лева.\r\n\tНарастването на работната заплата през 2016 г. спрямо 2014 г. е средно е около 9 %,, независимо че голяма част от лечебните заведения отчитат отрицателен финансов резултат за този период. Нарастването се дължи най-вече на увеличението на минималната работна заплата.\r\n\t\r\n\tПо-големи разлики болниците отчитат в разхода за лечението на преминал болен. Логично, най-скъпо е лечението в градските многопрофилни и университетските болници, където за лечението на един болен се харчат средно 1329 лева, следват областните болници с 872 лева стойност на лечението на един болен и 617 лева в болниците за рехабилитация.\r\n\tВ структурата на средния разход на един преминал болен най-голям процент са разходите за персонал - над 52%, следвани от оперативните разходи (ток, вода, парно) — около - 24%, разходите за лекарства - 22% и разходите за храна 1.51%.\r\n\tСредният разход за лекарства на ден в трите типа болници варира между 69 и 18 лева, като се забелязва тенденция на увеличение на разходите за медикаменти в специализираните онкологични болници с около 40 % спрямо 2014 година. Това се дължи най-вече на навлизането на нови и скъпи терапии през последните години.\r\n\tАнализът отчита също така намаляване на използваемостта на болничните легла. Най-голям е спадът в областните болници, следвани от едноличните търговски дружества с ограничена отговорност и едноличните акционерни дружества. Според здравното министерство лечебните заведения могат да подобрят този показател чрез „по-агресивна политика за привличане на клиенти или чрез вътрешно преструктуриране и оптимизиране на дейността“.", "date": " | 15:57 | 10 юли 2017 | ", "title": "Двайсетина държавни болници се нуждаят от оздравителни мерки"}
{"url": "http://www.mediapool.bg/sayuzat-na-yuristite-prizova-borisov-da-ottegli-promenite-v-sadebniya-zakon-news266425.html", "text": "Съюзът на юристите в България (СЮБ) призова премиера Бойко Борисов да направи нужното за оттегляне на последните \"противоконституционни\" предложения за промени в съдебния закон.\r\n\tПреди седмица депутати от ГЕРБ и от \"Обединени патриоти\" внесоха в парламента законопроект, с който се забранява външното финансиране на съсловните магистратски организации, включително от европейските фондове. Прекият удар срещу Съюза на юристите обаче бе предложението за забрана за участие на съдии, прокурори и следователи в управата на различни от техните професионални сдружения. Това поставя под съмнение бъдещето на Съюза на юристите в България, който е най-старата юридическа организация в страната.\r\n\tЦелта е да се пресече външното финансирането за Съюза на съдиите, а Съюзът на юристите да бъде сведен до казионна организация, която не представлява магистратите.\r\n\tСпоред СЮБ законопроектът е \"антидемократичен\", \"дискриминационен\" и \"противоконституционен\". Организацията казва, че той нарушава редица международни актове и договори, по които България е страна - Пакта за политически и граждански права; Европейската конвенция за защита правата на човека и основните свободи.\r\n\t\"Внесеният законопроект буди сериозни опасения, че народните представители тласкат страната към тотално погазване на българската Конституция и международни норми, като зад несъстоятелни мотиви ограничават правата на магистратите за сдружаване, които не могат да съществуват в една правова държава. Навеждат и на мисълта, че целите са други – да се отслабят магистратските професионални организации и организациите на юристите в цялост, да се приглушат проявите им в публичното пространство\", се казва в позицията на Съюза на юристите.\n\n\r\n\tСдружението на юристите допълва, че е \"абсурдно\" съдиите да не могат да участват в управлението на СЮБ, защото това е организация, която самите те са създали.\r\n\tСЮБ заплашва, че ако проектът не бъде оттеглен, организацията ще провали проект за създаване и внедряване на система за единна идентификация на съдебните актове. Целта на системата е облекчено намиране и запознаване със съответната практика.\r\n\t\"Висшият съдебен съвет е определен за национален координатор на тази система, но същият преди 2 години отказа участие в проект за разработка и внедряване на системата, поради липса на средства за съфинансиране. През тази година със съгласието и съдействието на ВСС, СЮБ и АПИС Европа, кандидатстваха и спечелиха подобен проект по програма \"Правосъдие\" на Европейската комисия с 20% съфинансиране със собствени средства\", напомня СЮБ. Продуктът от този проект ще бъде безвъзмездно предоставен на ВСС и българските съдилища. Предстои в близките дни да се подпише договор и да започне изпълнението му.\r\n\tСъюзът на юристите казва, че при това отношение към неправителствения сектор и специално към тяхната организация, те няма да подпишат договора за изпълнение на спечеления проект. Това ще провали и проекта. Системата вече е внедрена или се внедрява в общо 20 държави от ЕС.\r\n\t\"Ако някой в държавата с промяната на Закона за съдебната власт търси конфронтация, това не е Съюзът на юристите в България\", се казва в позицията.\r\n\tДо момента редица големи неправителствени организации, включително Съюзът на съдиите в България, призоваха за оттегляне на промените в съдебния закон.\r\n\tСъюзът на юристите в България е сдружение с над 90-годишна история. Създаден е през 1925 г. от Сдружението на българските съдии и от Съюза на българските адвокати. СЮБ има над 3500 индивидуални членове и 21 колективни члена. Сред тях са Висшия адвокатски съвет, Камарата на нотариусите, Камарата на частните съдебни изпълнители, Асоциацията на държавните съдебни изпълнители, Институт за държавата и правото при БАН, Асоциацията на съдиите по вписванията, Съюз на съдиите в България и Българска съдийска асоциация;\r\n\tАсоциация на прокурорите, Камарата на следователите и други.", "date": "16:01 | 10 юли 2017 | ", "title": "Съюзът на юристите призова Борисов да оттегли промените в съдебния закон"}
{"url": "http://www.mediapool.bg/tri-zavedeniya-na-plazh-kabakum-tsentralen-krai-varna-shte-badat-zatvoreni-news266426.html", "text": "Три заведения на плажа \"Кабакум централен\" край Варна ще бъдат затворени, защото изборът на наемател се обжалва и плажът се води неохраняем. Това съобщи министърът на туризма Николина Ангелкова, която извърши проверка на плажа, която е по сигнали от граждани и бъдещия наемател, предаде БТА в понеделник.\r\n\tМинистърът припомни, че миналата година договорът с наемателя на този плаж е бил прекратен, защото е имало много нередности, включително е неплащане на наемната цена. Търгът за отдаване на плажа под наем през тази година е проведен и спечелен от нов наемател, но поради обжалване в момента няма сключен договор.\r\n\tТози плаж в момента се води неохраняем и е редно на територията му да не се извършва никаква търговска дейност, заяви Ангелкова. Сигналите са, че заведенията работят и извършват незаконна търговска дейност, за което са сезирани РДНСК и община Варна, обясни тя. По думите и ще бъдат предприети незабавно действия по прекратяване на търговската дейност и спирането на всички комуникации.\r\n\tДо приключването на съдебните процедури и сключването на договор с новия наемател, на плажа не трябва да има никаква търговска дейност, всичко трябва да е безплатно, почистването трябва да се осигурява от общината, а спасяването от областната управа, допълни министърът. Според нея на плажа на практика се извършва самоуправство и ще бъдат предприети всички действия, които законът изисква, за да се преустанови това и той да остане с характеристика на неохраняем.", "date": "16:05 | 10 юли 2017 | ", "title": "Три заведения на плаж \"Кабакум централен\" край Варна ще бъдат затворени"}
{"url": "http://www.mediapool.bg/ukraina-ochakva-da-e-gotova-za-chlenstvo-v-nato-do-2020-godina-news266427.html", "text": "Украйна и НАТО ще започнат разговори за пътна карта за присъединяване на бившата съветска република към Алианса, обяви украинският президент Петро Порошенко, цитиран от Ройтерс.\r\n\tСлед среща с генералния секретар на НАТО Йенс Столтенберг в Киев той обеща да проведе реформите, с които Украйна да изпълни критериите за членство до 2020 г.\r\n\t\"Украйна ясно дефинира своето политическо бъдеще и бъдещето си в областта на сигурността\", каза Порошенко.\r\n\t\"Днес ние ясно заявихме, че ще започнем дискусия за план за действие за членство на Украйна в НАТО и нашето предложение за такава дискусия бе прието с удоволствие\", допълни той.\r\n\t\"Нашият приоритет е интеграцията в евроатлантическото пространство за сигурност с оглед на придобиване на пълноправно членство в НАТО\", каза Порошенко.\n\n\r\n\tМиналата седмица Украйна прие закон, който я поставя в по-добра позиция за присъединяване към Алианса. Реформирането и модернизирането на украинската армия е приоритет, подчерта тогава Порошенко.\r\n\tСлед днешната среща Столтенберг заяви, че НАТО е приятел на Украйна и Украйна е приятел на НАТО. Алиансът е солидарен със страната в нейните усилия да се изправи срещу агресивните действия на Русия, обяви той.\r\n\t\"Русия продължава с агресивните си действия срещу Украйна, но НАТО подкрепя Украйна и е на ваша страна\", увери Столтенберг. Той допълни, че е дошъл в Киев \"за да покаже солидарността на НАТО с Украйна и нашата твърда подкрепа за суверенитета и териториалната цялост на вашата страна\".\r\n\tВизитата на Столтенберг в Украйна е в рамките на заседанието на Комисията НАТО- Украйна. Тя идва ден след посещението на американския държавен секретар Рекс Тилърсън, който призова от Киев Русия да направи първи стъпки за деескалация на напрежението в Източна Украйна, припомня Франс прес.\r\n\tНАТО обещава на Украйна помощ в областта на спътниковите връзки, обяви още Столтенберг. Той каза, че почти 40 милиона евро от 10 доверителни фонда на страни от Алианса ще бъдат предоставени на Украйна като помощ в различни области, включително киберотбраната. Кибератаките са ключов елемент в хибридната война, отбеляза Столтенберг.\r\n\tТой обеща на Украйна и оборудване, което да помогне при разследването на неотдавнашните кибератаки, засегнали страната, съобщи Ройтерс.\r\n\tСтолтенберг изрази безпокойство от нарастващите заплахи срещу наблюдателите от на Организацията за сигурност и сътрудничество в Европа (ОССЕ)в Източна Украйна. Той призова Русия да изтегли хилядите си военнослужещи от Украйна.\r\n\tПо повод новината за предстоящото начало на разговори за пътна карта за присъединяване на Украйна към НАТО Русия каза, че потенциалното членство на страната в Алианса няма да повиши стабилността и сигурността в Европа, предадоха Ройтерс и ТАСС.\r\n\tГоворителят на Кремъл Дмитрий Песков заяви, че плановете на Украйна за влизане в НАТО засягат Русия само косвено, но въпреки това я безпокоят.\r\n\tЩо се отнася до призивите на Столтенберг към Русия да изтегли хилядите си военни от Източна Украйна, Песков каза, че Русия няма никакви войски в Украйна.", "date": "16:07 | 10 юли 2017 | ", "title": "Украйна очаква да е готова за членство в НАТО до 2020 година"}
{"url": "http://www.mediapool.bg/zabavyane-i-losha-otchetnost-vav-finansiranoto-ot-darzhavata-in-vitro-news266430.html", "text": "Забавяне във финансирането на ин витро процедурите, което намалява тяхната ефективност, и лоша отчетност на клиниките, на които държавният фонд за асистирана репродукция е плащал въпреки непълнотите. Това откри одит на Сметната палата на дейността на Фонда за асистирана репродукция в периода 2014 до средата на 2016 година.\r\n\tОбщо през този период са финансирани и извършени 7 598 процедури на обща стойност 29.3 млн. лева, като в резултат на това са родени 2 171 деца.\r\n\tУспеваемостта по показател “родени деца“ за България е 28%, с което страната ни се доближава до успешните европейски практики. В Австрия например успеваемостта е 27.4 %, посочват одиторите.\r\n\t\r\n\tОдитът констатира, че недостигът на финансов ресурс води до дълго чакане от двойките с репродуктивни проблеми. През миналата година периодът от подаване на заявлението до получаване на заповед за финансиране на процедура по асистирана репродукция достига до 11 месеца. В резултат на забавянето се намалява ефективността на дейността поради намаляване на вероятността за успех на процедурата.\n\n\r\n\tБюджетът на фонда от около 12 млн. лева си остава константа величина през последните години, въпреки, че броят на кандидатстващите и одобрените се увеличава.\r\n\tВ отговор на тази тенденция през май премиерът Бойко Борисов и финансовият министър Владислав Горанов обявиха, че премахват бюджетните ограничения и . Досега фондът финансираше до три процедури и плащаше до 5000 лева за всеки опит на трийсетината клиники, с които има договор.\r\n\t\r\n\tПремахването на лимита е колкото похвално, толкова и притеснително на фона на друга констатация в одита на Сметната палата - че отчетността на клиниките по асистирана репродукция сериозно куца.\r\n\tТоест, ако контролът над тези дейности от страна на държавата не се повиши, няма гаранции, че с безлимитния ресурс няма да се злоупотребява.\r\n\t“Сериозен проблем е, че към фактурата за окончателно плащане на дадена процедура, лечебните заведения не прилагат цялата медицинска документация, а само епикриза и протокол. Само едно лечебно заведение е приложило и то непълна медицинска документация. Проверени са над 1000 фактури. Но въпреки липсата на необходимите документи фондът за асистирана репродукция не е спрял плащанията“, се посочва в одита.\r\n\t“Неизискването и непредставянето на медицинската документация към фактурите за окончателно плащане създава риск за заплащане на дейности, които са изпълнени в намален обем или не са изпълнени. Затова одитният доклад е изпратен на агенцията за държавна финансова инспекция“, допълват одиторите.\r\n\t\r\n\tКато пропуск одиторите отчитат и това, че на национално ниво не са извършвани анализи в областта на асистираната репродукция от Министерството на здравеопазването.\r\n\t“Липсва разработен и установен ефективен механизъм за проследяване на резултата от извършените процедури по асистирана репродукция, финансирани от фонда. Необходимо е изграждането на единен, ефективен подход за осъществяване на обратна връзка с пациентките. Липсата на адекватен механизъм за проследяване на резултатите (клинична бременност и раждане) поражда съмнение в достоверността на постъпилите данни и извършените анализи на успеваемостта“, се казва още в одита.", "date": " | 16:49 | 10 юли 2017 | ", "title": "Забавяне и лоша отчетност във финансираното от държавата ин витро"}
{"url": "http://www.mediapool.bg/bivsh-prepodavatel-v-su-e-daden-na-sad-za-seksualno-posegatelstvo-varhu-mazh-news266431.html", "text": "Прокуратурата предаде на съд бившия преподавател по Международно публично право Чавдар Стоянов за опит за принуда и сексуално посегателство срещу мъж, съобщиха от Софийската районна прокуратура. Стоянов беше уволнен преди година и половина от Юридическия факултет на Софийския университет след оплаквания на студенти, че търси интимни отношения, за да им даде заверки.\r\n\tПреди две години в подписка над 120 студенти поискаха уволнението на Стоянов, като подкрепиха оплакването на техен колега, че преподавателят го е карал да направи 100 лицеви опори без тениска, за да получи заверка. Пред висшето училище Стоянов отричаше обвиненията. Ръководството на СУ обаче взе решение той да бъде уволнен. Пред жълтите медии преподавателят даже обвини председателя на Върховния касационен съд Лозан Панов, че оказал натиск за уволнението му. Тогава близки до Делян Пеевски медии определиха това като скандално.\r\n\tВ края на 2015 г. човек с инициали Г.И. си търсел допълнителна работа и чрез свой познат се свързал по телефона с Чавдар Стоянов, защото разбрал, че преподавателят иска да наеме лична охрана.\r\n\t\"При срещата на двамата, състояла се в София, Стоянов заявил на И., че е бисексуален, както и че работи като прокурор и едновременно като лектор в СУ \"Св. Климент Охридски\". Изрично предупредил Г.И., че не следва да закъснява за работа, защото в противен случай щял да бъде наказан с бой с камшик\", разказват от държавното обвинение.\r\n\tОще на следващия ден Чавдар Стоянов и Г.И. се видели отново в заведение в столичния кв. \"Лозенец\". След срещата им подсъдимият се опитал да хване бедрото на И., а впоследствие и да го прегърне. Това разубедило кандидата за охранител от опитите му да кандидатства за тази работа. Г.И. не отишъл на уговорената дата за втора среща, но Стоянов не се отказал. Той му се обадил по телефона и му заявил, че за неявяването му следва да му се наложи наказание - бой с камшик. По-късно през същия ден подсъдимият изпратил и съобщение по телефона на Г.И., че ще го набеди пред прокуратурата, че е извършил престъпление, че го е нападнал и ще има трима свидетели.\n\n\r\n\tПрез 2012 г. пострадал и човек с инициали К.Л., който също се кандидатирал за охрана на Чавдар Стоянов. К. Л. се срещнал с преподавателя, който му заявил, че е доктор по международно право и работи за бивш главен прокурор. Няколко дни по-късно двамата се срещнали отново, като Стоянов настоял да отидат в апартамент. Там преподавателят по право накарал мъжа да направи 50 лицеви опори, но преди това да се съблече гол до кръста. Тъй като свидетелят решил, че това е част от изпита за работа, започнал да прави лицевите опори.\r\n\t\"Тогава Стоянов му казал да си свали и панталона. Докато Л. правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, Л. почнал да моли подсъдимия да спре, но последният започнал да нанася по-силни удари. Междувременно Стоянов започнал да мастурбира, продължавайки да удря пострадалия, докато удовлетворил половото си желание\", съобщават от прокуратурата.\r\n\tАко бъде признат за виновен за опита за принуда, Стоянов е заплашен с до 6 години затвор, а по обвинението за сексуално посегателство – наказанието е до 8 години лишаване от свобода.", "date": "16:52 | 10 юли 2017 | ", "title": "Бивш преподавател в СУ е даден на съд за сексуално посегателство върху мъж"}
{"url": "http://www.mediapool.bg/premierat-vrachi-balgarski-pasporti-na-kalina-sakskoburggotska-i-sina-y-simeon-hasan-news266432.html", "text": "Премиерът Бойко Борисов връчи първите български паспорти на дъщерята на Симеон Сакскобургготски Калина и сина й Симеон-Хасан, съобщи БНТ.\r\n\tПрез 2013 г. Калина, придружена от съпруга си Китин Муньос, потвърди пред Борисов желанието си се състезава за страната ни в турнири по конен спорт.\r\n\tСъщата година тя и нейният син, който е единственият внук на бившия цар Симеон II, роден в България, получиха българско гражданство.\r\n\tКнягиня Калина оттогава участва от името на България в международни състезания по конна езда. Нейният син Симеон - Хасан, който носи името на дядо си Симеон и на покойния крал на Мароко Хасан II, живее с родители си в Рабат и учи в българското училище към посолството ни в Мароко.", "date": "17:02 | 10 юли 2017 | ", "title": "Премиерът връчи български паспорти на Калина Сакскобургготска и сина й Симеон-Хасан"}
{"url": "http://www.mediapool.bg/tri-lekarstva-se-izteglyat-okonchatelno-ot-bulgaria-news266433.html", "text": "Продажбата на нови три лекарствени продукта у нас ще бъде преустановена. За това са предупредили компаниите производители Изпълнителната агенция по лекарствата.\r\n\tПредстои да бъде спрян от продажба у нас противотуморният медикамент  1 mg/ml solution for injection - 1 ml, съдържащ активното вещество vincristine.\r\n\tЛекарството се използва за самостоятелно или комбинирано лечение на левкемия, включително лимфоцитна левкемия, хронична лимфоцитна левкемия, остра миелогенна левкемия и бластна криза на хронична миелобластна левкемия. Той е показан също така за лечение на малигнени лимфоми, включително болестта на Ходжкин и неходжкинов лимфоми, както и мултипленна миелома.\r\n\tМедикаментът се прилага още при солидни тумори, включително карцином на гърдата, дребноклетъчен бронхогенен карцином, карцином на главата и шията и сарком на меките тъкани, както и солидни тумори в детската възраст, включително сарком на Юинг, ембрионален рабдомиосарком, невробластом, тумор на Вилмс, ретинобластом и медулобластом. Използва се също така за лечение при идиопатична тромбоцитопенична пурпура.\r\n\tВ съобщението на ИАЛ не се посочват причините за изтеглянето на продукта и откога няма да е наличен.\n\n\r\n\tДругият продукт, който ще бъде изтеглен е  0.5 mg pessaries х 15. Продажбата му у нас ще бъде преустановена от 21 август. Лекарството се използва като хормон-заместителна терапия (ХЗТ) за лечение на атрофия на долните урогенитални пътища, обусловена от недостиг на естроген. То се използва още при пред- и следоперативно лечение при постменопаузални жени, подложени на вагинални операции, както и като спомагателно диагностично средство при съмнителна атрофична цервикална намазка.\r\n\tЗа постоянно се преустановяват и продажбите на  100 mg / ml solution for injection 2 ml x 10, с активно вещество sugammadex. Продажбите спират от 30 септември 2017 година.\r\n\tМедикаментът се използва при възстановяване от невромускулна блокада, индуцирана с рокуроний или векуроний при възрастни. Що се отнася до педиатричното му приложение, сугамадекс се препоръчва само за рутинно възстановяване от невромускулна блокада, индуцирана с рокуроний, при деца и юноши на възраст 2 до 17 години.", "date": "17:08 | 10 юли 2017 | ", "title": "Три лекарства се изтеглят окончателно от България"}
{"url": "http://www.mediapool.bg/tsvetan-vasilev-kam-polititsite-zashto-ne-spasihte-ktb-news266428.html", "text": "Обвиняемият за източването на КТБ Цветан Василев продължава да държи сметка на политиците защо на 14 юли 2014 г. не са спасили притежаваната от него КТБ, след като две седмици по-рано са направили същото с ПИБ.\r\n\tТова става ясно от поредно  на официалния му блог, след като в петък вечерта президентът Румен Радев публикува и . Тя е от консултациите при предшественика му Росен Плевнелиев на 14 юли 2014 г. От нея става ясно, че политиците не постигат консенсус за спасяването на КТБ, защото разбират, че тя е брутално източена. Също на срещата се разбира, че банката няма как да отвори на предварително обявената дата 21 юли.\r\n\tТезата на Василев е, че цялата политическа класа умишлено е унищожила банката под давлението на депутата от ДПС Делян Пеевски, за да може той да разграби активите на трезора.\r\n\tВасилев нарича заседанието на политиците от 14 юли \"Страшния съд\".  пише обвиняемият.\r\n\tСпоред него още преди свикването на консултациите при Плевнелиев решението за \"ликвидацията\" на банката е било взето.\r\n\t, пише ексбанкерът, намеквайки за корупция в отплата на инжекцията за ПИБ.\r\n\tЦветан Василев отново развива тезата си, че целта на съсипването на банката е . Той пита още защо името на Пеевски не се споменава и в тази стенограма.\r\n\tОбвиняемият твърди, че към онзи момент не е имало никакви сериозни доказателства, че кредитният портфейл на КТБ наистина е кух., пише Василев.\r\n\tТой твърди още, че банката е имала редица качествени активи., посочва Василев.\r\n\tЕксбанкерът твърди, че красноречиво описаният от Сотир Цацаров на срещата механизъм за източването на КТБ чрез регистриране на фирми на охранители не отговаря на истината.\r\n\t, недоволства обвиняемият.\r\n\tТой протестира и защо не е дадено полагащото се по закон право на миноритарния акционер – Държавният фонд на Оман, да възстанови банката.\r\n\tЦветан Василев завършва с твърдението, че повечето банки в България и в момента имат по-лош кредитен портфейл от този на КТБ към датата на обявяването на банката под специален надзор на 20 юни 2014 г.", "date": "16:31 | 10 юли 2017 | ", "title": "Цветан Василев към политиците: Защо не спасихте КТБ?"}
{"url": "http://www.mediapool.bg/blizo-16-rast-na-eksporta-za-pet-mesetsa-news266434.html", "text": "Износът на България е нараснал с 15.7% от януари до май, съобщи в понеделник Националният статистически институт (НСИ).\r\n\tНай-голямо е увеличението към третите страни извън ЕС, където експортът бележи ръст от 26% за периода. Нарастването към пазарите от ЕС е с 10.7% от януари до май.\r\n\tМай месец се оказва най-успешен за родната търговия от началото на годината. На годишна база ръстът на експорта за месеца е 42% към трети страни и 19.3% към ЕС.\r\n\tОсновни търговски партньори на България извън ЕС са Турция, Китай, Руската федерация, Египет, Сърбия и бившата югославска република Македония, които формират 51.5% от износа за трети страни, отчита НСИ.\r\n\tВ съюза основни търговски партньори на България са Германия, Италия, Румъния, Гърция, Франция и Белгия, които формират 68.7% от износа за държавите - членки на ЕС.\r\n\tВъншнотърговското салдо на България с трети страни през периода януари - май 2017 г. е отрицателно и е в размер на 1.403 млрд. лева.", "date": "17:17 | 10 юли 2017 | ", "title": "Близо 16% ръст на експорта за пет месеца"}
{"url": "http://www.mediapool.bg/evrostat-potvarzhdava-negativnite-demografski-tendentsii-v-bulgaria-news266435.html", "text": "Населението в България е намаляло със 7.3 на 1000 миналата година, сочат , представени в понеделник от Европейската комисия.\r\n\tКъм 1 януари миналата година в нашата страна е имало 7 153 800 души, а към 1 януари тази година - 7 101 900, което съставлява 1.4 на сто от населението в ЕС. България е сред шестте държави в ЕС, отчели най-ниска раждаемост - 9.1 на хиляда, наред с Италия (7.8 на 1000), Португалия (8.4 на 1000), Гърция (8.6 на 1000), Испания (8.7 на 1000) и Хърватия (9 на 1000).\r\n\tВ България е отчетена най-високата смъртност в ЕС - 15.1 на 1000 души население, като на следващите места с близки данни са Латвия, Литва, Румъния и Унгария. Естественият прираст у нас е отрицателен и с най-лоши резултати в ЕС - минус шест на 1000 души население. Миналата година у нас са отчетени 65 хиляди раждания и 107 хиляди смъртни случая.\r\n\tОбщо в ЕС се отчита ръст на населението до 511.8 милиона души (прираст от милион и половина души). ЕС отчита нулев естествен прираст - броят на новородените е равен на броя на починалите. Уточнява се, че отчитаният ръст се дължи на миграцията.\r\n\tГермания е най-многолюдната държава в ЕС с население от 82.8 милиона души. Тя е следвана от Франция (67 млн.), Великобритания (65.8 млн.), Италия (60.6 млн.), Испания (46.5 млн.) и Полша (38 милиона). Най-висок ръст на населението миналата година се наблюдава в Люксембург (19.8 на 1000), Швеция (14.5), Малта (13.8 на 1000).\n\n\r\n\tНай-отчетлив е отрицателният прираст в Литва (-14.2 на 1000), Латвия (-9.6), Хърватия (-8.7 на 1000). Най-висока е била раждаемостта в Ирландия (13.5 на 1000). В Европейския съюз миналата година са проплакали 5.1 милиона новородени. Броят на смъртните случаи в ЕС миналата година е бил с 91 хиляди души по-малко от предходната година.", "date": "17:17 | 10 юли 2017 | ", "title": "Евростат потвърждава негативните демографски тенденции в България"}
{"url": "http://www.mediapool.bg/evropa-si-varna-uverenostta-i-sprya-da-zapazva-raznoglasiyata-s-tramp-news266436.html", "text": "Европейците престанаха с опитите да замазват разногласията си с президента Тръмп и Съединените щати. По традиция респектирани от американското ръководство и с мисълта за ключовата роля на тази страна в отбраната на Европа и световната търговия обикновено европейските лидери преглъщат или смекчават критицизма си към президентите на САЩ. Като цяло европейците не бяха доволни например от нежеланието на президента Барак Обама да се намеси в Либия и Сирия или от мудността му да се ангажира в задалата се международно конфронтация с Русия заради Украйна. Техните критики обаче бяха дискретни.\r\n\tВ Хамбург, на срещата на върха на Г-20, публичните разногласия с Тръмп обаче бяха нещо обичайно. Тези разделения намериха отражение и в европейската вътрешна политика - от Великобритания през Франция до Германия, където канцлерът Ангела Меркел каза, че Европа трябва \"да вземе съдбата си в свои ръце\" и да спре \"да замазва\" очевидните разногласия.\r\n\tНовият френски президент Еманюел Макрон, чието избиране възвърна увереността на европейците, каза директно: \"Нашият свят никога не е бил толкова разделен. Центробежните сили никога не са били толкова мощни. Нашите общи ценности никога не са били толкова застрашени\". Макрон, който по време на срещата размаха своя айфон като символ на глобалната търговия, остро критикува хора като Тръмп, които не подкрепят многостранните институции, а насърчават национализма. \"Нуждаем се от координация, от повече координация\", каза Макрон. \"Нуждаем се от организациите, които бяха създадени след Втората световна война. В противен случай ще се се върнем към тесногръдия национализъм.\"\r\n\tТръмп и вотът на британците за излизане от ЕС \"се оказаха големи обединители в Европейския съюз\", казва Марк Ленард, директор на Европейския съвет за външни отношения. \"След френските избори в Европа е налице отново усещането за увереност\", за видимо отстъпление на популизма, за повишаване на икономическия растеж и за изгледите Меркел да бъде преизбрана през септември, казва той.\r\n\tПо думите на Ленард \"има нарастващо желание за неотстъпчивост пред Тръмп, който прави така, че Меркел да изглежда фигура от международно значение\". \"Ако изборите са за това кой може да спаси международния световен ред от Тръмп\", добавя той, опозицията срещу Меркел изглежда незначителна и тя намира ревностен партньор в лицето на Макрон. \"Те се подтикват един-друг и заедно се чувстват по-самоуверени и освен това ще помогнат за запазването на единството на Европа.\"\n\n\r\n\tЯн Техау, директор на Форума \"Ричард Холбрук\" към Американската академия в Берлин, казва: \"Сега има по-открито конфронтационен език спрямо Съединените щати. Европейската общественост вече говори без заобикалки за Тръмп, но сега това правят повечето европейски лидери, които не искат повече да замазват тези разногласия\". Според Техау, ако до този момент европейците са се сдържали, сега е налице усещането, че \"Тръмп няма задръжки и би казал какво ли не и сега европейците смятат, че могат да правят същото\". \"А това означава по-малко взаимно уважение и по-малко взаимно доверие\", казва той.\r\n\tФренският анализатор в областта на сигурността Франсоа Айсбур се съгласява. \"Резервираността изчезна\", казва той. \"Очевидно няма наказания за твърда игра срещу Тръмп, без непременно да се засяга сигурността, но за климата например.\"\r\n\tВ Хамбург напрежението бе най-видимо в политиката за климата и в търговията. Оттеглянето на Тръмп от Парижкото споразумение получи масово порицание и всички ръководители освен Тръмп нарекоха споразумението \"необратимо\".\r\n\tДебатът за климата на срещата показа колко трудно е да бъде изолирана най-богатата и най могъща страна в света. Американците се опитаха да убедят няколко държави като Турция и Полша (които Тръмп посети малко преди да отиде в Хамбург) да се доближат до американската позиция за климата, но срещнаха отказ.\r\n\tАвстралия и Саудитска Арабия, които Тръмп ухажваше, също клоняли към одобряване на част от американската позиция в заключителното комюнике, особено относно \"близкото сътрудничество с други страни, за да им се помогне да добиват и използват изкопаеми горива по-чисто и по-ефективно\", казват европейски представители.\r\n\tЗапознатата с преговорите Сара Ладисло, директор на програмата за енергия и сигурност във вашингтонския Център за стратегически и международни изследвания, отбеляза, че много от държавите със залежи на изкопаеми горива, които искат да продължат да изнасят по-ефективни технологии за добив на газ и каменни въглища, може да почувстват облекчение от смяната на тона.\r\n\tБританският премиер Тереза Мей също се опита да балансира голямата непопулярност на Тръмп във Великобритания със собствената си нужда от американска подкрепа за излизането на страната от ЕС и за бъдещи търговски споразумения. Тя бе критикувана, че не е включила климата в четирите си приоритета на срещата в Хамбург и че се е почувствала удобно от обещанието на Тръмп за \"много силно\" търговско споразумение с Великобритания след Брекзита, което ще бъде завършено \"много, много бързо\". Мей дори изрази надежда, че Тръмп може да смени позицията си за Парижкото споразумение, въпреки несъгласието на Меркел. И накрая всички колебаещи се членове се присъединиха към 19-те, а не към единия.\r\n\tНезависимо от това Белият дом видя напредък. \"Голямото мнозинство от Г-20 подкрепи виждането на президента за универсален достъп до евтина и сигурна енергия, включително намирането на начини за изгаряне на изкопаемите горива по-чисто и по-ефективно\", заяви Джордж Дейвид Банкс, специален сътрудник на Тръмп по международната енергийна и екологична политика и главен американски преговарящ по климатичните промени на конференцията на Г-20.\r\n\tВ областта на търговията бяха положени повече усилия за постигане на компромис. Досегашните позиции на Г-20 за свободна търговия и против протекционизма бяха отслабени, за да бъде осигурена подкрепата на САЩ. В заключителния документ за първи път бе споменато правото на страните да защищават своите пазари \"със законни инструменти за търговска отбрана\". Формулировка, която дава на Тръмп пространство да прокарва своята политика за \"Америка на първо място\" във въпроси като вноса на стомана, по който Вашингтон говори за рестрикции заради \"националната сигурност\". Групата се съгласи да ускори работата по изготвяне на глобална ревизия на производството и продажбата на стомана, при което всички санкции да влизат в стандартите на Световната търговска организация.\r\n\tОбщо взето такива открити разногласия могат да подкопаят в бъдеще единството по време на кризи, пише в имейл Есвар Прасад, професор по икономика и търговия в Университета \"Корнел\" в САЩ. \"Тръмп постави останалите страни от Г-20 в до голяма степен отбранителна позиция\", казва той, докато те се опитваха да ограничат щетите в сфери като глобализацията, мултилатерализма и климата. Това обаче е \"за сметка на подкопаването на ръководството на САЩ\", отбелязва Прасад. \"Щом в спокойни времена излизат наяве такива разриви, за групата ще бъде много по-трудно да работи заедно при по-сложни обстоятелства\".\r\n\tВсе пак политиката също е от значение. Европейците са решени да накажат Тръмп за отказа му от Парижкото споразумение в името на \"дипломатическото достойнство\", казва Пол Бледсоу, бивш съветник на президента Бил Клинтън по промените в климата.\r\n\t\"Тъй като европейските лидери настояваха пред Тръмп да остане, а той ги смъмри толкова директно,\" обяснява Бледсоу, \"аз смятам, че те са решени да покажат на (американската) администрация, че ще трябва да плати цена, дори това да не е изцяло в интерес на Европа\".", "date": " | 17:34 | 10 юли 2017 | ", "title": "Европа си върна увереността и спря да запазва разногласията с Тръмп*"}
{"url": "http://www.mediapool.bg/antiromskite-protesti-v-asenovgrad-spirat-vremenno-news266439.html", "text": "Инициативният комитет, организиращ през последните десетина дни протести срещу ромската махала в Асеновград, преустановява временно тези действия след среща в понеделник с вицепремиера Валери Симеонов. От комитета заявиха, че прекратяват протестите за две седмици, след като пред тях са били поети ангажименти – да се осигури засилено постоянно полицейско присъствие в Асеновград. То ще продължи толкова дълго, колкото е необходимо, казаха протестиращите.\r\n\t \r\n\tВ ромската махала ще се открие подучастък на местното полицейско управление, като за целта ще се осигури сграда, предаде БНР. На децата – спортисти ще се осигури постоянна полицейска охрана, а всички сигнали за заплахи на етническа основа, които и в момента получават протестиращи, ще се докладват лично в кабинета на вицепремиера Валери Симеонов.\r\n\t\r\n\tСлед две седмици гражданите от Асеновград отново ще се срещнат с вицепремиера, за да отчетат дали мерките, които са набелязани, дават резултат. Ако трябва, ще бъдат взети и допълнителни.\r\n\t \r\n\tНа срещата са присъствали и зам.-министърът на регионалното развитие и благоустройството Валентин Йовев и главният секретар на МВР Младен Маринов.\r\n\t \n\n\r\n\tЯзовирът \"40-те извора\", където стана сбиването между роми и деца от местния клуб по кану-каяк, ще бъде охраняван. Освен това директорът на \"Напоителни системи\" Снежина Динева издаде забрана за къпането във водоема.\r\n\t \r\n\tПри извършените досега проверки са установени 843 жители на ромската махала \"Лозница\" без адресна регистрация, които вече са напуснали града. Установени са и десетки незаконни постройки, за които са започнали процедури за принудително събаряне.\r\n\t \r\n\tНапрежението срещу ромските махали в Асеновград и Бяла, което ескалира през последната седмица, не е етническо, а е причинено от чувство за безнаказаност, толерирано чрез \"политически маркетинг\". Тази теза разви главният прокурор Сотир Цацаров в понеделник в Бургас, където присъства на антитерористична конференция, организирана от Висшия съдебен съвет (ВСС).\r\n\t \r\n\tПо думите му просто е \"удобно\" масовото недоволство срещу ромското насилие в Асеновград да бъде представяно за етническо, а всъщност то е резултат от \"дълго толерирано чувство за безнаказаност\".\r\n\t \r\n\t\"И това съзнание за безнаказаност не е само в резултат на извършени криминални прояви, а то продължава в тези български градове и села, където в ромските махали се толерира незаконното строителство и ред административни нарушения, на които се гледа по-снизходително\", коментира Цацаров.\r\n\t \r\n\tСпоред него \"решението на целия проблем е такова, че нещата трябва да минат в равна мяра за всеки и всяко нарушение да се наказва, а както и да се спре политическия маркетинг в ромските махали\". Това обаче не се случва, тъй като населението на тези квартали е необходим електорат по време на избори.\r\n\t \r\n\tВ тази връзка Цацаров коментира, че средствата, предвидени в годините назад за интеграция на ромите, \"са изразходени за интеграция на тези, които са ги изразходвали\". Като пример той посочи делото срещу депутата от БСП Манол Генов, който предстои да бъде обвинен тази седмица. Част от разследването е именно за купуване на гласове в ромски махали.", "date": "18:00 | 10 юли 2017 | ", "title": "Антиромските протести в Асеновград спират временно"}
{"url": "http://www.mediapool.bg/mvr-izgoreliyat-kran-do-ndk-veroyatno-e-polyat-i-zapalen-news266437.html", "text": "По-вероятно е кранът до НДК да е бил полят вътре с нещо, а човекът, който го е подпалил, също да е бил вътре зад загражденията, обяви в понеделник директорът на столичната полиция старши комисар Ивайло Иванов. Преди ден версията на полицията бе, че кранът е запален с коктейл \"Молотов\", хвърлен през оградата и поради това никой не е забелязал извършителя на престъплението.\r\n\t \r\n\tМашината, с която започна демонтирането на паметника \"1300 години България\" пред НДК, бе подпалена в нощта на събота срещу неделя. При инцидента нямаше пострадали. Има единствено материални щети, съоръжението е повредено, а щетите се оценяват на близо един милион лева.\r\n\t \r\n\tСлед преглеждане на записите от охранителните камери разследващите не са успели да установят мятането на коктейл \"Молотов\". Това е наложило и повторен оглед в понеделник, за да се изясни причината за запалването.\n\n\r\n\t \r\n\t\"Отхвърляме версията засега на този етап да е запален кранът с бутилка, която е хвърлена отвън. Клоним към версията, че самият кран е полят вътре с нещо и човекът е бил вътре зад загражденията\", каза Иванов.\r\n\t \r\n\t\"Една от версиите, по която се работи е да е съпричастен и пазачът, който е охранявал обекта, това в момента се проверява\", каза шефът на полицията.\r\n\t \r\n\tПо думите му охранителят не е действал професионално, защото сигналът, който подал на 112 е след пожара. Първият сигнал е от очевидци. \"Той се е обадил след това (след очевидците)\", посочи Иванов.\r\n\t \r\n\tЗасега 42-годишният охранител е само свидетел по делото. На този етап все още няма заподозрени. Другите версии, по които се работи към момента са за вандализъм от страна на хората, които протестират срещу демонтажа на паметника.", "date": "18:58 | 10 юли 2017 | ", "title": "МВР: Изгорелият кран до НДК вероятно е полят и запален"}
{"url": "http://www.mediapool.bg/14-kilometroviyat-zhp-tunel-elin-pelin-kostenets-shte-e-nai-dalgiyat-u-nas-news266438.html", "text": "Планираният железопътен тунел между Елин Пелин и Костенец ще е 14 километра и ще е най-дългият в България. Ще струва около 500 млн. лева, които ще бъдат покрити с европейско финансиране и трябва да е готов за 6 години. Това става ясно от обявената обществена поръчка за продължаването на железопътната магистрала \"Тракия\" между София и Бургас, чиято модернизация започна с европейски средства през първия програмен период.сегашния \"първенец\"- \"Козница\" .8 кмнамира между жп гарите Копривщица и Стряма и е построен за по-малко от три години в средата на миналия век.\r\n\tВтората обществена поръчка е за модернизацията на  с дължина от 25 км и прогнозна стойност от 361.4 млн. лв. без ДДС.\r\n\tЗаложено е изграждането на 3 тунела за двойна жп линия с обща дължина ог 4568 метра, както и 23 моста и виадукти с приблизителна дължина 2230 м.\r\n\tПредвижда се и изграждането на нова жп гара в Костенец, която ще има връзка със старата. Ще бъде и обновена и гарата в Белово.", "date": " | 18:58 | 10 юли 2017 | ", "title": "14-километровият жп тунел Елин Пелин – Костенец ще е най-дългият у нас"}
{"url": "http://www.mediapool.bg/martin-dimitrov-palen-proval-na-darzhavata-za-vrashtaneto-na-parite-na-ktb-news266440.html", "text": "След публикуването на двете стенограми за КТБ най-важното е колко пари са върнати обратно в масата по несъстоятелност. Това е най-важният въпрос, защото, ако са върнати парите, са хванати хората, коментира политикът от \"Нова република\" и бивш депутат Мартин Димитров в понеделник пред бТВ.\r\n\t\r\n\t\"Данните, които имаме до момента, са лоши. Пълен провал на държавата по отношение на връщането парите на КТБ. Очевидно синдиците не се справят, Фондът за гарантиране на влоговете не се справя, Министерството на финансите не се справя\", констатира той.\r\n\t\r\n\t\"На нашия въпрос от месец април колко пари до момента сте събрали вече дори не ни отговарят. Бягат от отговора на този въпрос, с което ни принудиха, нас с Петър Славов и Методи Андреев, да водим поредното дело срещу Министерството на финансите\", каза Мартин Димитров.\r\n\t \r\n\tПо думите му най-важният въпрос е може ли нещо да се направи сега. Единият вариант, който искат парламентарните партии и сегашното управление, е нищо да не се прави повече.\r\n\tМоже да се направи все още международно разследване, както направиха навсякъде по света, където имаше подобни фалити, допълни Димитров, който като депутат в миналия парламент още от самото начало настояваше за такова международно разследване.\n\n\r\n\t\r\n\tТой припомни, че има написан доклад  но това не е същинско разследване, а подготовка за разследване.\r\n\t\r\n\t\"Българската страна отказа международното разследване, въпреки нашите усилия. Не е толкова късно това да бъде направено, защото парите могат да бъдат проследени, виновните лица могат да бъдат разкрити и поне част от парите могат да бъдат върнати\", добави Мартин Димитров.\r\n\t\r\n\tСегашният парламент се отказа, там темата вече не присъства, искат и ние да се откажем, то това би било голяма грешка, коментира още той.\r\n\t\r\n\tСпоред него е имало \"чадъри\" от страна на държавни институции и някой си е затварял очите.\r\n\t \r\n\tНа страница 18 има една интерес. Констатация, че източването е ставало между 2011 и 2014 г., което означава и в мандата на ГЕРБ, и в мандата на БСП, каза още Димитров.\r\n\t \r\n\tСпоред него, ако са искали да ги хванат, са можели да ги хванат:\"Още повече, че в този момент КТБ са придобивали друга банка, което е основание за пълна проверка. По нашето законодателство не могат да ти позволят да купиш друга банка, освен, ако не бъдеш проверен на място за всичко. Дали тази проверка се е състояла все още нямаме отговор\".\r\n\t \r\n\tДа управлява БСП, в техния мандат да се случва източването на банката и после да ни казват, че са ни спасили – това е много нахално и много нагло изказване, допълни Мартин Димитров.\r\n\t\r\n\tМного текстове от стенограмата са заличени. Има решение на съда, което казва, че стенограмата трябва да бъде публична. Съдът не казва, че определени текстове трябва да бъдат заличени. Изведнъж президентът Радев и неговата администрация, дори част от заглавието са заличили.\r\n\t \r\n\t\"Това означава, че президентът Радев казва: \"Аз няма да изпълнявам решенията на съда, а ще ги изпълнявам така, както аз намеря за добре, частично и по моя целесъобразност\", каза още той.", "date": "19:41 | 10 юли 2017 | ", "title": "Мартин Димитров: Пълен провал на държавата за връщането на парите на КТБ"}
