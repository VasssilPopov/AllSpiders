{"url": "http://www.mediapool.bg/ek-predlaga-prastovite-otpechatatsi-da-stanat-zadalzhitelni-v-lichnite-karti-news278088.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи във вторник личните карти на гражданите на Европейския съюз да съдържат задължително дигитални пръстови отпечатъци на притежателите си като част от борбата срещу фалшификацията на документи, използвани от престъпници и екстремисти.\r\n\t \r\n\tПредложението най-вероятно ще предизвика бурни реакции в страни като Германия, където защитата на личните данни е особено важна поради исторически причини, отбелязва Ройтерс.\r\n\t \r\n\tКомисията иска по този начин да премахне хартиените документи, които лесно се фалшифицират и използват за проникване в ЕС от територията на държави, които не членуват в блока.\r\n\t \r\n\tМерките не предвиждат задължително въвеждане на лични карти от държавите членки, но страните, в които ги има, ще трябва да включат в тях два биометрични показателя - два пръстови отпечатъка и снимка на лицето на държателя.\r\n\t \r\n\tЛичните карти, които не отговарят на изискванията, ще бъдат премахнати в срок от пет години, а до десет трябва да бъдат отстранени и тези, които не се разчитат от технически устройства.\r\n\t \n\n\r\n\tНовоиздадените карти няма да имат срок на валидност повече от 10 години.\r\n\t \r\n\tКомисията предложи и други мерки за сигурност като улесняване на достъпа на властите до информация от електронни и банкови профили от една държава членка в друга.\r\n\t \r\n\tПредвижда се също разширяване на списъка за забрана на продажбата на химикали, които могат да бъдат използвани за създаване на експлозиви. Има предложение и за ограничаване на трафика на огнестрелни оръжия.\r\n\t \r\n\tВсички тези предложения се нуждаят от одобрението на държавите членки и на Европейския парламент.\r\n\t \r\n\tПо данни на Европейската комисия сега 80 милиона европейци притежават лични карти, които не се разчитат от технически устройства и не съдържат биометрични данни.\r\n\t \r\n\tВъв всички държави членки на ЕС има лични карти освен в Обединеното кралство, Ирландия и Дания. В Австрия и Швеция те не са задължителни.\r\n\t \r\n\tСред евродепутатите има гласове против идеята за новите лични карти. Германският депутат от Зелените Ян Филип Албрехт е на мнение, че задължителното включване на пръстови отпечатъци в документите за самоличност не е залог за сигурност и посочва, че дори и отпечатъците могат да се фалшифицират.\r\n\t \r\n\tЕвропейският съюз изисква от 2009 г. в личните карти да се съдържат биометрични данни, но повечето държави забавиха прилагането на мярката.\r\n\t \r\n\tПрилагането й се извършва по различен начин в различните държави. В белгийските лични карти има биометрични данни, но няма пръстови отпечатъци. В Германия гражданите имат право на избор дали в личните им карти да има пръстови отпечатъци. В Испания новите лични карти съдържат отпечатъци.", "date": "2018.04.17", "title": "ЕК предлага пръстовите отпечатъци да станат задължителни в личните карти"}
{"url": "http://www.mediapool.bg/spetsprokuraturata-razsledva-izmama-s-evrosubsidii-za-192-000-lv-news278069.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираната прокуратура разследва измама с евросубсидии за производство на биотор за 192 000 лв. По случая са повдигнати обвинения на три лица, съобщи държавното обвинение.\r\n\tОрганизирана престъпна група за неправомерно усвояване на еврофондове на територията на област Перник била създадена през 2015 г. Тя била ръководена от бизнесдама от града, която няколко пъти била осъждана, в това число за злоупотреби с фондове от ЕС, посочват от прокуратурата.\r\n\tБизнесдамата, чието име не се споменава, организирала регистрацията на лица от ромски произход като земеделски производители, изработвала проектите и всички други необходими документи.\r\n\tРомските младежи кандидатствали за подпомагане и спечелили проекти от Държавен фонд \"Земеделие\" по мярка 112 на \"Програма за развитие на селските райони\" за създаване на стопанства на млади фермери.\r\n\tТе получили финансиране за производство на биохумус чрез преработка на почвата с калифорнийски червеи. Този биотор все по-често се използва от българските фермери за производството на разсад.\r\n\tСъс съдействието на пернишката бизнесдама седемте роми сключили договори за финансиране по ПРСР за по 48 000 лв. за организиране на производството. В повечето случаи производството трябвало да стане върху земеделски площи, собственост на майката на ръководителката на групата.\r\n\tСлед първоначалната подготовка на лехите за биотор \"младите фермери\" получили преводи на първите траншове от по 24 000 лева, като на един тях било предоставено пълното финансиране от 48 000 лв.\r\n\tИзненадваща проверка по изпълнението на договорите обаче установила, че след отпускането на общо 192 000 лв., не е извършвана никаква дейност.\r\n\tРазследващи случая установили, че бизнесдамата е получила преведените на \"младите фермери\" пари, след което им платила им по свое усмотрение, а огромната част от средствата разпределила между участниците в престъпната група, съобщават от прокуратурата.\r\n\tОт съобщението не става ясно освен бизнесдамата от Перник, кои са другите двама участници в организираната престъпна група. Посочено е само, че на тримата са им наложени мерки за неотклонение \"парична гаранция\", в размер съответно на 50 000 лв., 25 000 лв. и 5000 лв.\r\n\tПри специализирана операция на ГДБОП и Специализираната прокуратура в Перник, Радомир и село Ракеловци в пет претърсени адреса са намерени и иззети множество документи, печати на нотариуси и други доказателства за престъпната дейност на групата, се казва още в съобщението на прокуратурата.", "date": "2018.04.17", "title": "Спецпрокуратурата разследва измама с евросубсидии за 192 000 лв."}
{"url": "http://www.mediapool.bg/vse-poveche-siriytsi-se-vrashtat-ot-germaniya-v-turtsiya-news278063.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсе повече сирийци, които са получили бежански статут в Германия, напускат страната, твърдят германски журналисти. Те са стигнали до този извод в рамките на журналистическо разследване, проведено от екипи на обществено-правната телевизия ARD и репортерския формат \"STRG_F\". Повечето интервюирани сирийци са посочили, че напускат Германия заради усложнената процедура по събирането на разделените им семейства, съобщава българската секция на Дойче веле.\r\n\t \r\n\tСпоред журналистическото разследване, много от бежанците пътуват до Турция нелегално и отчасти по твърде опасни маршрути. И тъй като нямат визи за Турция, те често прибягват до услугите на каналджии. Така се стига до следната парадоксална ситуация: онези, които са ги докарали до Германия, сега ги връщат обратно в Турция.\r\n\t \r\n\tВ социалните мрежи междувременно има групи, в които хиляди сирийци обменят информация за \"бягството в обратна посока\". Много от тях назовават и цените, изисквани от каналджиите за различните отсечки. Така например прекосяването на река Еврос, чието българско име е Марица, струва около 200 евро. Това е реката, която разделя Гърция и Турция - и която неслучайно е наричана \"реката на смъртта\". При рискованато прекосяване на водите ѝ редовно се стига до инциденти, някои от които са с фатален край.\n\n\r\n\t \r\n\tБежанците, получили бежански статут в Германия, не се нуждаят от виза, за да пътуват в рамките на ЕС. Затова и могат легално да стигнат до Гърция. Услугите на каналджиите са им нужни за преминаването от Гърция в Турция. Или евентуално от България в Турция.\r\n\t \r\n\tТъй като няма официални данни за броя на заминаващите бежанци, към момента все още не може да се каже дали става дума за нова тенденция или по-скоро за рядък феномен. Според разследващите журналисти, през 2017 Федералната служба за миграцията и бежанците е регистрирала близо 4 000 сирийци като \"преместили се на неизвестно място\". Сред тях вероятно има и такива, които са заминали за Турция.\r\n\t \r\n\tВ рамките на разследването си германските журналисти са придружили няколко сирийци по пътя им към Турция. По време на пътуването те са разговаряли и с каналджии, един от които им разказал, че на ден връща по около 50 души от Европа в Турция - предимно сирийски бежанци, които имат право на престой в Германия. А друг каналджия споделил, че междувременно прекарва повече бежанци от Европа към Турция, отколкото в обратната посока.\r\n\t \r\n\tВ репортажа е цитиран германският представител на Комисариата на ООН за бежанците Доминик Барч, който казва, че знае за такива случаи, но не може да назове точни цифри. \"Парадоксално е, че бежанци тръгват обратно по същия път, по който са стигнали до Германия\", коментира Барч. Според него това показва колко важно е семейството за тези хора.\r\n\t \r\n\tМного от сирийските бежанци в Германия са били информирани, че семействата им ще могат да дойдат в Германия от март т.г. нататък, казва още Доминик Барч. При коалиционните преговори за сформиране на новото германско правителство ХДС, ХСС и ГСДП се споразумяха членовете на семействата на сирийски бежанци, получили бежански статут в Германия, да могат да пристигат при тях от август 2018 нататък, като броят ще бъде ограничен до 1000 души на месец.\r\n\t \r\n\tНа въпрос на репортерите на ARD дали Германия би трябвало да се ангажира в подкрепа на сирийските бежанци, които искат да напуснат страната, новият вътрешен министър Хорст Зеехофер отговаря така: \"Ние сме свободна страна. Слава Богу, Европа е регион на свободата. Нима сега трябва да контролираме на границата и заминаващите?\".\r\n\t \r\n\tЛуизе Амтсберг от фракцията на Зелените в Бундестага говори в тази връзка за политически провал. \"Разбирам хората, които отново тръгват на път, за да се съберат със семействата си. Тяхната лична сигурност не им е достатъчна. А ние, политиците, се провалихме, защото не успяхме да предложим на тези хора истинска перспектива\".", "date": "2018.04.17", "title": "Все повече сирийци се връщат от Германия в Турция"}
{"url": "http://www.mediapool.bg/sadat-otmeni-formulata-za-smetkite-za-parno-za-sgradna-instalatsiya-news278066.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФормулата, с която се определят сметките за т. нар. сградна инсталация, е отменена от тричленен състав на Върховния административен съд (ВАС).\r\n\tСъдебният състав се е произнесъл по жалбите на петима граждани и е осъдил министъра на енергетиката да плати 870 лв. съдебни разноски.\r\n\tСъдът е приел, че методиката за дялово разпределение на топлинната енергия, която се прилага от април 2007 г., е приета в нарушение, а част от параметрите в нея са неясни. Освен това тя не давала възможност да се постигне целта на Закона на енергетиката сметките за парно да включват само консумираната топлинна енергия въз основа на действително потребление.\r\n\tТака практиката в България влиза в противоречие с европейска директива, която задължава държавите от ЕС да въведат прозрачни правила за разпределение на разходите за потребление на топлинна енергия или топла вода в сгради. Целта е да се осигури прозрачност и точност при отчитането на индивидуалното потребление, което да даде възможност на потребителите да регулират потреблението си.\r\n\t \r\n\tПотреблението от отделните клиенти в сграда - етажна собственост на топлинна енергия, отдадена от сградната инсталация се определя по изчислителен път, но въпреки това разпределеното индивидуално потребление ще е по-близо до действителното тогава, когато определеното общо количество топлинна енергия, отдадена от сградната инсталация е максимално близко до действителното, пише в решението на първоинстанционния състав на ВАС. Въпреки измененията и допълненията на Закона за енергетиката, направени с параграф 23 от Закона за енергийната ефективност, подзаконовата нормативна уредба, касаеща определянето на количеството топлинна енергия, отдадена от сградна инсталация на сгради -етажна собственост чрез формулата по чл. 6.1.1 от Методиката, тя остава непроменена, посочват съдиите.\r\n\tРешението може да се обжалва пред 5-членен съдебен състав в 14-дневен срок от съобщението до страните. \r\n\t \r\n\tМинистърът на енергетикатапотвърди, че се подготвят нови промени в енергийния закон, които да са изцяло съобразени и с европейските изисквания, и в интерес на българските потребители. За целта е формирана работа група, включваща представители на брашнови и потребителски организации.", "date": "2018.04.17", "title": "Съдът отмени формулата за сметките за парно за сградна инсталация"}
{"url": "http://www.mediapool.bg/ostrov-na-beznakazanost---ubiystvoto-na-zhurnalistka-oshte-razdelya-malta-news278067.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛичност, която предизвиква крайни реакции и в живота, и в смъртта, Дафне Каруана Галиция продължава да бъде символ на разделението в Малта. Половин година след убийството й ваканционният остров все още търси отговори, пише във вторник ДПА.\r\n\t \r\n\tВ едно иначе избуяло с пшеница поле в Малта има място, където не растат нито цветя, нито трева. Това място, където разследващата журналистка Дафне Каруана Галиция беше убита през октомври при експлозията на поставена под седалката на колата й бомба, е украсено със свещи и транспарант с надпис \"Справедливост\".\r\n\t \r\n\tШест месеца по-късно убийството й все още не е разкрито. Мнозина се съмняват, че това ще стане някога. За сестрата на журналистката реалността на нападението все още е не е избледняла. Седнала във фоайето на хотел, Корин Вела предпочита да говори приглушено.\r\n\t \r\n\tНа малък остров с население от 450 000 души анонимността е невъзможна и човек никога не може да е сигурен кой слуша от съседната маса.\r\n\t \n\n\r\n\tЦялото семейство се колебае да прави публични коментари, но неговата критичност и недоверие към малтийските власти и правителството са отдавна известни.\r\n\t \r\n\tВела се съмнява, че тримата мъже, обвинени в убийството на сестра й, ще бъдат осъдени.\r\n\t \r\n\t\"Справедливост за Дафне означава нейните убийци и тези, които са ги изпратили, да бъдат изправени пред правосъдието. Означава също справедливост за замесените в престъпленията, които тя разкри\", казва 52-годишната жена.\r\n\t \r\n\tПрестъпления като корупция, пране на пари и замесване на високопоставени правителствени служители в тях бяха обичайни теми в блога на Каруана Галиция Running Commentary (Текущ коментар).\r\n\t \r\n\tВ блога веднъж бе заявено, че Мишел Мускат - съпругата на малтийския министър-председател Джоузеф Мускат, е получила тайно един милион евро от Азербайджан след като беше разкрито, че компания, спомената в Панамските документи, е нейна.\r\n\t \r\n\t\"Затвориха й устата, защото тя имаше значение\". Отново и отново, това изречение се използва за описание на убийството на 53-годишната жена. То се чете и на импровизиран паметник срещу Съдебната палата в центъра на Валета. Снимка на Каруана Галиция и цветя осем пъти бяха махани от мястото, което предизвика гнева на някои хора.\r\n\t \r\n\t\"Няма значение дали я обичаш или я мразиш, не това е важното\", казва Пиа Замит, която заедно с Клеманс Дюжарден е основала движението \"Окупирай правосъдието\". Движението цели да окаже натиск върху властите да действат и да напомня на обществеността за значимостта на смъртта на Каруана Галиция.\r\n\t \r\n\t\"Има много хора, които са точно толкова ядосани, колкото сме и ние. Но са прекалено уплашени да говорят открито\", казва Дюжарден.\r\n\t \r\n\tУбийството на журналистката е променило всичко и нищо. Първоначалната ярост на масовите протести срещу корупцията, престъпленията на белите якички и влиянието на престъпността върху политическите институции утихна. Защо да се бориш за промяна, ако собственият ти портфейл не е засегнат, пита риторично Дюжарден.\r\n\t \r\n\tМеждувременно Малта процъфтява. Безработицата е ниска, а на ваканционния остров пристигат рекорден брой туристи.\r\n\t \r\n\tНо евродепутати наскоро започнаха да изразяват съмнения дали Малта спазва основополагащите европейски ценности.\r\n\t \r\n\t\"Навсякъде, накъдето погледнеш, сега има мошеници. Положението е отчайващо\", беше последното заглавие на материал, писан от Каруана Галиция. Няколко минути по-късно тя беше мъртва.\r\n\t \r\n\t\" В Малта има много хора, които смятат, че Дафне беше човек, който заслужаваше нещо още по-лошо. И го казват без притеснения\", посочва Мануел Делия - 41-годишен блогър, който определя Каруана Галиция като свой наставник.\r\n\t \r\n\t\"Тя ме научи какво означава \"просто го направи\", казва Делия. \"Даваше ми съвети и много сме обсъждали как да се опазиш след това\".\r\n\t \r\n\tПроучванията на Каруана Галиция върху Панамските документи, банка \"Пилатус\", незаконни петролни сделки, и съмнителната търговия с малтийски паспорти са свързани, казва Делия.\r\n\t\"Какво свързва всички точки? Ръкавицата има пръсти. Трябва да разберем коя е ръката, върху която е сложена\".\r\n\t \r\n\tЗа някои подходът на Делия и Замит е твърде краен. Тяхната решимост се цени, но има опасения, че така те ще се изолират и дори може да се окажат застрашени. Убийството на словашкия разследващ журналист Ян Куциак през февруари показа, че нападението срещу Каруана Галиция не е изолиран инцидент в ЕС. Въпреки това, Делия казва, че би дезертирал от бойното поле, ако се откаже сега.\r\n\t \r\n\tВ Малта мнозина имат собствени истории за Каруана Галиция. Освен задълбочените си разследвания на малтийската корупция, тя подхранваше и клюките на острова. Всеки можеше да очаква в определен момент да попадне в блога й.\r\n\t \r\n\tКаруана Галиция имаше много врагове, големи и малки. Семейството й я помни като любящ човек, който никога не е престанал да се възмущава от несправедливостта, казва сестра й Корин. Синовете й Матю, Андрю и Пол оттогава са обърнали гръб на Малта от съображения за сигурност.\r\n\t \r\n\t\"Домът от детството ни, в който майка ни вложи толкова много енергия и любов, стана място, което ни кара да страдаме\", казва Андрю. \"А страната ни стана оазис за безнаказаност за хората, които са били в заговора за убийството й\", подчертава синът на убитата журналистка.", "date": "2018.04.17", "title": "\"Остров на безнаказаност\" - убийството на журналистка още разделя Малта"}
{"url": "http://www.mediapool.bg/merkel-rusiya-nosi-savmestna-otgovornost-za-himicheskoto-napadenie-v-siriya-news278064.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел каза, че Русия като съюзник на сирийското правителство носи съвместна отговорност за химическото нападение в Източна Гута по-рано този месец, но подчерта, че възнамерява да продължи диалога с руския президент Владимир Путин, предаде Ройтерс.\r\n\t \r\n\t\"Знаем, че що се отнася до нападението с отровен газ в Сирия, Русия като съюзник на (президента Башар) Асад носи съвместна отговорност, в това няма съмнение, но все пак е важно да продължим да разговаряме с Русия\", заяви Меркел на пресконференция с новозеландската министър-председателка Джасинда Ардърн и добави, че очаква да се срещне с Путин в близко бъдеще.\r\n\t \r\n\tГерманският правителствен говорител Щефен Зайберт каза, че Меркел и Путин са обсъдили по телефона как да се даде тласък на политическия процес за спиране на конфликта в Сирия. По думите му двамата лидери са се \"съгласили, че политическият процес трябва да бъде в центъра на усилията за спиране на продължаващия от години кървав конфликт\".\r\n\t \r\n\tПутин е казал на Меркел, че предвожданите от САЩ въздушни удари в Сирия са нарушили международното право и са навредили на мирния процес.\r\n\t \n\n\r\n\tДвамата са изтъкнали \"важността от провеждане на обстойно и обективно разследване от намиращата се в Сирия мисия на Организацията за забрана на химическите оръжия (ОЗХО)\".\r\n\t \r\n\t\"И двете страни изразиха готовност да съдействат за възобновяване на политическо-дипломатическите усилия по сирийския въпрос . . . и да продължат двустранните контакти в тази връзка\", заяви Кремъл.\r\n\t \r\n\tПутин и Меркел също така са обменили мнения по въпроси, свързани с изпълнението на проекта \"Северен поток 2\".\r\n\t \r\n\tГермания има специална посредническа роля, която й позволява да държи отворен прозореца за диалог с Русия по сирийската криза, каза същевременно германският външен министър Хайко Маас, цитиран от Ройтерс.\r\n\t \r\n\tГоворейки на пресконференция с Берлин заедно с гостуващия канадски външен министър Кристия Фрийланд, Маас посочи, че блокираният сирийски мирен процес ще бъде предмет на дискусия на срещата на външните министри от Г-7 в Торонто през уикенда.\r\n\t \r\n\t\"Трябва да използваме този момент, за да задвижим отново политическия процес, - каза той за предстоящата среща, на която Русия няма да присъства. - \"Ние се нуждаем и от Русия за този диалог\", добави Маас, намеквайки, че традиционно близките отношения на Берлин с Москва могат да улеснят тази цел.", "date": "2018.04.17", "title": "Меркел: Русия носи съвместна отговорност за химическото нападение в Сирия"}
{"url": "http://www.mediapool.bg/orban-i-proletta-na-avtokratite-news278065.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова е една благодатна пролет за автократите. Трима от тях, които са на власт в Китай, Египет и Русия - са извън онова, което наричаме \"демократичния Запад\". Но четвъртият - в Унгария, е на Запад, и то в Европейския съюз.\r\n\t \r\n\tТова, че Виктор Орбан, новопреизбраният лидер в Будапеща, се вписва в тази компания, подчертава силата на тази авторитарна тенденция.\r\n\t \r\n\tНай-големият от тази група - китайският лидер Си Цзинпин, беше провъзгласен с акламации от Общокитайското събрание на народните представители (парламента) за пожизнен президент в началото на март. Седмица по-късно Владимир Путин в Русия получи четвърти президентски мандат с още по-висок процент (в изборите), отколкото преди.\r\n\t \r\n\tАприл току-що бе започнал, когато бе обявено, че Абдел Фатах ас Сиси е бил преизбран за президент на Египет с 97 на сто от подадените гласове. А в началото на миналата седмица премиерът Орбан спечели третия си пореден мандат за ръководство на Унгария с още по-съкрушителна победа над другите партии, отколкото досега.\r\n\t \r\n\tВ Китай липсваше опозиция. Нямаше такава и в Египет, тъй като другият кандидат, по всеобщо убеждение, бе вписан в изборната бюлетина, за да създаде лъжлива представа за наличие на избор. В Русия имаше някаква опозиция - включително от подкрепян от комунистическата партия мини-олигарх, и от една либерална млада тв звезда, която е дъщеря на бившия ментор на Путин. Но радикалният опонент - Алексей Навални, не бе допуснат за участие, макар да бе ясно, че не може да спечели, тъй като бе забранен достъпът му до контролираните от държавата медии и той бе слабо известен в по-голямата част от страната.\r\n\t \n\n\r\n\tОрбан, за разлика от тях, има известно право да твърди, че е демократично избран. И от ляво, и от дясно имаше реални партии, които също искаха да победят и които вярваха, че могат поне значително да отслабят мощта му в парламента. Партията на Орбан - ФИДЕС, обаче спечели мнозинство от две трети, което му е необходимо да продължи редовно да променя конституцията. Опозиционните партии не успяха да подрежат крилата на лидера, а няколко (партийни) лидери подадоха оставки, обезсърчени от невъзможността да се се изправят отново пред гранитната блокада на Орбан на пътя към политическа промяна.\r\n\t \r\n\tНие можем да поставим 54-годишния Орбан под един знаменател с другите автократи по две причини. Първо, той подготви почвата за упражняване на власт с по-малко задръжки, отколкото в другите демокрации, като каза през 2014 г., че правителства, които не са \"нито западни, нито либерални, нито либерални демокрации, а може би не са и демокрации изобщо\", могат да бъдат най-успешни и най-конкурентни.\r\n\t \r\n\tТази откровена апология на системи, които дават приоритет на успеха (както и да бъде дефиниран той) над правилата на демократичната игра, отваря перспективата за бъдещи правителства на ФИДЕС да ограничават още повече тесните рамки на демократичния живот и на гражданското общество в Унгария в стремежа към по-силен икономически растеж.\r\n\t \r\n\tВторо, както писа унгарският политолог Андраш Биро-Над след изборите, победата на Орбан се дължи на три фактора: \"систематичното подкопаване на демократичната система в Унгария, успеха на анти-имигрантската платформа на Орбан, и фрагментирането на опозицията\". Подкопаването включва дискриминация срещу опозиционните медии, главно чрез лишаването им от държавни реклами и чрез предаване на повечето телевизионни канали в ръцете на съюзници на държавата или правителството. След изборите наблюдателите на ОССЕ посочиха,че гласуването \"се характеризираше с повсеместно преплитане на ресурси на държавата и на управляващата партия, което подкопаваше възможността на кандидатите да се състезават при еднакви условия\".\r\n\t \r\n\tЗа фрагментирането на опозицията, особено отляво, си е виновна най-вече самата опозиция. Предишната й некомпетентност в управлението, причастността й към дълбоки посегателства срещу жизнения стандарт и към промени в изборното законодателство, дискриминиращи опозиционните партии, лишиха от почти всякакво влияние социалистите и малките либерални партии.\r\n\t \r\n\tНо непреклонната позиция на Орбан срещу влизането в страната на всякакви мигранти, с малки изключения, бе ключовият елемент за неговия успех. Издадена неотдавна биография от журналиста ветеран от унгарски произход Пол Лендвай показва, че Орбан е \"прекосил\" широк политически спектър по пътя си към властта. Той е съосновател на ФИДЕС като отворена и либерална партия и критикуваше управляващите тогава партии за прекомерен патриотизъм. Сега обаче той използва съпротивата си срещу натиска от ЕС да приеме имигранти в Унгария, за да сплоти народа около своята политика на неприемане на никакви мигранти, събуждайки дълбоко залегналото му чувство, че е жертва на поредица от бедствия и масивни загуби на територия, както и решимостта му да оцелее като уникален, макар и изолиран, народ.\r\n\t \r\n\tПрез годините унгарският лидер си избра за враг номер едно Джордж Сорос - родения в Унгария еврейско-американски милиардер, който финансира либерални, про-ЕС, про-имиграционни неправителствени организации в Унгария и другаде.\r\n\t \r\n\tКакто ЕС, така и Ватиканът сега са срещу Орбан, който с ентусиазъм прегърна калвинистичното християнство след атеистичната си младост, представяйки се за спасител на християнска Европа. Докато унгарският премиер се самообявява за борец срещу мигрантите, особено тези от мюсюлмански страни, папа Франциск се самоопределя като техен защитник.\r\n\t \r\n\tВ деня, в който Орбан празнуваше своята победа, папата публикува апостолическа проповед, призоваваща римокатолиците да проявяват особено милосърдие към \"мизерстващите и отритнатите\", Тя бе съпроводена с видеокадри, показващи бежанец мюсюлманин от Афганистан.\r\n\t \r\n\tОт друга страна, Орбан има силна подкрепа от друг консервативен католик - бившия съветник на президента Тръмп - Стив Банън, който преди изборите каза за Орбан, че е \"най-значимият мъж на (европейската) сцена в този момент\".\r\n\t \r\n\tТъй като Орбан доказа популярността си чрез избори, и защото повечето от неговите сънародници унгарци виждат в негово лице щит срещу един враждебен свят, той сега наистина се вписва в образа, нарисуван му от Банън. Колкото повече гръмотевици мята Брюксел срещу него, толкова по-почитан е той у дома и подкрепян от крайната десница в чужбина. Колкото повече е обект на (мълчаливо) порицание от папата, толкова повече той задълбочава разрива в църквата между либерали и консерватори.\r\n\t \r\n\tОт всички авторитарни лидери, радващи се на пролетната благодат, Орбан, който управлява далече най-малката от техните страни, засега е най-значим за демократичния Запад.\r\n\tАвторитаризмът на Си, Путин и Сиси е познат на хората на Запад и те го намират за свойствен на техните страни. А Орбан е радикалният автократ \"отвътре\".", "date": "2018.04.17", "title": "Орбан и пролетта на автократите"}
{"url": "http://www.mediapool.bg/makron-e-protiv-razshiryavane-na-es-bez-reformi-i-poveche-integratsiya-news278070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз не трябва да приема нови страни членки, докато процесът на вътрешна интеграция не се задълбочи и не бъдат приети реформи, заяви френският президент Еманюел Макрон в реч пред Европейския парламент във вторник.\r\n\t \r\n\tМакрон отбеляза, че иска да приобщи държавите от Западните Балкани към европейския проект, но че времето за тяхното присъединяване все още не е дошло.\r\n\t \r\n\t\"Ще подкрепя разширяване само когато първо има задълбочаване (на интеграцията) и реформа на нашата Европа\", даде да се разбере той.\r\n\t \r\n\tМакрон подчерта, че не иска \"Балканите да се обърнат към Турция или Русия\", но не иска и една Европа, която, при условие че функционира трудно с 28, а утре с 27 (страни членки), да... (се окаже) с 30 или 32 (държави), със същите правила\".\r\n\t \n\n\r\n\tЛидерите на ЕС и Западните Балкани ще се съберат другия месец, за да обсъдят бъдещето на нестабилния регион, но на практика няма шанс някоя западнобалканска страна да получи покана за членство в съюза, отбелязва АП, имайки предвид насрочената за 17 май в София среща.\r\n\t \r\n\tСрещу \"нелибералните демокрации“ в Европа\r\n\tЕвропа трябва да защити своя модел на либерална демокрация пред авторитарните режими по света и \"нелибералните демокрации\" в ЕС, заяви френският президент, цитиран от Ройтерс,.\r\n\t \r\n\t\"Отговорът пред лицето на авторитаризма не е авторитарна демокрация, а авторитетът на демокрацията\", заяви Макрон, намеквайки прозрачно за правителствата на Полша и Унгария.\r\n\t \r\n\tФренският президент призова за енергична кампания преди европейските избори догодина, в момент, когато блокът е изправен пред предизвикателствата на Брекзита и възхода на национализма. Важно е преди тези избори \"да проведем демократичен, критичен дебат относно това, какво е Европа\", подчерта той пред евродепутатите.\r\n\t \r\n\tСпоред френския президент гражданите искат \"нов европейски проект\", който да отговаря на техните опасения и притеснения в свят, в който съюзници като САЩ обръщат гръб на многостранната търговия и договорите за климатичните промени. Демокрацията е най-добрият шанс на ЕС да се бори срещу възхода на национализма, подчерта той и призова европейските страни да защитават ценностите на свободата, равенството и многообразието.\r\n\t \r\n\t\"Искам да принадлежа към едно поколение, което ще е решило да защити твърдо своята демокрация. Няма да отстъпя пред никакво увлечение по авторитарните режими\", заяви в речта си френският президент. \"Не искам да съм част от поколение на сомнамбули\", добави той.\r\n\t \r\n\tМакрон предложи и създаването на европейска програма за финансиране на общностите, които приемат и интегрират бежанците, за да се избегне дебата за квотите за разселването им в ЕС.\r\n\t \r\n\t\"Лагерът на правото бе станал лагер на слабостта“\r\n\tФренският президент защити ударите, които страната му нанесе заедно със Съединените щати и Великобритания по цели в Сирия.\r\n\t \r\n\t\"Ние се намесихме за честта на международната общност\", обяви той пред Европейския парламент в Страсбург. Макрон се аргументира, че операцията е била проведена, за да бъдат спазени принципите на западния свят.\r\n\t \r\n\t\"Тези удари не решават нищо, но слагат край на една система, с която бяхме свикнали и при която, по някакъв начин, лагерът на правото бе станал лагер на слабостта\", подчерта френският президент.\r\n\t \r\n\tВ събота рано сутринта трите западни сили нанесоха удари по обекти на предполагаемата химическа програма на сирийския режим след атака на 7 април в Дума, при която има подозрения, че е бил използван отровен газ.\r\n\t \r\n\tМакрон обеща Франция да продължи да работи за \"инклузивно политическо решение за Сирия, говорейки с всички страни - Русия, Турция, Иран, режима в Дамаск и опозиционните сили\".\r\n\t \r\n\tНякои евродепутати разкритикуваха френските действия в Сирия, предаде Асошиейтед прес.\r\n\t\"Спрете войната в Сирия\" и \"Долу ръцете от Сирия\", можеше да се прочете на издигнати от тях плакати.\r\n\t \r\n\tСлед речта на Макрон председателят на Европейската комисия Жан-Клод Юнкер заяви пред евродепутатите, че е развълнуван от думите на френския президент. \"Истинската Франция се завърна\", подчерта Юнкер, цитиран от Ройтерс.\r\n\t \r\n\tПредседателят на Еврокомисията добави, че ЕС не е само клуб, воден от Франция и Германия, отговаряйки на притесненията, че традиционните водещи страни в Евросъюза имат надмощие в организацията. \"Европа не е само френско-германска. Имаме 28\" страни членки, подчерта той.\r\n\t \r\n\tИзбирането на Макрон за президент на Франция даде нова надежда на ЕС, но \"Европа е отбор\", заяви Юнкер.", "date": "2018.04.17", "title": "Макрон е против разширяване на ЕС без реформи и повече интеграция"}
{"url": "http://www.mediapool.bg/evropa-kitai-yaponiya-sasht-koi-vodi-nai-protektsionistka-politika-news278072.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички страни практикуват протекционизъм, повече или по-малко.\r\n\tКой е протекционист и кой не е? Президентът на САЩ Доналд Тръмп има много ясна визия за ситуацията: бездънният дефицит на американската външна търговия, близо 800 милиарда долара през 2017 година, които са равняват на 4,1% от брутния вътрешен продукт (БВП), има като естествена последица планината от излишъци, натрупана от Китай, Европа и Япония.\r\n\t \r\n\tТолкова много страни, които не играят по правилата на свободната търговия срещу бедните и много наивни американци.\r\n\t \r\n\tЗа да бъде изяснен въпросът, е необходимо да го разгледаме, като започнем от трите основни лоста, с които разполага една държава, за да защити своята икономика от чуждестранна конкуренция:\r\n\t1. мита;\r\n\t2. немитнически механизми (като квотите);\r\n\t3. парични мерки, т. е. манипулирането на валутните курсове.\r\n\tКогато става дума за митата, светът се дели на две. От едната страна са нововъзникващите пазарни икономики, а от другата - развитите държави. По данни на Световната търговска организация (СТО) Аржентина, Бразилия и Индия са сред най-протекционистките страни в света с мита, надхвърлящи 13%... Китай не е много далеч зад тях с малко под 10%. На практика е учудващо само предното място в класацията на Южна Корея, тъй като развитите държави (Европа, Япония и Съединените щати) са много по-надолу в индекса, с много близки мита между 2,5 и 4 пъти по-ниски от тези на първата група.\r\n\t \r\n\tДруго наблюдение, всички страни практикуват протекционизъм в конкретни сектори, с пикове, които може да бъдат впечатляващи, особено в селското стопанство: Япония като цяло не води протекционистка политика, но е наложила мита върху млечните продукти, надхвърлящи 67%.\n\n\r\n\t \r\n\tЩо се отнася до немитническите мерки, те са много по-малко осезаеми и доста разнообразни. Те могат да варират от въвеждането на квоти през субсидирането на вноса и технически и санитарни норми до законодателни текстове, благоприятстващи националните компании. Този инструмент е използван от всички страни без изключение. Като се започне от Съединените щати.\r\n\t \r\n\tОт закона от 1933 г. \"Купувайте американското\" федералното правителство е задължено да дава обществените си поръчки на американски фирми.\r\n\t \r\n\tВъпреки че нито един индикатор не позволява да бъде измерен ефектът от немитническите мерки, данни на независимата организация Global Trade Alert дават известна представа за важното значение на това явление. Между ноември 2008 година, когато лидерите на страните от Г-20 се ангажираха да се въздържат от издигане на нови бариери пред инвестициите и търговията със стоки и услуги, и юни 2017 г. Съединените щати имат на своята сметка не по-малко от 1820 допълнителни дискриминационни мерки, а Германия, Франция и Италия - общо близо 1000.\r\n\t \r\n\tТова е много повече от следващите страни, по-конкретно нововъзникващите пазарни икономики, които са по-големи поддръжници на митническите тарифи.\r\n\t \r\n\tОстават паричните мерки, т. е. манипулирането на валутните курсове. Формулировката, изречена от Джон Конали, министъра на финансите при президента Ричард Никсън, пред европейски дипломати, остана прочута: \"Доларът е нашата валута, но ваш проблем.\"\r\n\t \r\n\tТонът е зададен. Търговската война е и война на валутните курсове. Сред големите икономики Китай най-често е сочен с пръст, тъй като неговата валута е поставена в рамки и курсът й не може да се променя съвсем свободно: поскъпването на юана спрямо долара след влизането на Китай в СТО през декември 2001 г. и натрупването от страната на валутни резерви закъсняха твърде много и станаха факт поетапно чак след 2007 година. Япония не стои със скръстени ръце и нейната централна банка незабавно предприема мерки още щом бъде преценено, че йената е прекалено скъпа.\r\n\t \r\n\tНа практика всички страни прилагат повече или по-малко протекционизъм под някаква форма. Нововъзникващите пазарни икономики, включително Китай, определено малко повече. Развитите страни, начело със САЩ, обаче не са големите наивници, за каквито се представят - взетите от тях мерки просто като цяло са по-малко видими, това е всичко.", "date": "2018.04.17", "title": "Европа, Китай, Япония, САЩ: кой води най-протекционистка политика?"}
{"url": "http://www.mediapool.bg/pilotat-vryazal-se-v-publikata-na-rali-v-shumen-se-okaza-izdirvan-ot-10-g-news278073.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПилотът, който се вряза с колата си в публиката на рали \"Мемориал Валерий Великов\" в Шумен в неделя и рани четирима души, се оказа издирван от 2008 г. заради влязла в сила 3-годишна ефективна присъда за документна измама.\r\n\tПо-интересното е, че Николай Георгиев на два пъти е засичан от Интерпол – в Испания и Англия, като информация за това веднага е подавана към българските служби, но те така и не успяват да го заловят.\r\n\tТой не е задържан дори и след инцидента в неделя, а се предава съвсем доброволно във вторник – два дни, след като самоличността му е засечена заради катастрофата по време на \"Мемориал Валерий Великов\", става ясно от съобщение на прокуратурата.\r\n\tНиколай Христов Георгиев за пръв път е обявен за издирване на 23 май 2008 г., когато Варненската окръжна прокуратура издава Европейска заповед за ареста му, по силата на която оттогава той се издирва в страните члени на ЕС.\r\n\tОснование за това става задочно повдигнатото му обвинение за документна измама, според което в съучастие с Петър Петров в края на септември 1999 г. той се домогва до 79 500 щатски долара, \"собственост на морско лице\", посочва прокиратурата.\n\n\r\n\tВ началото на октомври 2008 г. Интерпол – Мадрид уведомява българските власти, че лице с отпечатъците на Георгиев е установено в испанската столица. Според информацията на местните власти той се представял за Наин Сабан Сабан, роден на 27 юни 1974 г. в Прищина, Югославия.\r\n\tПреди това българинът е локализиран отново от Интерпол, но този път в Северен Лондон. Това е станало, след като открил банкова сметка на собственото си име на 1 октомври 2007 г. През нея Георгиев направил три превода до своя сметка в България На 23 октомври 2007 г. превел 5450 британски лири, на 23 ноември същата година – 5400 лири, а на 26 ноември 2007 г. – 7000 британски лири. Тъй като нямал трудов договор, нито видими източници на доходи, банката наложила запор на сумата.\r\n\tВъпреки подадената от Интерпол информация, Георгиев остава неизвестност до 15 април т.г., като междувременно през 2013 г. влиза в сила 3-годишната му задочна присъда за диокументна измама, постановена от Варненския окръжен съд. Заради това решение той отново е обявен за издирване на 7 август 2013 г., а на 17 октомври 2014 г. прокуратурата издава втора европейска заповед за ареста му.\r\n\tВсичко това обаче не води до резултат, за да се стигне до катастрофата в Шумен, след която местното обвинени образува ново дело срещу Георгиев – този път за причиняване на средна телесна повреда на повече от едно лице. Впоследствие той се предава във вторник в областната дирекция \"Съдебна охрана\" във Варна. Не се съобщава да е бил конвоиран.\r\n\tЩастливата развръзка по 10-годишното неуспешно издирване на 45-годишния мъж става факт на фона на призивите за цялостна реформа на изпълнението на наказанията, издирвателната дейност и организацията на затворите, отправяни през последните месеци от главния прокурор Сотир Цацаров.\r\n\tПървоначално темата бе подета заради шесторния разстрел в Нови Искър, за който прокуратурата обвини самоубилият се рецидивист Росен Ангелов, който се оказа издирван близо 9 години заради влязла в сила негова 8-годишна присъда за блудство с малолетно момиче. По този повод Цацаров разпореди проверка във всички апелативни прокуратури в страна по линия на изпълнение на наказанията, според чийто резултати, обявени от него в началото на март, към момента безуспешно се издирват над 900 бегълци от правосъдието.\r\n\tТемата обаче претърпя нов развой, след като в началото на април двама рецидивисти, осъждани за убийства, успяха да избягат от Централния софийски затвор, като впоследствие стана ясно, че МВР е имало сведенията за плановете им още отпреди година. Покрай бягството на Владимир Пелов и Радослав Колев бяха разкрити множество пропуски в организацията на охраната в местата за лишаване от свобода, а всичко това бе последвано и от ново бягство – този път от Пловдивския затвор. Засега нито един от тримата бегълци не е заловен.\r\n\tДвата случая обаче провокираха нов призив от страна на главния прокурор – за създаването на изцяло нов затвор, който да събере всички особено опасни престъпници. Освен това Цацаров поиска затягане на режима във всички останали места за лишаване от свобода и увеличаване на заплатите на надзирателите, за което те протестират от години.", "date": "2018.04.17", "title": "Пилотът, врязъл се в публиката на рали в Шумен, се оказа издирван от 10 г."}
{"url": "http://www.mediapool.bg/tsvetanov-bsp-iska-da-vleze-vav-vlastta-prez-prezidentskiya-vhod-news278071.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t″Колкото и да им се иска на нашите опоненти, предсрочни парламентарни избори не се очертават. БСП нямат нужното обществено одобрение да спечелят избори, но искат да влязат във властта чрез служебния кабинет, който президентът Румен Радев ще назначи″. Това каза във вторник в Доспат заместник-председателят на ГЕРБ Цветан Цветанов.\r\n\tПо думите му така социалистите се опитвали да влязат така във властта ″през президентския вход″.\r\n\tСамо преди ден шефът на ГЕРБ в парламента обясни, че ″най-хубаво е да си президент, защото нищо не зависи от теб, а намираш само кусури″.\r\n\tДнес Цветан Цветанов посочи, че година след предсрочните парламентарни избори от БСП правят всичко възможно за политически сътресения и нестабилност.\r\n\t″Ние говорим за просперитет, за бъдеще, за кохезионна политика. Тях обаче това не ги интересува“, отбеляза Цветанов. Според него темповете на напредък на страната са добри, но е важно да се гарантира политическата й стабилност.\n\n\r\n\t″Много са опонентите, които ще искат да я разбият, защото тях това не ги устройва“, обясни зам.-председателят на ГЕРБ.", "date": "2018.04.17", "title": "Цветанов: БСП иска да влезе във властта през президентския вход"}
{"url": "http://www.mediapool.bg/ekipite-na-ozho-vlyazoha-v-duma-news278075.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОрганизацията за забрана на химическите оръжия (ОЗХО) в сряда ще получи достъп до мястото на химическата атака в сирийския град Дума, съобщи Русия във вторник. Сирийски държавни медии междувременно съобщиха, че инспекторите вече са влезли в града, но това все още не е потвърдено от ОЗХО.\r\n\tЕкипът на ОЗОХ пристигна в Дамаск още в събота, но не му бе позволено да влезе в намиращия се недалеч град Дума заради \"проблеми със сигурността\", изтъкнати от Русия.\r\n\tСАЩ, Франция и други западни сили обвиниха сирийското правителство и съюзника му Русия в умишлено забавяне на мисията на ОЗХО и изразиха опасения, че мястото на предполагаемата химическа атака, осъществена на 7 април, може да бъде манипулирано от руските военни и силите на сирийския режим, които междувременно завзеха Дума.\r\n\tВ дните след обгазяването на града, който бе последна крепост на опозицията на сирийския режим в този район, той мина под контрола на руските сили и сирийското правителство, което дори се похвали, че е провело \"прочистване\" там.\r\n\tНа 14 април рано сутринта САЩ, Великобритания и Франция предприеха въздушни удари срещу три обекта в Сирия, целящи да унищожат съоръжения с химическо оръжие на режима на Башар Асад.\n\n\r\n\tСирийското правителство и Москва твърдят, че мотивите на западните сили са изфабрикувани, тъй като химическа атака не е имало. В същото време не допускат в Дума инспекторите на ОЗОХ, които биха могли да установят какво се е случило.\r\n\tОпозиционни активисти, медицински организации и спасителни работници заявиха, че над 40 души са били убити, когато самолет е хвърлил варелни бомби, пълни с токсични химикали, върху град Дума, който тогава бе контролиран от бунтовническите сили.\r\n\tРусия твърди, че видеата и снимките от химическата атака са били фалшифицирани от британското разузнаване.\r\n\tВъз основа на информация от открити източници и от разузнавателните си служби, САЩ, Великобритания и Франция изразиха увереност, че е използван хлорин, а вероятно и нервнопаралитично вещество.\r\n\tГенералният директор на ОЗХО  Узумджу съобщи в понеделник, че Русия и Сирия са се позовали на все още нерешени въпроси със сигурността на инспекторите, което не позволява те да бъдат допуснати в Дума. \r\n\tВ понеделник група журналисти, много от които одобрявани от Москва, бяха заведени в Дума, съобщи британският в. \"Гардиън\". Всички те предадоха от там, че или не е имало химическа атака или че пострадалите са били подведени от неправителствата организация \"Бели каски\", които са объркали задушаващия ефект, предизвикан от прашните облаци, с този от отровни химикали.\r\n\tИгор Кирилов, ръководител на руската служба за радиологична, биологична и химическа защита, заяви пред журналистите, че пътищата все още се разчистват от мини и отломки, след което ще бъдат тествани от службите на ООН във вторник.\r\n\tСряда е денят, в който ние планираме да пристигнат експертите на ОЗХО, каза Кирилов на пресконференция в руското посолство в Хага.\r\n\tПо-рано руският зам.-външен министър Сергей Рябков заяви, че инспекторите на ОЗХО няма да бъдат допуснати в Дума, докато не им бъде издадено съответното разрешение от ООН. Той каза, че мисията не е получила одобрението на Департамента за сигурност и безопасност на ООН.\r\n\tООН обаче отрече инспекторите да чакат такова разрешение. Пристигайки през почивните дни в Сирия, вместо да заминат за Дума, инспекторите бяха откарани на тричасова среща със сирийския зам.-външен министър Фейсал Мекдад, в присъствието на руски представители по сигурността.\r\n\tНа инспекторите било предложено да интервюират 22-ма човека, които според сирийските и руските власти са били на мястото на атаката в Дума, като въпросните хора да бъдат докарани и интервюирани в Дамаск.\r\n\tАко екипът на ОЗХО успее все пак да влезе в сряда в Дума, вече ще са минали 11 дни от атаката. Очаква се инспекторите да вземат проби от почвата и други места, които да им помогнат да идентифицират какви химикали може да са били използвани. \r\n\tАмериканският посланик в ОЗХО Кенет Уорт заяви пред изпълнителния съвет на организацията в понеделник, че има съмнения, че руските сили са прочиствали мястото, след като бунтовниците са били евакуирани миналата седмица. Нашите опасения са, че те може да са манипулирали мястото с цел да попречат на усилията на мисията ОЗХО по установяване на фактите с цел провеждане на ефективно разследване, допълни Уорд, цитиран от Ройтрес.\r\n\tФренският външен министър също заяви, че е твърде вероятно доказателствата за химическото нападение в Сирия да са изчезнали. От съществена важност е на инспекторите да бъде даден пълен достъп, допълни той.\r\n\tВъншният министър на Русия каза преди ден пред Би Би Си, че \"гарантира, че Русия не е променяла нищо на място\".\r\n\tСирийското правителство отрича въобще някога да е използвало химическо оръжие.\r\n\tЕксперти на ООН и на ОЗХО обаче официално потвърдиха, че правителството на Асад е отговорно за четири химически атаки по време на гражданската война, включително нападението с газ зарин през април 2017 г. в контролирания тогава от опозицията град Хан Шейхун.\r\n\tКореспондент на американската телевизия Си Би ЕС е успял да влезе преди ден в Дума и е говорил с жители на сгради, където се твърди, че са намерени поне 30 тела на загинали от атаката.\r\n\t\"Изведнъж около нас се разпръсна газ. Не можехме да дишаме, миришеше на хлор\", казва един мъж.\r\n\tДруг човек, който твърди, че много хора от семейството му са били убити, показа на телевизионния екип жълт контейнер от сгъстен газ, който явно е пробил дупка в покрива на сградата. Контейнерът прилича на други подобни, които се появиха на снимки, разпространени веднага след газовата атака.\r\n\tКакво се е случило в Дума\r\n\tВ деня на предполагаемото химическото нападение градът все още беше последният в района на Източна Гута под контрола на бунтовниците. Хиляди хора са се укривали по мазетата по време на бомбардировките на правителствените сили, когато две бомби, пълни с химикали, са били пуснати последователно с няколко часа разлика на две различни места, разказват свидетели.\r\n\tСветовната здравна организация заяви, че според данни на нейни медицински партньори в Дума, около 500 пациенти са потърсили помощ в здравни заведения, като са проявявали признаци и симптоми, които се проявяват при въздействие на токсични химикали.\r\n\tСъобщено бе, че над 70 човека, които са се укривали по мазетата, са убити, като 43-ма от тях са свързани със симптоми, които се появяват при въздействие на силно токсични химикали, обяви СЗО.", "date": "2018.04.17", "title": "Екипите на ОЗХО влязоха в Дума"}
{"url": "http://www.mediapool.bg/sadiyskata-kolegiya-na-vss-ne-reagira-na-atakata-na-plamen-georgiev-sreshtu-sgs-news278076.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдийската колегия на Висшия съдебен съвет (ВСС) се раздели на две във вторник и не успя да вземе решение да реагира на нападките, отправени от шефа на Комисията за предотвратяване на корупцията и отнемане мна незаконно придобито имущество (КПКОНПИ) Пламен Георгиев срещу Софийския градски съд (СГС).\r\n\tКакто е известно, назначеният за ръководител на новия антикорупционен мегаорган атакува в свое интервю за \"Правен свят\" съдия Катерина Енчева заради решението ѝ да спре делото за конфискация срещу Цветан Василев, докато Съдът на ЕС в Люксембург не отговори на преюдициално запитване.\r\n\tСпоред Георгиев съдържанието на въпросите в него било \"невярно\", \"откровена лъжа\" и \"абсурдно твърдение\". Последва остра реакция на Съюза на судиите в България (ССБ), който призова ВСС да вземе отношение и да защити независимостта на съда. Веднага след това пък Георгиев на свой ред се оплака, че с позицията си съдиите му нарушвали правото на свободно изразяване.\r\n\tВ крайна сметка председателят на Върховния касационен съд (ВКС) и на Съдийската колегия в съвета Лозан Панов включи в дневения ред на заседанието на колегите му във вторник темата, предлагайки те да вземат отношение. След дебат, продължил повече от час, обаче колегитя се раздели на 6 на 6 гласа и до решение не се стигна.\r\n\tЗа това ВСС да излезе с позиция по случая гласуваха самият Панов, Атанаска Дишева, Цветинка Пашкунова, Севдалин Мавров, Боряна Димитрова и Олга Керелска – всичките избрани от квотата на съдиите във ВСС.\n\n\r\n\tОбратната позиция заеха Вероника Имова (избрана от парламентарната квота по предложение на ГЕРБ), Боян Магдалинчев (ГЕРБ), Драгомир Кояджиков (БСП), Боян Новански (\"Обединени патриоти\"), Стефан Гроздев (ДПС) и председателят на Върховния административен съд (ВАС) Георги Чолаков.\r\n\t\"В медийните изяви на Пламен Георгиев аз съзирам внушения относно професионални и етични качества на съдия, включително за постановяване на пристрастен съдебен акт, обслужване на интересите на една от страните и несвоевременно произнасяне на съда\", посочи по време на обсъждането Дишева, подчертавайки, че шефът на комисията \"Антикорупция\" е използвал недопустими квалификации по адрес на съда.\r\n\tПашкунова пък напомни на колегите ѝ, че именно ВСС е органът по закон, който е призван да отстоява независимостта на съдебната власт.\r\n\t\"Недопустимо ми се струва при упражняване на правомощия на съд в рамките на закона, съдията да бъде обект на нападки чрез медии и страни по делото, с внушения на зависимост, обвързаност и некомпетентност\", заяви тя.\r\n\tСпоред Боян Магдалинчев обаче изявленията на Пламен Георгиев не били вмешателство в работата на съда, а изразяване на позиция, като страна по делото. Затова и подчерта, че \"не са налице предпоставки за декларации\".\r\n\tАтанаска Дишева пък го репликира, отбелязвайки, че шефът на КПКОНПИ действа в качеството си на държавен орган, отправяйки недопустими призиви съдиите да не спират висящи производства за гражданска конфискация, независимо от отправеното запитване до съда в Люксембург.\r\n\t\"Това искане с внушение и настояване от страна на Пламен Георгиев ми се струва следващ опит за накърняване на независимостта на съдебната система. Засяга се независимостта на всички съдии, които в момента разглеждат такива дела и които ще разглеждат такива – да не отправят преюдициални запитвания\", заключи тя.\r\n\t\"В становищата на г-н Пламен Георгиев виждам не намеса в органите на съдебната власт, а виждам една огромна загриженост за това какъв ще бъде резултатът от тези чудовищни констатации, които всеки от нас знае, дори децата в България, за състоянието на банката. Тази загриженост на г-н Пламен Георгиев аз оценявам като едно държавническо поведение към въпроси, свързани с неговите правомощия. Той не се опитва да въздейства върху съда, а се опитва да изрази пред обществото и като страна публично своята загриженост към това дело\", защити поведението на шефа на КПКОНП Вероника Имова.\r\n\t\"Имаме отправени внушения към българския съд, което е недопустимо\", категоричен беше Севдалин Мавров.\r\n\t\"Действително акцентът трябва да бъде поставен на това, че държавен орган държи уважение на българския съд, да се съобразява с това, че атакувайки решение на български съд, той удря държавността. Ние не се намесваме в правораздавателата дейност, нито по правилността на акта\", обобщи ситуацията Пашкунова, подчертавайки, че ВСС трябва да гарантира независимостта на съда, както и антикорупционната комисия трябва да изпълнява своите задължения.\r\n\tГласуването обаче не доведе до взимане на конкретно решение и Лозан Панов закри заседанието на Съдийската колегия.", "date": "2018.04.17", "title": "Съдийската колегия на ВСС не реагира на атаката на Пламен Георгиев срещу СГС"}
{"url": "http://www.mediapool.bg/ek-preporacha-zapochvane-na-pregovori-za-chlenstvo-s-makedoniya-i-albaniya-news278077.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедония и Албания направиха във вторник първата си голяма крачка за присъединяване към Европейския съюз, след като ЕК отправи предложение към Съвета на ЕС да отвори официално преговорите за членството на двете страни.\r\n\tРешението на съвета трябва да бъде взето единодушно, а новината бе съобщена по време на съвместна пресконференция от върховния представител на ЕС за външна политика Федерика Могерини и еврокомисаря по разширяването Йоханес Хан в Страсбург.\r\n\tМогерини коментира че през последната година ЕК е забелязала положителна промяна и важни реформи в региона на Западните Балкани, което е довело до поканата за Албания и Македония. Йоханес Хан допълни, че това е износ на стабилност за региона от страна на ЕС.\r\n\tВсяка година през пролетта ЕК ще публикува доклад за напредъка на Западните Балкани по пътя към присъединяването към ЕС.\r\n\tРешението идва точно преди срещата на 17 май в София за Западните Балкани, инициирана от бъргарското европердседателство. Еврокомисарят Хан заяви, че срещата в София по същество няма да поставя въпроса за присъединителните процедури на тези държави, но ще има разговори за конкретни инициатива с ЕС – взаимодействие в областта на енергетиката, икономиката и свързаността. Разговорите ще бъдат по конкретни проекти.\n\n\r\n\t\"Това е инвестиция в мира, просперитета и сигурността на ЕС\", каза Могерини. Хан допълни, че Западните Балкани трябва да си дадат ясна сметка, че направените реформи не са достатъчни. \"Ние сме на добър път, но още не сме там. Няма преки пътища към членството в ЕС\", каза той.\r\n\tЗа Македония не бяха коментирани нито проблемите, които трябва да се решат, нито постигнатия напредък, но за Албания се говори конкретно. Тирана има проблем с малцинствата, с организираната престъпност, съдебната реформа, реформата на администрацията и корупцията.\r\n\tДругият проблем, който ЕС трябва да реши по време на процедурата за присъединяване на Западните Балкани, е радикализацията на младите хора. Огромен проблем е и подобряването на междусъседските отношения, особено в светлината на конфликта между Прищина и Белград.\r\n\tАз съм един от най-силно вярващите, че може да има споразумение за нормализация на отношенията между Сърбия и Косово, каза Могерини.\r\n\tВ същото време ЕК обяви, че Турция, която продължава да бъде кандидат за членство, с големи крачки се отдалечава от необходимите критерии в областите на върховенството на закона и защитата на човешките права.\r\n\tМогерини допълни единствено, че Анкара остава стратегически партньор на съюза и ключов играч в региона.", "date": "2018.04.17", "title": "ЕК препоръча започване на преговори за членство с Македония и Албания"}
{"url": "http://www.mediapool.bg/sadat-na-es-osadi-polsha-za-sechta-v-belovezhkata-gora-news278068.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдът на ЕС заяви, че Полша е нарушила европейските закони за опазване на околната среда с мащабната сеч в Беловежката гора, която е една от последните недокоснати гори в Европа, предаде Асошиейтед прес.\r\n\t \r\n\tСпоред обявеното във вторник решение на съда със засилването на сечта в Беловежката гора Полша не е спазила задължението си да защитава природни обекти от особена значимост.\r\n\t \r\n\tВаршава заяви, че сечта е била необходима за борба с разпространението на короядни бръмбари.\r\n\t \r\n\tПриродозащитници заявиха, че мащабната сеч унищожава хабитатите на редки животни и растения, нарушавайки разпоредбите. Миналата година те организираха протести и заведоха дело. По-късно Полша смени министъра на околната среда и спря сечта.\r\n\t \n\n\r\n\tСъдия Марек Сафян нанесе удар по управляващата в Полша националистическа партия Право и справедливост (ПиС), заявявайки, че сечта в Беловежката гора застрашава много видове птици и насекоми, отбелязва Ройтерс, припомняйки, че ПиС е обвинена и в отслабване на върховенството на закона в страната.\r\n\t \r\n\t\"Очакваме подробностите по официалното решение на съда. Както беше обявено по-рано, Полша ще спази решението на Съда\", заяви говорител на полското министерство на околната среда.", "date": "2018.04.17", "title": "Съдът на ЕС осъди Полша за сечта в Беловежката гора"}
{"url": "http://www.mediapool.bg/estonski-ministar-podade-ostavka-karal-s-previshena-skorost-i-alkohol-v-kravta-news278062.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на държавната администрация на Естония Яак Ааб съобщи на специална пресконференция, че подава оставка след като беше заловен зад волана с признаци на алкохолно опиянение.\r\n\t \r\n\t\"Съжалявам за станалото. Надцених се и няма да се оправдавам. Такова поведение е недопустимо. Получих урок\", каза Ааб, цитиран от сайта на Естонската телевизия и радио И Ер Ер.\r\n\t \r\n\tМинистърът съобщи, че на 11 март полицията го е спряла за превишена скорост, на връщане от Тарту за Талин.\r\n\t \r\n\tАаб каза, че се е движил със скорост 73 км/ч. в участък, където максималната разрешена скорост е под 50 км/ч.\r\n\t \r\n\tПолицаят, спрял министъра, установил, че съдържанието на алкохол в кръвта му е 0,28 промила.", "date": "2018.04.17", "title": "Естонски министър подаде оставка, карал с превишена скорост и алкохол в кръвта"}
{"url": "http://www.mediapool.bg/zastroyavaneto-na-sinemorets-skacha-s-54-na-rezovo---dva-pati-spored-nov-plan-news278021.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПромени в общия устройствен план на община Царево предвиждат нови 83 хектара от природен парк \"Странджа\" да бъдат застроени. Най-драстично се увеличават зоните за нови вилни селища, къмпинги и хотели в селата Резово (106%), Синеморец (54%), Варвара (33%), както и общо по крайбрежната ивица на общината (22%). Това показва публикувания на страницата на Министерството на околната среда и водите . Всички заинтересувани могат да представят писмени мотивирани становища по доклада до 4 май.\r\n\tСред жители на Синеморец вече има недоволство. Причината – отново се посяга на едно от малкото места по българското Черноморие, които все още са пощадени от презастрояване. Най-скандално за тях е предвиденото застрояване на местността \"Поляните\", откъдето се разкрива невероятна гледка към морския бряг и устието на река Велека. По тази причина се обмисля протест за 1 май с блокиране на моста над реката, научи Mediapool.\r\n\tНеотдавна кметът на Царево , че се надява още тази година общината най-после да има Общ устройствен план (ОУП). По думите му Общият устройствен план ще въведе реда и правилата, които ще гарантират и съхранение на природата в региона. Mediapool не успя да се свърже с Лапчев за коментар, а от общината не е получена до момента официална позиция по случая.\r\n\tОпитът на община Царево да има актуален ОУП са отпреди десет години. След промени в Закона за устройство на Черноморското крайбрежие през август 2008 г. е възложено да бъдат направени изменения и в ОУП на община Царево в посока „опазване на морските плажове и пясъчните дюни и за ограничаване на допустимото застрояване в зоната зад морския бряг“.\r\n\tИзработката на този план стъпва върху одобрения през 1998 г. Териториално устройствен план на община Царево. Промените в плана от 2008 г. обаче са приети от местната власт без екологична оценка за въздействието му. След съдебни процедури становището на екооценката е оттеглено, което довежда до невъзможност за прилагане на плана.\r\n\tПрез февруари 2014 г. тогавашният регионален министър в правителството на Пламен Орешарски Десислава Терзиева разрешава изработването на проект за изменение на ОУП на Царево и екологична оценка към него.\r\n\tТакъв е направен през 2016 г., но заради предвиденото значително разширяване на застрояването и навлизане в Природен парк \"Странджа\", по-голямата част от който е защитена територия, през следващата година се налага проектът да бъде ревизиран, като зоните за строителството се намалят.\r\n\tСега промените в плана са на финалната права, но отново се надига недоволство срещу него. Жители на община Царево дори твърдят, че уволнението на дългогодишния директор на парк „Странджа“ инж. Стефан Златаров е с цел да се осигури безпроблемното одобрение на документа. Причината - на предишното обсъждане на плана през 2008 г. дирекцията на природен парк \"Странджа\" беше единствената държавна институция, която на Висшия експертен екологичен съвет гласува \"против\". За да не се повтори това, сега са взети мерки.\r\n\tОфициалният мотив за уволнението на Златаров е неспазване на финансовата дисциплина. Причината е, че увеличил заплатите на петима служители средно с между 50 и 80 лв. месечно, твърдят запознати със случая.\r\n\tПромените в ОУП на Царево са с хоризонт 15 – 20 години. Те трябва да регламентират \"процесите на по-нататъшната урбанизация на територията, с оглед поддържане на екологичното равновесие и опазване на природната среда от неблагоприятни антропогенни въздействия\", е посочено в екооценката.\r\n\tПредложеното увеличение на урбанизираните територии е с 516 хектара, което представлява ръст от 1% спрямо сега застроените 1207 ха, е посочено в екооценката. Близо седем пъти се увеличават вилните територии с 537 ха, нарастват и ваканционните селища - с 32 ха, площта на къмпингите се увеличава десетократно – от 3 на 30 ха, а терените за спорт от 7 на 17 ха, става ясно от публикуваната екооценка.\r\n\tУвеличаването на урбанизираните територии с 1% е основно за сметка на неизползваеми съществуващи селскостопански дворове и част от животновъдните ферми, както и на неизползваеми земеделските територии.\r\n\tВ екооценката се твърди, че устройствените зони и режимите за застрояване са с намалени параметри за плътност на застрояване и завишени изисквания към озеленяване с висока растителност, задължително от местни характерни видове. В сравнение с плана от 2008 г. настоящият предвижда отпадане и редукция на устройствени зони в границите на природен парк \"Странджа\", но не става ясно с колко се намаляват.\r\n\tПланът предвижда още строителството в новите зони да бъде предимно ниско за вили, хотели и къмпинги. \"В максимална степен се запазват съществуващите горски масиви, в които са \"потопени\" компактните курортни локализации. Опазват се естествено формираните зелени коридори по протежението на малките реки и дерета на територията на селскостопанските земи\", е посочено в екооценката.\r\n\tВ обхвата на плана попадат всички 13 населени места на територията на общината, от които два града – Царево (административен център) и Ахтопол и 11 села - Лозенец, Варвара, Синеморец, Резово, Кости, Българи, Бродилово, Изгрев, Велика, Фазаново и Кондолово.\r\n\tВ границите на община Царево попадат четири защитени зони част от екологичната мрежа \"Натура 2000\", свързани с опазването на дивите птици, на природните местообитания и на дивата флора и фауна.\r\n\tНай-значително увеличаване на урбанизираните територии – над два пъти се предлага за граничното село , в което по официални данни постоянно живеят около 70 души.\r\n\tУрбанизираната територия в Резово се увеличава със 106% - от 20 ха сега на над 41 ха. Твърди се, че спрямо плана от 2016 г. са намалени разширенията в източна и северна посока, като е предложен режим на вилна зона с намалени показатели. Редуцирано е също и разширението в западна посока, но никъде не е посочено с колко като площ. Устройствените зони източно от Резово са с режими за курортно строителство, включително за хотели, е посочено в екооценката.\r\n\tЗа  се предлага увеличаване на урбанизираните териотирии с 54% - от 61.5 ха сега, на 94.7 ха. За устройствената зона в местността \"Поляните\", която сега била „само частично реализирана“, планът предвижда компактно разширение на север с режим на вилна зона. Планирани са и две големи вилни зони на юг. Предвижда се да има и регламентиран къмпинг в местонстта \"Бутамята\". Предлага се регламентиране на ромския квартал, възникнал стихийно западно от селото.\n\n\r\n\tЗастрояването на  се увеличава с близо една трета – нови 21 ха. Спрямо плана от 2008 г. и в двата варианта от 2016 г. и от 2017 г. се предвижда отпадане на голямо голф игрище в северната част на землището, което на практика \"откъсва\" крайбрежието от полите на Странджа. Отпада и вилното застрояване непосредствено северно и западно от Варвара.\r\n\tПри последния редуциран вариант от 2017 г. се предлага отпадане на лентъчното застрояване на крайбрежната ивица между пътя и брега северно от Варвара. Отпадат също урбанизираните зони северно и западно от Варвара, както и вилна зона югоизточно от селото в местността \"Гората\".\r\n\tНовото вилно застрояване е съсредоточено в част от местностите \"Гробищата\" и \"Поста\". При подхода от север се предлага зона за къмпинг - за каравани и палатки. Къмпинг \"Делфин\" се запазва с малко разширение в землището на Ахтопол.\r\n\tЕдинствено в  урбанизираните територии намаляват с около 8 ха. Местността \"Лозята\" се предлага като вилна зона. Трасето на третокласния път 9901 е изместено от центъра на града, но пресича така формираната вилна зона. Голяма част от имотите в м. Лозята получават режим на земеделска земя (изоставени ниви).\r\n\tПроблемът с приемането на плана на Царево е труден, защото около 86% от територията на общината попада в природен парк \"Странджа\" и четири защитени зони. Почти целите популации на щъркелите и грабливите птици, прелитащи по черноморския прелетен път Via Pontica, преминават над Странджа планина, като грабливите птици често нощуват в горите.\r\n\t\r\n\tОт установените 260 вида птици в зоната, 75 са включени в Червената книга на България, а 112 са от европейско природозащитно значение, като световно застрашени са 12 вида. Това прави защитена зона \"Странджа\" едно от най-важните места в България от значение за Европейския съюз за 15 застрашени видове птици, сред които черен щъркел, египетски лешояд, различни видове орли и т.н. По време на миграция в района могат да се наблюдават и пет световно застрашени вида - малкият корморан, къдроглавият пеликан, белооката потапница, ливадният дърдавец и водното шаварче.\r\n\t \r\n\tЕкспертите, изготвили екооценката, не очакват съществено нарушаване на естествените местообитания, гори, ливади и пасища вследствие реализацията на измененията в ОУП на Царево. Според тях не се налага предприемането на специални компенсиращи мерки и затова те предлагат на компетентния орган МОСВ да съгласува проекта за изменение на ОУП на Царево в предложения му вариант.\r\n\tСега всички заинтересувани могат да представят писмени мотивирани становища по доклада за оценка на въздействието върху защитените зони до 4 май. Ако постъпят такива становища, МОСВ трябва да ги разгледа и, ако са достатъчно мотивирани, да поиска промени в плана при необходимост.\r\n\tСлед това предстои одобрение на доклада от Експертния съвет към МОСВ и издаване на заповед от министъра на екологията за одобрението му. Ако някой не е доволен, заповедта подлежи на обжалване.\r\n\tАко има обжалване, трябва да се изчака да мине делото. Ако то завърши в полза на МОСВ, едва тогава Общинският съвет на Царево може да гласува одобрението на промените в плана. Решението на Общинския съвет на Царево също подлежи на обжалване пред съда.", "date": "2018.04.17", "title": "Застрояването на Синеморец скача с 54%, на Резово - два пъти, според нов план"}
{"url": "http://www.mediapool.bg/versiyata-na-shofyorkata-ot-trakiya-e-che-izgubila-kontrol-nad-avtomobila-news278038.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири дни след жестоката катастрофа на магистрала \"Тракия\" адвокатът на обвиняемата шофьорка разказа нейната версия за случилото се.\r\n\tТежкият инцидент, при който загинаха шестима, а други 23-ма получиха различни наранявания, стана на 13 април, както се твърди, след страничен сблъсък между колата на 29-годишната плевенчанка Цвета Таскова и автобус на \"Юнион Ивкони\".\r\n\tВ понеделник състав на Софийския окръжен съд остави Таскова в ареста за постоянно.\r\n\t\"Не очаквам хората да ме разберат. Съжалявам. Поднасям искрените си съболезнования. Надявам се да оздравеят хората, които са в болница\", заяви пред магистратите плевенчанката.\r\n\tПред Нова телевизия адвокатът й Георги Динев представи нейната версия за случилото се на магистралата. Той заяви, че Цвета Таскова е от добро семейство. Баща ѝ е един от известните авиатори у нас, а майка ѝ работи в института, който обучава медицински сестри в Плевен. Има висше образование, възпитана е и интелигентна, каза адвокат Динев.\n\n\r\n\tТой обясни, че през зимния сезон тя работела в хотел в Пампорово като барманка. След приключване на сезона, се прибирала в дома си в Плевен, когато се случил инцидентът.\r\n\tСпоред защитника към момента не е ясна цялата фактическа обстановка и няма изготвени експертизи.\r\n\t\"Още е в много начална фаза на разследването. Нейният разказ е следният: започнала е със скорост 110 км/ч да изпреварва. В началото на маневрата е усетила някаква несигурност в автомобила, който без причина се е насочвал наляво. Опитала се е да го овладее, да го върне в дясно, но не е успяла. Тогава прави страничен удар с нейната дясна част в лявата част на автобуса. Уточнявам, че тя още не се е възстановила от първоначалния шок, в момента възприятията й са по-скоро общи, отколкото детайлни\", заяви адвокат Динев.\r\n\t\"В резултат на това съприкосновение с автобуса, от този момент тя губи контрол върху управлението\", допълни защитникът.\r\n\tСпоред него шофьорът на автобуса е направил маневра наляво като ответна реакция от удара. Така двата автомобила се закачат и заедно двата автомобила се насочват към канавката, разказа адвокатът.\r\n\tТой добави, че Таскова е била адекватна след удара, обадила се е на спешния телефон 112, помагала е на пострадалите, дала е телефона си. Тя и момчето до нея са помогнали на пострадалите до идването на линейките.\r\n\tОбвинената за тежкия инцидент има 10 години стаж като шофьор. \"За тези 10 години има едно единствено наказание. Преди две години е единственото й нарушение с 0.9 промила алкохол\", заяви адвокат Динев.\r\n\t\"Родителите й са изключително притеснени и объркани. Още по-объркани излязоха от залата. По адрес на тяхната дъщеря се казаха много лъжи, което много ги притесни. Най-голямата, която казаха в залата, е, че Цвета не съжалява за жертвите на катастрофата, което не е вярно. Втората лъжа е, че тя ще се укрие от правосъдието. Родителите бяха потресени от тези изявления. Изключително добро семейство, много интелигентни хора. Много тежко изживяват трагедията\", каза защитникът.\r\n\tТой твърди, че обвиняемата от първия момент на тежкия инцидент съдейства на разследването.\r\n\t\"Ако има тя вина, ще си поеме последствията. Няма да се укрие. Тя просто не е престъпник, а нормален средностатистически гражданин, който е участвал в произшествие\", каза юристът.", "date": "2018.04.17", "title": "Версията на шофьорката от \"Тракия\" е, че изгубила контрол над автомобила"}
{"url": "http://www.mediapool.bg/skripal-e-bil-otroven-s-technost-news278030.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНервнопаралитичното вещество, използвано за отравянето на бившия руски шпионин Сергей Скрипал и дъщеря му Юлия, е било доставено в течна форма и ще бъдат необходими месеци, докато се премахнат всички следи от него, съобщиха британските власти, цитирани от Асошиейтед прес.\r\n\t \r\n\tСпоред британското министерство на околната среда девет места се нуждаят от \"почистване от специалисти\", включително ресторант, посетен от Сергей и Юлия Скрипал на 4 март - деня, когато двамата били открити в безсъзнание на пейка в парк.\r\n\t \r\n\tМинистерството каза, че 190 специално обучени войници помагат на служители по околна среда, здравеопазване и отбрана за почистването в английския град Солсбъри.\r\n\t \r\n\tСпоред британските власти Сергей и Юлия Скрипал са били отровени с произведено в Русия бойно нервнопаралитично вещество, сложено на дръжка на врата на дома на Сергей Скрипал.\r\n\t \r\n\tЮлия Скрипал е изписана от окръжната болница в Солсбъри, където баща й все още е лекуван.\r\n\tНа този фон министрите на външните работи на страните от Г-7 призоваха Русия да разпространи подробности за програмата си за химически оръжия \"Новичок\".\r\n\tТе посочват, че \"Новичок\" е послужил за отравянето на бСкрипал и дъщеря му и представлява заплаха срещу всички нас\", предаде Франс прес.\r\n\t\"Споделяме извода на Великобритания, според който, от една страна е много вероятно Руската федерация да е отговорна за атаката, а от друга страна няма никакво друго възможно обяснение\", се казва в изявление на министрите на външните работи на страните от Г-7 - САЩ, Канада, Франция, Германия, Италия, Великобритания и Япония.\r\n\tСпоред тях отказът на Москва да отговори на основателните въпроси на британското правителство само изваждат на яве нейната отговорност. Страните от Г-7 казват, че техните безпокойства са се засилили от факта, че Русия е възприела по един повтарящ се начин едно безотговорно и дестабилизиращо поведение, по-специално месейки се в демократичните системи на други страни.\r\n\tОрганизацията за забрана от химическите оръжия обяви в четвъртък, че лабораторните анализи потвърждават констатациите на Великобритания относно идентичността на токсичния химически агент, използван в Солсбъри за отравянето на Скрипал и дъщеря му Юлия.\r\n\tРусия трябва да разпространи цялата си бивша, недекларирана пред организацията програма за \"Новичок\", в съответствие с международните си задължения, настояват страните от Г-7.\n\n\r\n\tПрограмата \"Новичок\" е сбор от нервнопаралитични агенти, разработени от СССР през 70-те и 80-те години.\r\n\tОтравянето на Скрипал представлява първото офанзивно използване на нервнотоксичен агент в Европа от края на Втората световна война и поставя под сериозен въпрос не само сигурността на Великобритания, но и на нашата обща сигурност, отбелязват външните министри на страните от Г-7.", "date": "2018.04.17", "title": "Скрипал е бил отровен с течност"}
{"url": "http://www.mediapool.bg/bulgaria-e-vtora-v-es-po-izvanbrachni-detsa-news278031.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е на втора позиция по дял на новородени извънбрачни деца в страните-членки на ЕС. Преди нас е само Франция. Това показват данни от анализ на европейската статистическа служба Евростат за брачните и извънбрачни раждания в Евросъюза през 2016 г.\r\n\tДелът на родените извън брак деца у нас е 59 на сто, докато на първа позиция е Франция с 60 на сто извънбрачно новородени деца.\r\n\tСредният показател за извънбрачни раждания в страните на ЕС е около 35на сто, като през 2016 г. в страните-членки на ЕС са били регистрирани около 5 милиона новородени деца.\r\n\tБроят на извънбрачните деца у нас е нараснал също близо 6 пъти за последните 30 години, отчита анализът на Евростат. През 1986 г. процентът на извънбрачните деца у нас е бил около 10 на сто, докато през 2016 г. той достига 59%, показват данните на Евростат.\r\n\tПо данни на НСИ у нас през 2016 г. са родени общо около 65 хиляди деца, като от тях 38 440 са родени без брак.\n\n\r\n\tНай-висок е делът на извънбрачните раждания в областите Видин и Враца - близо 75 на сто от всички новородени деца там, а най-нисък в област Кърджали - около 38 на сто.\r\n\tПик на ражданията, според данни на НСИ, е регистриран през 1920 г. и 1950 г. - приблизително по около 180 хиляди новородени деца.\r\n\tНай-малко извънбрачните деца са родени в Гърция през 2016 г. - около 9 на сто, или едва едно от всеки 10 раждания в южната ни съседка, е извънбрачно, отчита Евростат.\r\n\tОсвен Гърция, в челната тройка по най-малко регистрирани извънбрачни деца, са още Хърватия и Кипър - с по около 19 на сто.\r\n\tВъпреки това обаче Кипър е страната в ЕС с най-голямо увеличение на процента на извънбрачните раждания в целия ЕС - от около 2 на сто през 2000 г. до 19 на сто през 2016 г., което е увеличение от 9  пъти на извънбрачните раждания.\r\n\tСтраната ни е сред първите осем в ЕС, в които делът на извънбрачните раждания надхвърля 50 на сто от всички раждания - Франция (60%), България и Словения (59%), Естония (56%), Швеция (55%), Дания (54%), Португалия (53%) и Холандия (50%).\r\n\tЗа сравнение делът на извънбрачните ражданияв съседните до нас страни е значително по-малък Румъния (31%), Сърбия (26%), Македония (12%) и в Турция (3%).", "date": "2018.04.17", "title": "България е втора в ЕС по извънбрачни деца"}
{"url": "http://www.mediapool.bg/lavrov-napomni-na-dzhonsan-za-britanski-futbolisti-koito-privetstvat-hitler-news278032.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският външен министър Сергей Лавров напомни на британския си колега Борис Джонсън за футболен мач между отборите на Англия и Германия през 1938 г., отбелязвайки че срещата се е играла две години след олимпийските игри в Берлин.\r\n\t\"В интернет можете да намерите снимка, на която и германските, и английските играчи приветстват Хитлер с нацистки поздрав\", казва Лавров пред \"Би Би Си\", цитиран от руската агенция \"ТАСС\".\r\n\tКоментарът му беше по повод изказване на британския външен министър от края на март. Тогава  се съгласи с изказване на британски депутат от Лейбъристката партия, че Владимир Путин ще се опита да използва световното първенство по футбол в Русия по същия начин, по който Хитлер е използвал олимпиадата в нацистка Германия през 1936 г.\r\n\t\"Не смятам да обсъждам Борис Джонсън. Неотдавна разговарях с него, когато беше в Москва. Нека се забавлява\", казва още руският външен министър.\r\n\tГоворителят на руското външно министерство Мария Захарова нарече сравнението на световният шампионат по футбол в Русия през 2018 г. с олимпиадата през 1936 г. в Берлин като неприемливо. Кремъл определя позицията на Джонсън като отблъскваща и обидна.", "date": "2018.04.17", "title": "Лавров напомни на Джонсън за британски футболисти, които приветстват Хитлер"}
{"url": "http://www.mediapool.bg/ruskata-vrazka-na-tramp-donese-pulitsar-na-nyu-york-taims-i-vashington-post-news278033.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВестниците и  спечелиха престижната журналистическа награда \"Пулицър\" в категорията за публикации с общонационално значение за серия от статии, посветени на възможни контакти между хора от предизборния екип на Доналд Тръмп и руски представители, предадоха световните агенции.\r\n\tДвете издания са отличени за това, че с техните статии са позволили да се задълбочи значително разбирането, което е имала за страната руската намеса в президентската кампания през 2016 г. и връзките с кампанията на Тръмп, преходния екип и настоящата администрация, се казва в изявлението по повод присъждането на наградата на двата вестника.\r\n\tВестник  и списание  получиха отличието \"Пулицър\" в категорията за журналистика в услуга на обществото за статиите, в които разкриха аферата с холивудския продуцент Харви Уайнстийн. Той беше обвинен от десетки жени от шоу бизнеса в сексуални посегателства, извършвани в продължение на години. В резултат на тези разкрития се зароди движението \"Аз също\". В тази категория от \"Ню Йорк таймс\" бяха отличени Джоди Кантър и Меган Тоухи, а от \"Ню Йоркър\" - Ронан Фароу, който е син на Уди Алън и на Мия Фароу.\r\n\tДвете издания първи разкриха сексуалните посегателства на Уайнстийн още през октомври 2017 г. Те съобщиха за извънсъдебно споразумение между продуцента и актрисата Роуз Макгоуън за 100 000 долара в замяна на нейното мълчание във връзка с инцидент, станал през 1997 г. По-късно актрисата каза, че става дума за изнасилване. След първите публикации последваха разкрития на звезди от шоубизнеса. Три актриси, сред които и италианската звезда Азия Ардженто, обвиниха продуцента в изнасилване. В статиите на двете издания Уайнстийн бе описан като \"сексуален хищник\", който използвал властта, която имал, и бил прикриван от киносредите.\r\n\tСлед разкритията срещу филмовия продуцент последваха обвинения в сексуален тормоз и срещу други звезди от шоубизнеса, спорта, медиите и политиката. Разкритията засегнаха и републиканския кандидат за Сената в щата Алабама Рой Мур, обвиняван в сексуална агресия над непълнолетни. Четири жени, представящи се за жертви на Мур, разказаха пред в. \"Вашингтон пост\" какво са преживели. Заради тези разкрития изданието получи сега награда \"Пулицър\" за разследваща журналистика.\n\n\r\n\tАгенция  взе \"Пулицър\" в категорията за международна журналистика за репортажи, разкриващи връзките между филипинския президент Родриго Дутерте и полицейски \"отряди на смъртта\".\r\n\t\"Ройтерс\" получи и наградата \"Пулицър\" в категорията за фоторепортаж за кадри, отразяващи кризата с рохингите в Мианма.\r\n\tНаградата в категорията за снимка към събитие получи . Миналия август в последния си работен ден за изданието \"Дейли прогрес\" той заснел момента, в който кола се вряза в протестиращи срещу събиране на бели расисти в Шарлотсвил в щата Вирджиния. Една жена загина в трагичния инцидент, а 19 души бяха ранени.\r\n\tАмериканският писател  получи наградата \"Пулицър\" в категорията за роман. Той спечели отличието с творбата си \"Лес\", разказваща за неуспял писател на средна възраст на име Артър Лес и за неговите комични преживявания.\r\n\tВ категорията за драма наградата \"Пулицър\" спечели  за пиесата \"Цената на живота\", разказваща за хора с увреждания и травми, съжителстващи с физически здрави хора. \r\n\t получи \"Пулицър\" в категорията за биография за \"Прерийни огньове\", посветена на писателката Лора Ингълс Уайлдър.\r\n\t взе \"Пулицър\" в категорията за документална творба за \"Заключване на нашите: Престъпление и наказание в Черна Америка\" - изследване на съвременната американска съдебна система и последиците от нея за цветнокожите лица и общности.\r\n\t получи \"Пулицър\" в категорията за историческа творба за \"Заливът\", посветена Мексиканския залив, който е една от най-разнообразните и продуктивни морски екосистеми на планетата.\r\n\tВ категорията за поезия наградата \"Пулицър\" грабна  за сборника \"Сумрак\".\r\n\tВ категорията за музика наградата \"Пулицър\" бе присъдена за първи път не на джаз музикант или на класическо произведение, а на рапър. Това е , който я спечели с албума си \"DAMN\". Според присъждащите наградата в тази категория, албумът на Ламар е творба, която успява да улови и пресъздаде сложността на афро-американския живот. \r\n\tКендрик Ламар вече спечели похвалите на музикалните специалисти заради впечатляващите си изпълнения на живо, текстовете на песните си, заради смесицата от хипхоп, джаз, соул, фънк и африкански звуци в парчетата му. Неговите проницателни песни го превърнаха в глас на цяло едно поколение. Той бързо стана лидер в хипхопа и любимец и на фенове на рока, попа и джаза.\r\n\tНаградата \"Пулицър\" е най-престижното американско отличие в областта на журналистиката, което се присъжда от 1917 г. Днес то се присъжда не само в журналистически категории, но и в областта на литературата, музиката и драматургията. Наградата е придружавана и от чек за 15 000 долара.\r\n\tОтличията в различните категории бяха обявени на церемония във Факултета по журналистика към Колумбийския университет в Ню Йорк.", "date": "2018.04.17", "title": "\"Руската връзка\" на Тръмп донесе \"Пулицър\" на \"Ню Йорк Таймс\" и \"Вашингтон пост\""}
{"url": "http://www.mediapool.bg/slanchev-bryag-oglavi-svetovna-klasatsiya-za-izgodna-pochivka-news278034.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлънчев бряг излезе начело в световна класация за туристически дестинации, които съчетават ниски цени с добро качество в проучването \"Барометър за ваканционни разходи\", което се прави от \"Post Office Travel Money\", съобщи в.\"Сега\".\r\n\tПреки конкуренти на Слънчев бряг по евтиния са средиземноморските курорти Алгарве и Коста дел Сол.\r\n\tНовият \"барометър\" за 2018 г. сравнява 42 курорта и градове от всички континенти по цени на обичайните за всяка ваканция стоки - от храна и напитки до плажно масло и препарати против насекоми. В ранглистата влизат известни места като Корфу, Мармарис, Соренто, Канкун, Бали, Коста дел Сол, Рио де Жанейро и други.\r\n\tПроучването показва,че за един и същ \"пакет\" туристите ще платят само 38 паунда в българкия морски курорт, докато във френската Ница ще се \"изръсят\" с рекордните 106 паунда. Пакетната цена включва бутилка вода, чаша кафе, местна бира, кока-кола, чаша вино, тубичка слънцезащитен крем, препарат против насекоми, обяд за двама в ресторант без питиетата и вечеря с три блюда плюс вино.\r\n\tВ Слънчев бряг, известен с алкохолния си туризъм, очаквано цените на алкохола са най-ниски. Бутилка бира например излиза средно 0.73 паунда, докато в Ница е над 4 паунда. Чаша кафе също е 0.73 паунда в българския курорт, но в португалския Алгарве ароматната напитка е по-евтина  -  0.64 паунда за чашка.\n\n\r\n\tЦената на виното, минералната вода и храненето в ресторант също са с най-ниски в българския курорт спрямо останалите курорти в изследването. За бутилка качествено вино в заведение в Слънчев бряг е посочена цена от 29 британски лири, докато в Соренто и Ница туристите биха платили над два пъти повече.\r\n\tТубичка слънцезащитен крем у нас е само 2.50 паунда, а в Пафос, Корфу и Соренто струва 7-9 паунда.\r\n\tИ предни години Слънчев бряг е попадал в топ три на най-евтините курорти с добро качество на туристическата услуга спрямо цените в същото изследване.", "date": "2018.04.17", "title": "Слънчев бряг оглави световна класация за изгодна почивка"}
{"url": "http://www.mediapool.bg/iznasilvane-i-ubiystvo-na-8-godishno-momiche-vzrivi-indiya-news278035.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзнасилване, последвано от убийство на 8-годишно момиче в Индия разтърси правителството и доведе до масови протести, предадоха осведомителните агенции.\r\n\tОсем души са обвинени за участие в изнасилването и убийството на детето. Сред тях са четирима полицаи и един малолетен, като всички са хиндуисти.\r\n\tСлед избухването на протестите е бил задържан и политик от управляваща партия за изнасилване по друг случай.\r\n\tМомичето, чиято самоличност е защитена със съдебна заповед, е било убито в северната част на индийската провинция Джаму и Кашмир.\r\n\tДетето е било отвлечена от непълнолетния съучастник и принуждавано да поеме успокоително в продължение на пет дни. Първо била затворена в барака, а след това откарана в хиндуистки храм, където е изнасилена многократно от различни мъже, включително от полицаи. Накрая е удушена и убита с удари с камък.\n\n\r\n\tДвама министри подадоха оставки след митинг на местни хиндуистки групи в защита на обвиняемите.\r\n\tМинистърът по въпросите на жените и децата в Индия призова за смъртно наказание на изнасилвачите. Случаят засили рязко напрежението между мюсюлмани и хиндуисти в страната, тъй като убитото момиче е от номадско племе, изповядващо исляма.\r\n\tСлучаят доведе до действия и спрямо други подобни престъпления. Централното бюро за разследване арестува Кулдийп Сингх Сенгар, депутат от щата Утар Прадеш, за предполагаемо изнасилване на 17-годишно момиче миналата година.\r\n\tМладата жертва се опита да се изгори жива пред неговата резиденция. На следващия ден баща ѝ беше задържан от полицията и почина от наранявания, получени при предполагаем побой.\r\n\tСемейството на момичето, разказа пред разследващите, че жена на име Сингх е отвела дъщеря им при депутата под предлог, че ще започне работа. След това тя стояла на стража пред вратата, докато Сенгар изнасилвал момичето.", "date": "2018.04.17", "title": "Изнасилване и убийство на 8-годишно момиче взриви Индия"}
{"url": "http://www.mediapool.bg/ruski-zhurnalist-pisal-za-naemnitsi-v-siriya-pochina-pri-misteriozni-obstoyatelstva-news278036.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски разследващ журналист, който пише за смъртта на наемници в Сирия, е починал в болница, след като паднал от прозорец на апартамента си на петия етаж, съобщават руски медии.\r\n\tМаксим Бородин е бил намерен тежко ранен от съседите си в Екатеринбург и отведен в болница, където по-късно починал.\r\n\tРуският сайт  отбелязва, че Бородин е един от първите журналисти писал за убитите руски наемници, известни като , в Сирия.\r\n\tМестните власти заявиха, че не е намерено предсмъртно писмо, но е малко вероятно инцидентът да има наказателен характер. Официалните руски власти твърдят, че вратата на апартамента му е заключена отвътре, което показва, че никой друг не е влязъл или не е напуснал апартамента.\r\n\tПолицията не е образувала наказателно дело за смъртта на 32-годишния Бородин посочвайки, че разглежда случая като самоубийство или инцидент.Главният редактор на РИА \"Нов ден\", за който е работил Бородин, Полина Румянцева казва, че разследващоте са я информирали, че най-вероятно Боросин е отишъл на балкона да пуши и е паднал. \"Ако има дори намек за нещо престъпно, ще го направим публично достояние\", обещава Румянцева пред .\r\n\tПриятел на починалия журналист разкри, че Бородин е казал, че апартаментът е бил заобиколен от въоръжени лица един ден по-рано.\r\n\tВячеслав Башков описва Бородин като \"принципен и честен журналист\". Той комнтира, че Бородин се е свързал с него в пет часа сутринта на 11 април, казвайки, че има \"някой с оръжие на балкона и хора с камуфлаж и маски на стълбището \".\n\n\r\n\tПо-късно Бородин съобщил, че е сгрешил и хората, които е видял, са участвали в някакво упражнение.\r\n\t \r\n\t\r\n\tРуските медии отбелязват, че той е работел по различни разследвания и неведнъж си е навличал гнева на засегнатите.\r\n\tПрез есента на 2017 г. Максим Бородин е бил нападнат с метална тръба след негово интервю за филма \"Матилда\". Филмът предизвика остра полемика в Русия и доведе до актове на насилие от православни активисти, според които петни името на последния руски монарх Николай Втори.\r\n\tСмъртта на Бородин в неделя повдига множество въпроси в Русия, където 38 журналисти са били убити от 1992 г. насам, според Комитета за защита на журналистите. Повечето от тези случаи остават нерешени, пише \r\n\t\"Смъртта на журналиста Максим Бородин в Русия предизвиква сериозна загриженост. Призоваваме властите за бързо и задълбочено разследване\", заяви Харлем Десир, представител на Организацията за сигурност и сътрудничество в Европа за свободата на медиите.", "date": "2018.04.17", "title": "Руски журналист, писал за наемници в Сирия, почина при мистериозни обстоятелства"}
{"url": "http://www.mediapool.bg/shef-na-golyama-balgarska-firma-e-osaden-na-33-g-zatvor-v-gartsiya-bez-da-znae-news278037.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзпълнителен директор на голяма българска фирма е обвинен и осъден на 33 години затвор в Гърция без да разбере. За случая във вторник разказа адвокатът му Иглика Мишева пред бТВ.\r\n\tТя и заместник-председателката на Нотариалната камара Луиза Стоева предупредиха, че запълнена едва наскоро \"дупка\" в разпоредбите при продажба на автомобили дава възможност на трафиканти на мигранти и други престъпници да извършват различни закононарушения в Гърция и след това отговорност да носят не организаторите на схемите, а хората, от които те са купили превозните средства.\r\n\t\"В случая с осъдения фирмен шеф, един от неговите работници на трудов договор решава, че ще предаде автомобил срещу получаване на определено възнаграждение, което той ще вземе без знанието на изпълнителния директор и борда на директорите – преотстъпва микробуса на неизвестни за него лица. Бордът е гласувал, че този микробус следва да се отрегистрира в КАТ и да се даде на скрап. Автомобилът е от 1991 г. и е с изключително големи материални разходи\", обясни адвокат Мишева.\r\n\tВозилото, заедно с малкия талон, в края на 2016 г. отишло в ръцете на неизвестни лица срещу 2000 лв., дадени на ръка, както и обещание за още 1000 лв. Шофьорът по-късно подал сигнал в полицията, но преписката била прекратена, защото не е от реалния собственик.\r\n\tМеждувременно бусът бил заловен по пътя към Солун с 27 пакистанци и иракчанин. Законът в Гърция е такъв, че отговорност носят заловеният на място шофьор и реалният собственик.\n\n\r\n\tАдвокат Мишева обясни, че никакви доказателства не са събирани, не е направено редовно призоваване на обвиняемия, няма очни ставки макар шофьорът да е заявил, че не познава собственика, заради недобросъвестен адвокат делото е текло неприсъствено.\r\n\tВ крайна сметка, изпълнителният директор е осъден на 33 г. лишаване от свобода с възможност за предсрочно освобождаване след 25 г. Присъдата тече и по време на евентуално обжалване.\r\n\t\"Направих среща с областния управител на Комотини и той ми каза, че случаите са зачестили много и се привличат хора, които никога не са били в Гърция\", разказа адвокатът.", "date": "2018.04.17", "title": "Шеф на голяма българска фирма е осъден на 33 г. затвор в Гърция без да знае"}
{"url": "http://www.mediapool.bg/daniel-smilov-nyakolko-pati-radev-kaza-a-da-kazhe-i-b-za-zloupotrebite-news278039.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев активно коментира темата за злоупотребите във властта, защото е нов в политиката. Това казаха политологът Даниел Смилов и социологът Кънчо Стойчев пред бТВ.\r\n\t\"Въпросът е след като кажеш А, а той на няколко пъти каза А, дали ще кажеш Б. В България всички знаят, че корупционната ситуация е тежка, но няма политик, който с тежестта на авторитета си да влезе по-надълбоко и да се конфронтира с тези, заради които няма светлина\", каза Даниел Смилов, като използва метафората за злоупотребите, извършвани в \"пред студенти в понеделник.\r\n\tПо думите му в момента антикорупционният модел търси нередности само в опонентите на управлението. \"Радев казва: \"Вие крадете и лъжете!\".\r\n\t\"Ако някой не може да направи разлика между корупция и кражба, това е за негова сметка, това са съвършено различни понятия (…) Корупцията е нещо много по-изтънчено и фино, никой не се е справил с корупцията докрай, тя си стои във всички наши партньорски общества, но с кражбата са се справили\", коментира Кънчо Стойчев.\r\n\tДвамата се сблъскаха по темата за отношението на Радев към геополитическата ориентация на България.\n\n\r\n\tСпоред Смилов \"виждаме една политика, която потенциално може да изведе България от европейската орбита и да я направи нещо като сива зона\". Той даде пример с призивите за сваляне на санкциите срещу Русия в момент, в който те вероятно даже ще бъдат засилени.\r\n\t\"Българските гласоподаватели са най-проевропейски настроените в ЕС. Това, че България трябва да води балансирана външна политика, не означава, че България напуска своя отбор\", опинира му Кънчо Стойчев.\r\n\tДвамата споделят мнението, че на този етап за президентска партия е трудно да се говори и по-скоро с реториката си по тази тема Румен Радев иска да покаже, че не е зависим от издигналата го БСП.", "date": "2018.04.17", "title": "Даниел Смилов: Няколко пъти Радев каза \"А\", да каже и \"Б\" за злоупотребите"}
{"url": "http://www.mediapool.bg/tramp-spryal-nalaganeto-na-novi-sanktsii-sreshtu-rusiya-news278040.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп е решил да спре въвеждането на нови санкции срещу Русия - този път заради подкрепата й за сирийския президент Башар Асад, съобщиха американски и британски издания.\r\n\t \r\n\tСпоред вестник \"Вашингтон пост\" Тръмп лично е спрял налагането на санкциите след разговори със съветниците си по националната сигурност, пред които е изразил недоволство от обявяването им, преди да е убеден, че са необходими.\r\n\t \r\n\tПредставители на администрацията заявяват, че икономическите санкции и други възможни мерки срещу Русия са подложени на сериозен анализ, но президентът на САЩ не е дал разрешение за въвеждането им. \n\n\r\n\t \r\n\tСпоред тях е малко вероятно той да одобри нови санкции без други действия от руска страна, които да го подтикнат.\r\n\t \r\n\tВ неделя американската постоянна представителка в ООН Ники Хейли каза, че ще бъдат наложени санкции, а в понеделник говорителката на Белия дом Сара Сандърс заяви само, че администрацията обмисля такава мярка.\r\n\t \r\n\tПредставители на администрацията са на различно мнение дали Хейли наистина е прибързала с изявлението си. \r\n\t \r\n\tНякои от тях отбелязват, че тя е сред най-предпазливите служители на администрацията и обикновено предварително сверява изявленията си с Тръмп, преди да даде интервю за телевизия.\r\n\t \r\n\tПоради липсата на постоянно действащ държавен секретар на САЩ Хейли на практика е лицето на американската дипломация, отбелязва изданието.\r\n\t \r\n\tВчера сутринта представител на администрацията е потвърдил пред вестника, че в нея е имало объркване относно плановете за санкции срещу Русия.\r\n\t \r\n\tВ същото време инспекторите на Организацията за забрана на химическите оръжия (ОЗХО) чакат в Дамаск вече два дни, без да бъдат допуснати до град Дума, отбелязва в. \"Вашингтон пост\" в друга статия и припомня, че американският представител в ОЗХО Кенет Уорд изразява опасения, че Русия може да се е опитала да прикрие следите от химическо нападение, което се твърди, че е било извършено там.", "date": "2018.04.17", "title": "Тръмп спрял налагането на нови санкции срещу Русия"}
{"url": "http://www.mediapool.bg/italianska-kompaniya-investira-100-mln-evro-v-hotel-mariot-v-sofiya-news278042.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 100 млн. евро ще бъдат вложени в бъдещия най-висок хотел в София. Той ще действа под световно известния бранд \"Мариот\" (Marriott) и ще се намира в центъра на София. Сградата в момента се строи на Солни пазар, където се извисяват още две високи здания (сградата на КНСБ и откритата наскоро \"Сити тауър\").\r\n\tХотелът трябва да е готов до 2020 г.\r\n\tИнвеститор е италианската компания \"Ай тауър\" (I Tower), управлявана от Виторио Горри. Дружеството е създадено специално за инвестицията в новия небостъргач в София. Внесеният капитал е 22 млн. евро, а собственик на компанията е италианското дружество \"Финвис\" (Finvis), което се занимава с недвижими имоти, телекомуникации и търговия с хартиени продукти.\r\n\tНад 58 млн. евро от инвестицията в бъдещия хотел под марката \"Мариот\" са осигурени от банков кредит от Черноморската банка за търговия и развитие (32 млн. евро) и от Пощенска банка (26.3 млн. евро). Срокът на заема е 12 години, а договорът за отпускането му беше подписан официално в понеделник в София.\r\n\tИталианското дружество има договор за управление със собствениците на веригата \"Мариот\". В бъдещия хотел ще има 232 стаи, спа център, модерен фитнес, търговска зона, 5 ресторанта. Част от площите ще са предназначени за жилища.\r\n\tИталианската компания имала намерения да инвестира в това място в София още от 2006 г., но проектът е замразен заради настъпилата малко по-късно криза на имотния пазар. След съживяването му инвестицията отново излиза на дневен ред. Първоначалният проект за многофункционална сграда с офиси и апартаменти е променен на хотел с жилищна част.\r\n\tХотелът ще има 30 надземни етажа и 3 подземни, където ще има паркинг и сервизни помещения.\r\n\tПроектът е дело на италианската компания \"Проджер\" (Proger).\r\n\tСофия е една от малкото европейски столици, в която хотелската верига \"Мариот\" не присъства. След пускането на обекта от компанията ще проучат възможностите за откриване на свои обекти от другите си брандове по Черноморието или в планинските курорти, обясни Пол Розенберг, директор на международното хотелско развитие, Европа на \"Мариот Интернешънъл\".\r\n\tКомпанията косвено присъства в София, но под други брандове. Това стана след придобиването на американската \"Старууд Хотел енд Ризортс\" (Starwood Hotels&Resorts), която е предоставила своите марки на \"София Хотел Балкан\" (с бранда The Luxury Collection) и на хотел \"Сенс\" (част от веригата Design Hotels).", "date": "2018.04.17", "title": "Италианска компания инвестира 100 млн. евро в хотел \"Мариот\" в София"}
{"url": "http://www.mediapool.bg/erdogan-blagodaril-na-borisov-za-sreshtata-na-varha-es-turtsiya-news278044.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Ердоган благодари на премиера Бойко Борисов за проведената среща на върха ЕС-Турция във Варна през март, съобщиха от правителствената пресслужба. \r\n\t \r\n\tВ писмо до премиера Борисов Ердоган определя форума като \"важен етап от взаимните усилия за преодоляване на трудния и неспокоен период в отношенията между Турция и ЕС“. \r\n\t \r\n\t\"Активната позиция и далновидното лидерство, което показахте в рамките на Българското председателство, са достойни за уважение“, посочва той. \n\n\r\n\t \r\n\tЕрдоган изразява надежда, че близкото сътрудничество на регионално и международно ниво ще продължи да се задълбочава.", "date": "2018.04.17", "title": "Ердоган благодарил на Борисов за срещата на върха ЕС-Турция"}
{"url": "http://www.mediapool.bg/sayuznitsite-vse-pak-sa-ni-informirali-za-udarite-v-siriya-news278045.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов обясни, че съюзници са ни информирали за ударите на САЩ, Великобритания и Франция в Сирия и са ни предупредили да изтеглим българските граждани от определени райони там, но не са посочили точна информация кога ще се проведе атаката.\r\n\t\"Информацията, която получихме от съюзниците ни, беше, че в следващите 72 часа трябва да сме предпазливи, внимателни и, ако има хора, разположени в дадени региони, бяха упоменати някои такива, да не бъдат там. Но конкретната информация, че тази нощ ще се случи нещо, получихме от “Военна информация“, каза Каракачанов.\r\n\tВ събота няколко часа след ударите в Сирия Каракачанов публично , че той и премиерът Бойко Борисов научили за действията на Запада по линия на военното ни разузнаване, а не на партньорските служби. Преди ден това бе потвърдено и от президента Румен Радев, който похвали българските служби, които успели да информират българите в Сирия.\r\n\tОт обяснението на Каракачанов обаче стана ясно, че всъщност предупреждението е дошло от партньорска служба.\r\n\tВоенният министър сподели, че от военното разузнаване го уведомили около 21-22 часа в петък – няколко часа преди, ударите в Сирия.\n\n\r\n\t\"Мисля, че тази информация трябва да е стигнала и до президента\", каза Каракачанов.\r\n\t\"Не виждам основание за критики в това отношение, нито са ни канили да участваме в подобни удари, нито са искали някаква подкрепа\", добави той.\r\n\tНовината за информацията на военното ни разузнаване идва на фона на многократните заплахи на американския президент Доналд Тръмп в \"Туитър\" през последната седмица за предстоящ удар в Сирия.\r\n\tСъщевременно в последните седмици експерти и анализатори предупредиха, че България рискува да остане изолирана при споделянето на информация между евроатлантическите ни партньори заради половинчатата позиция по случая \"Скрипал\" и отказа ни да изгоним руски дипломати в знак на солидарност с Великобритания.\r\n\tКаракачанов коментира още, че позицията ни по отношение на Сирия е \"била изключително балансирана и с основен акцент върху това да се търси политическо решение на продължаващата вече шеста година криза там\".\r\n\t\"Не знам по този въпрос президентът да има различно мнение, както и по темата със Скрипал позицията на България беше изключително \"обрана\", деликатна и балансирана\", заяви Каракачанов.\r\n\tПреди ден обаче Радев се изказа критично за въздушните удари на САЩ, Великобритания и Франция в Сирия и индиректно се дистанцира от правителството, което ги подкрепи.\r\n\tПо думите на Каракачанов правителството не е правило оценка на резултатите от операцията на съюзниците, а основно е наблегнало върху това, че трябва да се търси политическо решение на ситуацията в Сирия.\r\n\t\"Не сме правили оценка на самите удари, на резултатите, и не е наша работа да го правим\", добави Каракачанов\r\n\t\"Това не е акция на НАТО. Ние сме едни наблюдатели, като останалата част от света\", каза Каракачанов.", "date": "2018.04.17", "title": "Съюзниците все пак са ни информирали за ударите в Сирия"}
{"url": "http://www.mediapool.bg/ivailo-kalfin-se-nadyava-na-podkrepa-ot-borisov-v-konkursa-za-shef-na-olaf-news278046.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИвайло Калфин е един от двамата фаворити за поста генерален директор на Европейската служба за борба с измамите (ОЛАФ). Това стана ясно във вторник след снощното гласуване в комисията за бюджетен контрол на Европейския парламент (ЕП).\r\n\tРесорната комисия на ЕП предпочете като фаворит финландеца Виле Итала с 13 гласа, а на второ място е Ивайло Калфин с 11 гласа. Двамата се класират за последната фаза на конкурса, като първоначално кандидатите бяха 70.\r\n\tЕвропейският съюз търси наследник за позицията на досегашния шеф на ОЛАФ Джовани Кеслер. В интервю за Mediapool Ивайло Калфин каза, че всичко трябва да стане ясно до края на април.\r\n\tФинландецът е фаворит на Европейската народна партия (ЕНП), Калфин е бивш член на Европарламента от групата на социалистите и демократите и разчита на тяхната подкрепа, както и на подкрепата на българското правителство.\r\n\tТой е бивш председател на комисията за бюджетен контрол в ЕП, както и бивш вицепремиер и социален министър във второто правителство на Борисов като представител на подкрепящата в началото правителството партия АБВ.\r\n\tНеговият финландски конкурент е бивш министър на вътрешните работи на Финландия.\n\n\r\n\tПроцедурата за избор на генерален директор на ОЛАФ продължи близо една година, като финалното решение ще бъде взето от Европейската комисия, а ЕП и Съветът на ЕС трябва да отправят своите решаващи препоръки.\r\n\tПред Mediapool Ивайло Калфин обясни, че има по-добра експертиза от своя конкурент заради по-големия си опит при контролиране бюджета на европейските институции. Той обясни, че преди време е говорил с българския премиер за участието си в конкурса, а Борисов \"откликнал позитивно\" на намерението му да заеме този престижен пост в ЕС.\r\n\tСпоред Калфин това е уникален шанс на България да поеме една от най-важните институции в съюза. Той смята, че подкрепата на Бойко Борисов би помогнала много, но не знае доколко премиерът ще се ангажира с въпроса, предвид принадлежността на ГЕРБ към ЕНП, която подкрепя другия кандидат.\r\n\tКалфин смята, че представителят на ГЕРБ в комисията на ЕП е гласувал за финландеца.\r\n\tСпоред него в подкрепа на кандидатурата му има много солидни аргументи, като първият е неговата лична биография.\r\n\tТой каза, че от години е свързан с финансовата прозрачност и контрол на европейските институции, което ще бъде ключово за бъдещия ръководител на ОЛАФ. Калфин напомни, че ЕС създава нова европейска прокуратура, която ще се заеме с разследването на чисто криминалните случаи, а ОЛАФ ще трябва да се преформатира и да се насочи повече към сферата на финансовият контрол.\r\n\tСпоред Калфин българският премиер би имал и много силен политически аргумент, за да подкрепи друг българин за позицията в ОЛАФ – с напускането на Кристалина Георгиева България загуби вицепрезидентското място в ЕК и получи доста по-периферна роля в изпълнителната власт на ЕС. Позицията на генерален директор в ОЛАФ донякъде би компенсирало това.\r\n\t\"Това е голям шанс за България да докаже, че може да върши работа. Като българин поеме отговорността и се справи в област, в която нашата страна има лош имидж – финансовите измами. Трябва да докажем, че и ние можем да си вършим добре работата\", каза Калфин.", "date": "2018.04.17", "title": "Ивайло Калфин се надява на подкрепа от Борисов в конкурса за шеф на ОЛАФ"}
{"url": "http://www.mediapool.bg/sasht-i-velikobritaniya-preduprediha-za-ruska-darzhavna-zlonamerena-kiberataka-news278048.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ и Великобритания издадоха съвместна тревога за \"злонамерена кибератака\" от страна на руската държава, насочена срещу администрации и инфраструктури, предадоха световните агенции.\r\n\t \r\n\t\"Мишените на тази злонамерена кибератака са основно правителства и организации от частния сектор, инфраструктурни доставчици от ключово важно значение и доставчици на интернет\", се казва в съвместно съобщение на британския Национален център за киберсигурност и на ФБР и министерството на вътрешната сигурност на САЩ.\r\n\t \r\n\tВ съобщението се отправя предупреждение както до доставчиците на интернет, така и до потребителите. В него се цитират организации, извършващи изследвания в областта на киберсигурността, както и други правителства, в подкрепа на информациите за кибератаката.\r\n\t \r\n\tНо в съобщението не се предоставят детайли за датата и мащабите на тези злонамерени действия.\r\n\t \n\n\r\n\tСпоред Лондон и Вашингтон подкрепяни от руското правителство хакери са заразили рутери по света в хода на кампанията, насочена срещу правителствени агенции, компании и важни инфраструктурни оператори.\r\n\t \r\n\tБритански правителствен говорител каза, че това е още един пример, че Русия не спазва международните стандарти и глобалния ред - този път посредством кампания за кибершпионаж и агресия, която се опитва да наруши работата на правителства и да дестабилизира компании.\r\n\t \r\n\t\"Приписването на тази злонамерена активност праща ясен сигнал на Русия - знаем какво правите и няма да успеете\", заяви британският правителствен говорител.\r\n\t \r\n\tПреди ден Германия обвини Русия, че стои зад кибератака срещу външното й министерство в края на миналата година. Германският външен министър Хайко Маас посочи редица проблемни според него действия на Русия, включително липсата на напредък в прилагането на прекратяване на огъня в Източна Украйна, нападение с отровно вещество във Великобритания, руската подкрепа за сирийското правителство, усилията на Москва за оказване на влияние върху избори на Запад и кибератаката.\r\n\t \r\n\t\"Срещу нашето външно министерство беше извършена кибератака, за която трябва да допуснем, че е била осъществена от Русия\", каза Маас по телевизия Цет Де Еф.\r\n\t \r\n\t\"Ние не можем просто да се правим, че не виждаме всичко това . . . И мисля, че е не само разумно, но и необходимо да се изтъкне, че не смятаме тези неща за конструктивен принос\", заяви той.", "date": "2018.04.17", "title": "САЩ и Великобритания предупредиха за руска държавна \"злонамерена кибератака\""}
{"url": "http://www.mediapool.bg/frantsiya-otnema-ordena-na-pochetniya-legion-na-bashar-asad-news278049.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция започна процедура по отнемане на най-високото си отличие за заслуги - ордена на Почетния легион, присъдено на сирийския президент Башар Асад, предадоха световните агенции.\r\n\t \r\n\tАсад получи ордена от френския президент Жак Ширак през 2001 г., малко след като наследи баща си Хафез Асад начело на Сирия. Отнемането става от действащия президент на републиката.\r\n\t \r\n\tМиналата година президентът Еманюел Макрон започна същата процедура за отнемане на отличието на холивудския продуцент Харви Уайнстийн, обвинен в сексуални посегателства и изнасилване.\r\n\t \r\n\tОт 2010 г. постановление позволява по-лесно да се отнема отличието на чужденци, извършили действия противоречащи на чесността, честта и благородството. Така например орденът на Почетния легион бе отнет на американския велосипедист Луис Армстронг и на британския дизайнер Джон Галиано.\r\n\t \r\n\tПо отношение на французите това отличие се отнема автоматично на всеки носител, който е осъден най-малко на година затвор.", "date": "2018.04.17", "title": "Франция отнема ордена на Почетния легион на Башар Асад"}
{"url": "http://www.mediapool.bg/polskiyat-senat-vnese-leki-promeni-v-spornata-sadebna-reforma-news278050.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският Сенат, доминиран от консерваторите, прие леки поправки на спорните реформи на съдебната система, породили твърда реакция от страна на Европейската комисия, предаде Франс прес.\r\n\t \r\n\tИзмененията, вече приети миналата седмица от долната камара на парламента, се отнасят до законите за Националния съвет по магистратурата, за общите съдилища и за Върховния съд.\r\n\t \r\n\tКонсерваторите смятат, че измененията отговарят на исканията на Брюксел, но опозицията и Върховният съд ги определят като козметични и дори като фиктивни.\r\n\t \r\n\tТака например едно от измененията, които бяха гласувани, би трябвало да ограничи властта на министъра на правосъдието да отстранява председател или заместник-председател на съд.\n\n\r\n\t \r\n\tСпоред приетата промяна министърът ще може да направи това, след като е поискал мнението на съдебната колегия - орган, избран от самите съдии, и на Националния съвет за магистратурата. Опозицията припомня, че в този съвет влизат съдии, които са приближени на министъра.\r\n\t\r\n\tДруга поправка разрешава на съдиите да се пенсионират при една и съща възраст за двата пола - 65 години. Досега се предвиждаше мъжете да се пенсионират на 65 години, а жените на 60 години. Съгласно внесената промяна, ако жените съдии все пак поискат да се пенсионират на 60 години, те ще могат да го направят.\r\n\t \r\n\tСпоред Върховния съд на Полша най-спорните разпоредби в закона от гледна точна на правовата държава, критикувани от международните органи, си остават непроменени.\r\n\t \r\n\tОбезпокоена за състоянието на правовата държава в Полша и притеснена, че политическата власт може да влияе на съдебната власт, ЕК задейства в края на декември предварителната фаза на неприлагана досега процедура по член седми от договора за ЕС, която на теория може да доведе то суспендиране на правото на гласуване на страна членка на ЕС.\r\n\t \r\n\tПо време на посещение миналата седмица във Варшава заместник-председателят на ЕК Франс Тимерманс призова полските консерватори да положат повече усилия, за да постигнат компромис с Брюксел, като същевременно приветства диалогът между Варшава и Брюксел започнал след промените в полското правителство през декември.\r\n\t \r\n\tЗа да влязат в сила поправките трябва да бъдат подписани от президента Анджей Дуда.", "date": "2018.04.17", "title": "Полският Сенат внесе леки промени в спорната съдебна реформа"}
{"url": "http://www.mediapool.bg/feisbuk-potvardi-che-sabiranite-ot-neya-danni-se-prostirat-otvad-neinite-potrebiteli-news278051.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФейсбук, затънал в скандал с отклоняване на лични данни, потвърди, че събира данни на потребителите си, в това число и когато не са в социалната мрежа, предаде Франс прес.\r\n\t \r\n\tВ текст, публикуван в блога на Фейсбук, Дейвид Бейзър, отговарящ за продуктовия отдел на Фейсбук, описва как социалната мрежа \"събира данни от други интернет сайтове или приложения\", използвайки едно от много \"маркетингови средства\" на Фейсбук, които му позволяват да измерва въздействието на техните обяви в социалната мрежа, но също извън нея.\r\n\t \r\n\tТака например Фейсбук събира информации, когато потребител кликне върху бутона \"Харесвам\" или \"Споделям\" в друг сайт (например статия в новинарски сайт) или влезе в сайт или приложение чрез своето потребителско име и парола за логване във Фейсбук.\r\n\t \r\n\tНо онези, които дават реклами във Фейсбук, могат също и да ги разпространяват извън социалната мрежа, на друг сайт или приложение. Това е друго маркетингово средство, предлагано от Фейсбук. Когато потребител на интернет кликне върху рекламата на обявител, който е част от мрежата на рекламодатели на Фейсбук, Фейсбук събира също някои сведения.\r\n\t \r\n\tТака например когато потребител посещава сайт или приложение, използващо услугите на Фейсбук, Фейсбук получава информации, дори и ако потребителят е излязъл от социалната мрежа или няма акаунт в нея. Сред събраните информации са ай пи адресът, програмата за навигация в интернет (Хром, Сафари, Експлорър и др.) или операционната система на апарата (Уиндоус, Андроид и др.).\r\n\t \n\n\r\n\tИзискваме от сайтовете и приложенията, които използват нашите средства, да ви казват, че събират информации и че ги споделят с нас и изискваме те да ви поискат разрешение за това, пише Дейвид Бейзър.\r\n\t \r\n\tЧрез приложение на трета страна, предложено във Фейсбук, британската компания Кембридж Аналитика се е добрала до данните на десетки милиони потребители на Фейсбук без тяхното знание.", "date": "2018.04.17", "title": "Фейсбук потвърди, че събираните от нея данни се простират отвъд нейните потребители"}
{"url": "http://www.mediapool.bg/kanada-pribira-semeistvata-na-diplomatite-si-v-kuba-news278052.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКанада реши да репатрира семействата на канадските дипломати на служба в Куба след силни мигрени и други необичайни симптоми, наблюдавани миналата година, предадоха световните агенции. Новината съобщи правителството на Джъстин Трюдо.\r\n\t \r\n\tДесет канадци са били жертви на подобни проблеми в периода пролетта-есента на 2017 г. Те се оплакваха от световъртеж, главоболие, гадене, неспособност за концентрация, съобщава канадското външно министерство.\r\n\t \r\n\tПричините за това състояние остават неизвестни, но може да са резултат от човешки действия, се казва в съобщение на канадското външно министерство. В него не се правят предположения за отговорните, а само се хвалят \"конструктивните и позитивни отношения с Куба\".\r\n\t \r\n\tПоради тази несигурност, канадските дипломати в Куба няма да бъдат придружавани от членове на семействата им и разпореждания ще бъдат взети в идните седмици, за да се организира репатрирането на дипломатическите семейства, които се намират сега там, се казва в съобщението на канадското външно министерство.\r\n\t \r\n\tДвадесет и четири американски дипломати в Хавана също имаха сходни оплаквания. САЩ ги приписаха миналата година на вероятно използване на акустично оборудване, способно да предизвика мозъчни увреждания. Но Канада смята подобен сценарий за \"невероятен\", според правителствен източник.\r\n\t \n\n\r\n\tСпоред канадското правителство нови случай на горепосочените симптоми не са били регистрирани от началото на есента на 2017 г. Семействата на дипломатите, които са се върнали в Канада, обаче продължават да изпитват симптомите. В някои случаи те намаляват, преди да се появят отново, подчертава канадското външно министерство.\r\n\t \r\n\tОтава продължава да разследва случаите.", "date": "2018.04.17", "title": "Канада прибира семействата на дипломатите си в Куба"}
{"url": "http://www.mediapool.bg/avstraliya-obvini-rusiya-za-masirani-kiberataki-izvarsheni-minaloto-lyato-news278053.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът по въпросите на киберсигурността на Австралия Ангъс Тейлър заяви, че миналата година Русия се е опитала да извърши масирани кибератаки срещу австралийски компании, предаде ТАСС.\r\n\t \r\n\tВ разпространено във вторник изявление на министъра са казва, че \"въз основа на информация от разузнавателните агенции и след консултации със съюзниците правителството на Австралия е стигнало до извода, че отговорност за тези действия, предприети през 2017 г., носят лица, които са имали руска държавна подкрепа\".\r\n\t \r\n\tТейлър посочва, че тези действия са били насочени срещу голям брой австралийски организации, но \"няма данни да са им били нанесени щети\".\r\n\t \r\n\t\"Въпреки това, този опит на Русия трябва да послужи като сериозно напомняне, че австралийските компании и физически лица са обект на постоянни атаки на хакери, които може да действат както независимо, така и с държавна подкрепа\", подчерта австралийският министър.\r\n\t \r\n\tМинистърката на отбраната на Австралия Марис Пейн каза пред журналисти, че мишена на руските кибератаки може би са станали около 400 австралийски компании. \"Доколкото разбирам, кибератаките са били извършени през август миналата година\", каза тя.\n\n\r\n\t \r\n\tСАЩ и Великобритания са стигнали до извода, че техни извършители са били хора, действащи в редица страни, но с държавната подкрепа на Русия, уточни тя.", "date": "2018.04.17", "title": "Австралия обвини Русия за масирани кибератаки, извършени миналото лято"}
{"url": "http://www.mediapool.bg/parizh-sled-sabotnata-ataka-siriya-veche-ne-mozhe-da-proizvezhda-himicheski-orazhiya-news278055.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Всичко ни кара да смятаме\", че Сирия вече не е в състояние да произвежда химически оръжия, но ако страната отново използва такива, Франция и съюзниците й без колебания ще нанесат нов удар. Това заяви френският външен министър Жан-Ив Льо Дриан, цитиран от Франс прес.\r\n\t \r\n\tВ интервю за радио \"Франс енфо\" той напомни, че \"през август 2013 г. режимът на Башар Асад пое ангажимента да унищожи целия си химически арсенал (. . .) Явно обаче не всичко е било унищожено, останало е, щом е било използвано, а може би има още\", каза министърът.\r\n\t \r\n\t\"За Башар Асад обаче е ясно, че ако той случайно прекрачи отново тази червена линия, отговорът очевидно ще е идентичен\", добави първият дипломат на Париж.\r\n\t \r\n\tВ събота ударът на САЩ и съюзниците им разруши три обекта в Сирия - склад за химически оръжия, център за производство и изследователски център, напомни Льо Дриан.\r\n\t \r\n\t\"Нещата опират до химическите оръжия - подчерта той. - Не сме обявили война на Башар Асад или на съюзниците му. Просто направихме така, че вече да не се използват химически оръжия, да не бъде подлаган и на този ужас сирийският народ.\"\r\n\t \n\n\r\n\tЖан-Ив Льо Дриан потвърди желанието, изразено вече от президента Еманюел Макрон, въздушните удари, нанесени в събота по Сирия от авиацията на САЩ, Великобритания и Франция, да отворят път за деблокиране на стигналия до задънена улица политически процес, целящ уреждане на сирийската криза под егидата на ООН.", "date": "2018.04.17", "title": "Париж: След съботната атака Сирия вече не може да произвежда химически оръжия"}
{"url": "http://www.mediapool.bg/karakachanov-bulgaria-ne-dalzhi-nishto-za-savetskite-orazheini-litsenzi-news278056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария не дължи нищо за съветските оръжейни лицензи, заяви военният министър Красимир Каракачанов във вторник.\r\n\tТой коментира темата в светлината на предстоящата визита на президента Румен Радев в Русия. Според него въпросът за съветските лицензи няма как да бъде обсъждан в рамките на посещението на държавния глава, тъй като за българската страна този въпрос въобще не съществувал.\r\n\tВ същото време обаче руски представители от години периодично повдигат темата и твърдят, че България незаконно произвежда съветско оръжие, като автоматите \"Калашников\", например.\r\n\t\"Такъв въпрос пред българската военна индустрия не съществува. Моето мнение е, че България не дължи нищо за тези лицензи. От времето на Съветския съюз такива лицензи няма. Такъв държавно правен субект като СССР не съществува\", каза Каракачанов.\r\n\tСпоред него всеки заинтересован може да заведе дела срещу въпросните български фирми, но такива дела няма.\n\n\r\n\t\"Самата руска страна знае, че тя няма каквито и да било правни аргументи, за да претендира за тези лицензи\", каза Каракачанов.\r\n\tРуски представители обаче твърдят, че лицензите от време на СССР вече са недействителни и произвеждането на оръжие по тях е незаконно.\r\n\tПодобни казуси руснаците имат и с Румъния, Китай и Египет.\r\n\tБългарското правителство от месеци твърди, че води разговори с руската страна около поддръжката на старата съветска техника, която все още е на въоръжение в българската армия. Тя минава през сключването на многомилионни договори с руснаците, но МО се надява част от ремонтите да се правят в български заводи.\r\n\tЗа целта обаче фирмите производители трябва да предоставят необходимите лицензи.\r\n\tПравителството разчита на руски лицензи, за да задвижи и наскоро национализирания завод \"Авионамс\". Миналата година МО дори  възможност да ремонтира в него изтребителите МиГ 29, но в крайна сметка подписа нов договор с руснаците и това едва ли ще се случи на този етап.\r\n\tКаракачанов коментира още, че не вижда проблем във визитата на президента Румен Радев в Русия въпреки обтегнатите й отношения с ЕС и НАТО.\r\n\t\"Няма да е първият държавен глава от ЕС, който посещава Москва\", каза той.\r\n\tРадев ще бъде придружен и от правителствена делегация, но към момента няма официална информация кои министри ще влязат в нея.\r\n\tВизитата на българския президент Румен Радев в Русия се очаква да бъде на 21 и 22 май по повод честванията на Дните на славянската писменост и култура.", "date": "2018.04.17", "title": "Каракачанов: България не дължи нищо за съветските оръжейни лицензи"}
{"url": "http://www.mediapool.bg/glavniyat-arhitekt-na-sofiya-protiv-uzakonyavaneto-na-nezakonni-sgradi-news278057.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротив  да се даде възможност за узаконяване на незаконни постройки се обяви главният архитект на София Здравко Здравков. Според него това ще насърчи строежите без документи.\r\n\tЗдравков коментира, че липсата на възможност за узаконяване на незаконни постройки, направени след 1 април 2001 г., е дисциплинирала инвеститорите и броят на незаконните строежи е намалял. Отварянето на възможност за получаване на документи за незаконно здание, щяло отново да насърчи строителството без разрешения, смята Здравков, който участва във форум за развитието на офис площите в страната.\r\n\tСпоред вносителите на промените в закона обаче липсата на механизъм за узаконяване в последните години не е довела до спад на незаконното строителство, тъй като хората се надявали на нова амнистия.\r\n\tРегистър на незаконните строежи в страната няма. Идеята за узаконяването им идва година и половина преди местните избори през 2019 г. Евентуалната възможност за узаконяване на строежите без книжа ще засегне и постройките в ромските квартали.\r\n\tЗдравков коментира още, че трябва да се създадат стимули за инвеститорите в офис площи да изграждат и бизнес центровете така, че да съчетават няколко функции. Освен място за бизнес, те трябвало да са и място за живеене и за забавление и отдих.\r\n\tСпоред Здравков бизнес зоните в момента на практика работят от 7 до 19 часа, кафенетата и ресторантите в тях са пълни само по обяд, а хиляди хора пътуват по 15 км в едната посока, за да стигнат от жилището до работното си място. За пример главният архитект даде бизнес зоната в местността \"Къро\" край бул. \"Цариградско шосе\". По думите му там работят 22 хил. души, а живеят само 2000.\r\n\t\"Трябва да намерим баланс\", коментира Здравков. Иначе подобно нещо можело да се случи в други бивши индустриални зони в града, които постепенно се превръщат в офис пространства. За пример той посочи кв. \"Хладилника\" и терените около \"Парадайз мол\". \"Ако тук вкараме 20 000 души и те паразитират с колите си в града, ще направим още една тапа. \"Цариградско шосе\" и Околовръстното не може да станат с по 8 ленти, за да няма задръствания\", коментира главният архитект.\r\n\tСпоред Атанас Гаров, управляващ партньор в Garitage Investment Management, законодателството в момента е направено така сякаш всички проекти са за по една сграда, а не се взима предвид комплексното развитие на цели зони.\r\n\t\"Големите инвестиции не са добре разбрани и познати, а се правят законови наредби за единични сгради\", посочи Гаров в коментар на .\r\n\tНаредбите, свързани с промените в закона, ще бъдат приети до половин година, каза Здравков.", "date": "2018.04.17", "title": "Главният архитект на София против узаконяването на незаконни сгради"}
{"url": "http://www.mediapool.bg/boi-vikove-gardove-i-zagovor-sds-reshava-politicheskoto-si-badeshte-news278043.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТрагикомични сцени на физическа саморазправа, викове, открити писма и драматични статуси в социалната мрежа съпътстваха заседанието на Националния съвет на СДС, който във вторник трябваше да реши политическото му бъдеще. Залогът е дали партията ще завие към съседите си в партийната централа от НФСБ (част от \"Обединени патриоти\") или ще търси път към новото обединение \"Демократична България\" на \"Да, България\", ДСБ и \"Зелените\".\r\n\tТова засега не е ясно, тъй като в резултат на драматичните събития лидерът Божидар Лукарски, привърженик на съюза с управляващите националисти, прекъсна заседанието и си тръгна, но опозиционерите останаха и продължиха да заседават.\r\n\tВ дните преди срещата на Националния съвет опозиционерите на Лукарски от т.нар. Преговорен екип обявиха, че ръководството се опитва да ги отстрани чрез апаратни хватки – не си били плащали членския внос. Затова и нарочените областни структури публикуваха предварително документи, че вноските са платени.\r\n\tТова обаче не реши проблема, тъй като ръководството на СДС начело с Лукарски предвидливо е наело охранители, които да спират опозиционерите и да не ги допускат в залата на заседанието. Партийният лидер впоследствие призна това, обяснявайки, че имали предварителна информация за подготвени провокации.\r\n\tЦелта е в залата да влязат само \"послушни\", потвърди и Димо Стоянов, председател на структурата в Хасково. Според него не са допуснати 40% от делегатите, които са от 8 структури.\n\n\r\n\tОколо половин час преди заседанието, което започна в 11 часа, от т.нар. Преговорен екип разпространиха съобщение: Твърдението бе, че \r\n\tМомчетата пред залата, видно приличащи на охранители, отказваха да разговарят с медии. Пред журналисти един от хората в Преговорния екип – кметът на Карлово Емил Кабаиванов, заяви, че включително и той, и неговите колеги първоначално не са били допуснати.\r\n\tТе обаче отказаха да се съобразят с това и буквално нахлуха в залата, охранявана от гардове.\r\n\tВ крайна сметка делегатите постигнаха съгласие сами да решат дали недопусканите да останат в залата или не. След като всички влязоха, отвътре започнаха да се чуват ту освирквания, ту мощни викове \"Оставка\", ту скандирания \"СДС\".\r\n\tОпозицонерите отваряха вратата, така че да се вижда какво става вътре, а привържениците на ръководството я затваряха, защото заседанието е закрито за медии.\r\n\t\r\n\tМалко след като заседанието започна, бе обявена почива бе наредено хората, които не са си платили членския внос да напуснат. Това стана и причина за физическото спречкване между двата лагера.\r\n\tКато причина от ръководството на партията посочиха, че опозиционерите са написали цял сценарий как да опорочат заседанието - кой кога да вика, кой кога да вземе думата и т.н. Екшънът достигна кулминацията си, когато представител на официалната власт в СДС - Янко Станев от организацията във Варна, показал въпросния сценарий. Бившият председател на СДС Емил Кабаиванов скочил да издърпа листа и разправията стигнала до бой. От опозицията обявиха, че целта на напрежението е заседанието да бъде отложено. Това и се случи.\r\n\t\r\n\tМалко преди 12:30 ч. председателят на партията Лукарски, който по устав има право да прекъсне заседанието, обяви, че го разпуска и си тръгна. Въпреки това обаче то продължи под ръководството на Емил Кабаиванов, тъй като се оказа, че кворум има.\r\n\tВече при присъстващи в залата медии той започна ново преброяване. От националното ръководство присъстваха Румен Христов, както и Юлиян Леков от НИС.\r\n\tПроверката показа, че в залата има кворум - 57 души, което според присъстващите е достатъчно заседанието да продължи. Кабаиванов заяви, че Лукарски е дезертирал.\r\n\tВпоследствие срещата беше закрита за медиите.\r\n\tСамият Христов обяви, че не може да каже дали оставката на Лукарски ще бъде обсъждана, но има такива очаквания.\r\n\tЗа да бъде свален председателят, са необходими гласовете на 2/3 от делегатите по списък. А според опозицията те имат 2/3 от гласовете, но на присъстващите.\r\n\t\"29 години съм в СДС и това е лош сигнал към всички наши избиратели. Не трябваше да се стига до това напрежение\", коментира Румен Христов от вътрешната опозиция пред БНР.\r\n\t\r\n\tЗам.-председателят на партията Костадин Марков, който е лоялен на Лукарски, обвини Преговорния екип в опит за преврат. \"Няма сблъсък на политики, има \"Стани да седна\" – кой ще преговаря и кой ще реди листите. Има опит за преврат и сценарий да бъде провален дебатът\", каза Марков пред БНР и допълни: \"Тъй като колегите не им излизат гласовете, са си направили един сценарий, с който да бъде провален дебатът и да се провали и Националният съвет, което, за съжаление, вече е факт. Скандалът в залата стана за това, че този сценарий на всичкото отгоре се оказа писмен - един колега от варненската организация го размаха, при което, аз съм изумен и още треперя, господин Кабаиванов наскача върху него и става това унизително за всички нас стълкновение.\"\r\n\tСпоред Марков, Божидар Лукарски е искал да изнесе нова политическа линия на СДС и именно затова заседанието е било саботирано по този начин. Марков прочете в ефир част от писмения сценарий на вътрешнопартийната опозиция:\r\n\t\"В него фигурира и господин Румен Христов. Там пише: \"Ако се налага, ние членовете от НИС го подкрепяме словесно от място, ставайки прави, без да ходим на микрофона и ръкомахайки с ръце. Ако се налага, Румен Христов ръкомаха с патерицата, с цел създаване на суматоха\". Можете ли да си представите докъде сме стигнали - да си го пишат минута по минута, да се провали заседанието. Божидар Лукарски искаше да внесе нова политическа линия на партията, и именно затова беше саботирано това събрание и беше прекъснато по най-селски начин\", разясни Марков.\r\n\t\"Никога не сме казвали, че воденето на преговори с патриотични формирования не е опция\", заяви Румен Христов. Той опроверга твърденията за платени агитки с думите: \"Нямаме толкова пари да плащаме на агитки\".\r\n\tДнешният срам е сериозен удар върху имиджа на СДС, обобщи Костадин Марков: \"Има хора, които още вярват в синята идея. Надявам се да излезем от този скандал, да го преживеем, въпреки че видях много хора отвратени от това, което се случи\".\r\n\tСДС към момента е единственият член на разпадналата се коалиция Реформаторски блок, след като ДБГ - единствената друга партия -членка, преди дни реши да го напусне.\r\n\tВ крайна сметка Националният съвет, взе решение въпреки, че бе разпуснат от председателя Лукарски. Опозицията, при наличие на кворум, реши че ще гласува оставката на лидера на СДС на 2 май в Пловдив. Ако партията гласува прекратяване на правомощията на лидера си, тогава трябва да бъде насрочена конференция, която да избере негов наследник.", "date": "2018.04.17", "title": "Бой, викове, гардове и заговор: СДС решава политическото си бъдеще"}
{"url": "http://www.mediapool.bg/v-kakvo-se-zabluzhdavat-amerikanskite-generali-za-afganistan-news278058.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенерал Джон Никълсън от американските Сухопътни войски повтаря опасните грешки от миналото. Наскоро в интервю той повтори мантрата на своите предшественици, че новата военна стратегия на САЩ, която включва увеличаване едновременно на военно-въздушните сили и броя на американските военни, обучаващи афганистанските си колеги, е променила коренно ситуацията в Афганистан. Никълсън, който е командващ на американските войски в Афганистан и ръководи мисията на НАТО \"Решителна подкрепа\" там от март 2016 г., вече би трябвало да знае по-добре.\r\n\t \r\n\tПрез 2014 г. предшественикът на Никълсън на този пост, генерал Джон Кембъл каза, че той също е \"видял промяна\". През 2013 г. генерал Джоузеф Дънфорд, спомена \"неизбежността на нашия успех\". Неговият предшественик, генерал Джон Алън заяви:\"Ние печелим. Ние печелим.\" През 2011 г. генерал Дейвид Петреъс каза, че американските войски са \"спрели устрема на талибаните\". Генерал Стенли А. Маккристъл през 2010 г. считаше, че \"успехът все още е постижим\", докато генерал Дейвид Маккиърнън през 2009 г. коментира, че САЩ не \"губят в Афганистан\". И това продължава, откакто през 2001 г. водените от САЩ сили свалиха талибаните от власт.\r\n\t \r\n\tАмериканските военачалници може да получат по-добра представа за това, което наистина става, ако отделят повече време да посетят граждански медицински заведения като окръжната болница в провинция Нангархар, както направих миналия декември. Разговарях с жертви на неотдавнашен въздушен и дронов удар, като 15-годишно момче, и двата крака на което трябваше да бъдат ампутирани, след като боен хеликоптер на афганистанската армия обстреля колата на неговото семейство, докато отиваха на погребение, убивайки леля му и ранявайки още трима души.\r\n\t \r\n\tТези безкрайни твърдения за \"утрешна победа\" завършват с друга крилата фраза, използвана да охлади очакванията: \"Афганистан не е Швейцария\". Чуждестранните военни командири и служители използват едното или другото в продължение на години. Новият съветник на американския президент по националната сигурност, Джон Болтън направи това сравнение за да оправдае тясната работа на американските сили с полевите командири. Петреъс каза, че САЩ не се \"опитват да превърнат Афганистан в Швейцария...(а в нещо) достатъчно добро за Афганистан\". И специалният пратеник на генералния секретар на ООН за Афганистан, Стафан де Мистура, коментирайки изгледите за заслужаващи доверие избори през 2010 г., след опорочения вот през 2009 г., каза: \"Те няма да бъдат швейцарски избори, а ще бъдат афганистански избори\".\r\n\t\r\n\tИзгубен в цялото това позиране е показателният факт, че от 2009 г. в резултат на войната са убити 28 291 и са ранени 52 366 мирни жители. ООН отбелязва, че в това число влизат са само жертвите, които могат да бъдат потвърдени. Истинският брой вероятно е много по-висок. Талибаните и други бунтовници по груби сметки са отговорни за 70 процента от тези убити и ранени, а афганистанските правителствени сили, както и международните, основно американски сили, са отговорни за останалите жертви. Най-пресен пример е Кундуз, където при атака на афганистанските военновъздушни сили срещу талибаните бяха убити десетки цивилни, включително деца, по време на религиозна церемония.\r\n\t \n\n\r\n\tВъпреки това, числата не казват абсолютно всичко. Жители на Кабул, с които разговарях, живеят в постоянен страх, че следващата самоубийствена атака на бунтовниците ще отнеме живота на техни близки. Мнозина описват ужаса от обикаляне по болници и морги в търсене на близките си след поредния бомбен атентат. Подобно на тях, афганистанци от селските райони на Нангархар и Херат ми казаха, че живеят в страх, че смъртта ще ги застигне от небето и ме питат: \"Как не могат да видят, че има жени и деца?\", преди да нанесат въздушен удар. Мнозина напразно са се опитвали да получат някакво официално признание за загубата на близките си. След последния самоубийствен атентат в провинция Хелманд се появи ново протестно движение, призоваващо всички страни да спрат убийствата.\r\n\t \r\n\tАмерикански официални представители хвалят успехите си, като операцията за убийството на Кари Хакмат, талибански командир отцепник, който се заклел във вярност към Ислямска държава в Северен Афганистан. Но засилването на въздушните удари не избави страната от групировки, свързани с Ислямска държава и не подтикна талибаните към \"помирение\".\r\n\t \r\n\tВместо това, то стимулира цикъла на отмъщение \"зъб за зъб\", като градските райони понесоха тежестта на бунтовническите атаки, нещо което признават и американски служители. Американските представители твърдят, че \"взимат обвиненията за цивилни жертви много насериозно\". Но разследванията на американски военни за цивилни жертви рядко включват разпити на свидетели на въздушните удари. Ако те го направят, може би командващите генерали ще разберат по-добре, защо загиват цивилни.\r\n\t \r\n\tГлавнокомандващият американските войски в Афганистан ще се ползва с много повече доверие сред обикновените афганистанци, ако скъса връзките си самозабравили се полицейски началници, милиции и полеви командири. Това доверие ще се възстанови и подобри чрез мерки, които наистина да намалят цивилните жертви, чрез осигуряване на съответни компенсации и търсене на отговорност, когато се стигне до такива жертви. Това ще доведе до истинска промяна, която афганистанците биха приветствали.", "date": "2018.04.17", "title": "В какво се заблуждават американските генерали за Афганистан?"}
{"url": "http://www.mediapool.bg/falshiva-trevoga-zadeistvala-siriyskata-pvo-prez-noshtta-news278060.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФалшива тревога е задействала сирийската противовъздушна отбрана, която е изстреляла ракети за прехващане на насочени към две ВВС бази ракети с неизвестен произход. Нова въздушна атака срещу Сирия обаче не е имало, съобщи Ройтерс, цитирайки \"командир от регионалния военен съюз, който подкрепя сирийското правителство\".\r\n\t \r\n\tСирийската държавна телевизия съобщи през изминалата нощ, че ПВО на страната е свалила ракети, изстреляни по базата Шайрат недалече от град Хомс, а медиен канал на ливанската групировка \"Хизбула\" добави, че ракети са били насочени и срещу ВВС базата Думаир на 50 км северно от столицата Дамаск.\r\n\t \r\n\tСпоред командира, цитиран от Ройтерс и пожелал анонимност, сирийската ПВО се е задействала погрешно заради \"съвместна електронна атака\" на Израел и САЩ срещу сирийската радарна система. Проблемът бил разрешен с помощта на руски военни експерти, каза той.\r\n\t\r\n\tСирийската държавна агенция САНА съобщи по-рано днес, че проиворакетната отбрана е прехванала някои от предполагаемите ракети. В други медии се появиха информации за девет неутрализирани ракети. Подобни информации в сирийската държавна телевизия по-късно бяха изтеглени от новинарските бюлетини.\r\n\t \r\n\tВоенновъздушната база Шайрат е същата, която САЩ поразиха миналата година в отговор на атака със зарин по контролирания от бунтовниците град Хайн Шейхун.\r\n\t \n\n\r\n\tВ събота САЩ, Франция и Великобритания предприеха координирани удари по сирийски правителствени цели след предполагаемата атака с химическо оръжие в град Дума край Дамаск на 7 април.", "date": "2018.04.17", "title": "Фалшива тревога задействала сирийската ПВО през нощта"}
{"url": "http://www.mediapool.bg/blizo-6-000-izlishni-bolnichni-legla-mogat-da-ostanat-bez-finansirane-ot-nzok-news278059.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 6 000 са излишните болнични легла за активно лечение в страната, става ясно от проекта на нова Национална здравна карта, който беше приет във вторник от специална комисия, председателствана от здравния министър Кирил Ананиев и предстои да бъде публикуван за обществено обсъждане.\r\n\tИзготвянето на нова Национална здравна карта се наложи, след като  като през октомври миналата година предишната беше  и така паднаха всички законови бариери пред финансирането на ненужни болнични структури.\r\n\tЗаради това с бюджета на НЗОК за тази година беше приет частичен мораториум върху финансирането на нови болници, отделения и дейности до приемането на нова здравна карта.\r\n\tСпоред новия вариант на картата за удовлетворяване потребностите на населението са необходими 32 913 легла за активно лечение, докато в момента у нас са разкрити 38 803 или с 5890 легла над нужното. Направен анализ на здравното министерство дори показвал, че през 2017 г. за осъществяване на медицинските дейности в 28-те административни области са били необходими общо 24 723 легла. Тоест, в окончателния вариант на картата са предвидени над 8000 легла за активно лечение повече, за които НЗОК ще сключва договори с болниците.\r\n\tСлед приемането на Националната здравна карта касата ще може да упражнява правото на избор с кои лечебни заведения да сключи договори в случаите, когато на територията на дадена област има свръх предлагане на конкретни медицински услуги.\n\n\r\n\t“Това ще гарантира ефективно разходване на средства при гарантиран достъп на гражданите до качествена медицинска помощ“, коментираха от министерството.\r\n\t на местата със свръх предлагане, вече бяха публикувани за обсъждане от ведомството в началото на март.\r\n\tКритериите, по които ще се отсяват болниците, които да получат финансиране от НЗОК, дават преимущество за тези, които осигуряват 24-часови дежурства, имат спешни отделения, осигуряват комплексно лечение, т.е. поддържат по-голям брой клиники и отделения в различни специалности, правят повече и по-сложни манипулации, през тях преминават повече пациенти, в това число през почивните дни, имат собствена аптека, лаборатория и др. Наличието на детски отделения също дава преимущество при оценяването на болниците. Наред с това бонус точки ще дава и оценката на пациентите и тяхната удовлетвореност.\r\n\tСелективното договаряне обаче няма да е факт при предстоящото сключване на договорите между НЗОК и лечебните заведения, тъй като тепърва предстои 30-дневно обществено обсъджане на новия проект на Национална здравна карта. След това трябва да бъде приета от Министерския съвет и обнародвана в държавен вестник.\r\n\tВ момента у нас функционират над 340 болници, а броят им продължава да расте. Постоянно се разкриват нови лечебни заведения, главно в атрактивните, добре платени от НЗОК специалности като онкология, кардиология и ортопедията, която е примамлива с високата цена на медицинските изделия, които се плащат предимно от пациентите.\r\n\tНовите структури се разкриват главно в големите градове, където така или иначе има насищане с болници, като най-много излишни лечебни заведения има в София, Пловдив и Пазарджик.\r\n\tДори няколко новоразкрити легла в ново отделение на съществуваща болница вдигат сериозно разходите на здравната каса, тъй като средният разход за едно болнично легло за активно лечение годишно е 32 000 лева.", "date": "2018.04.17", "title": "Близо 6 000 излишни болнични легла могат да останат без финансиране от НЗОК"}
{"url": "http://www.mediapool.bg/efektivni-prisadi-za-trimata-ubiytsi-na-kloshar-v-grand-mol-varna-news278061.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа втори път Варненският окръжен съд призна за виновни тримата охранители пребили до смърт клошаря Нягол Петров през март 2015 г. в \"Гран Мол\" Варна.\r\n\tНай-голямото наказание от 11 години и 4 месеца затвор получи Ангел Николов, а съучастниците му Красимир Димитров и Цветан Маринов бяха осъдени на по 10 години, съобщиха от Варненският окръжен съд.\r\n\tНаказанията им са намалени с една трета, след като държавното обвинение и защитата на подсъдимите се съгласиха да бъде приложена процедурата за съкратено съдебно следствие.\r\n\tПрисъдите не са окончателни и подлежат на обжалване пред Апелативният съд във Варна.\r\n\t \r\n\tДелото за убийството на Нягол Петров, извършено преди 3 години, се гледа от нов съдебен състав на Варненския окръжен съд, след като бе върнато от възивната инстанция за ново разглеждане в края на януари 2018 г.\r\n\tВ днешното съдебно заседание държавното обвинение настояваше за присъди близки до максималния размер за този вид престъпление. Прокуратурата поиска затвор от 19 г. за Ангел Николов, 18 години за Красимир Димитров и 17 години за Цветан Маринов.\r\n\tЗащитата на подсъдимите оспори убийството да е извършено с умисъл и посочи, че тримата мъже да изпълнявали заповедите на прекия си началник, който е свидетел по делото.\r\n\tУбийството на клошаря Нягол Петров стана на 14 март 2015 г. Тогава подсъдимите Ангел Николов (сега на 28 г. от Кърджали) и Красимир Димитров (сега на 26 г. от Ямбол) от охранителната фирма \"Джи Ем секюрити\" били уведомени по телефон от началник смяната, че на тяхното ниво има лице с вид на клошар, което просело пари. Било им разпоредено да го изведат от сградата, се казва в съобщението на Варненския окръжен съд.\r\n\tОхранителите отвели Нягол Петров на \"ниво -1\" пред залата за видеонаблюдение. Двамата подсъдими започнали да стават агресивни, да бутат и да дърпат мъжа, с цел да го откажат от бъдещи посещения в мола. Започнали да отправят обидни думи към него и да му се подиграват, е посочено в съобщението на Варненския окръжен съд.\r\n\tСпоред него имало е негласно правило сред охранителите, лица с недобър външен вид или във видимо пияно състояние да бъдат \"респектирани\", след това да бъдат извеждани извън сградата. Респектирането целяло лицата, спрямо които се прилага да се въздържат от бъдещи посещения, се казва в съобщението на съда.\r\n\tСпоред обвинението именно пред залата за видеонаблюдение охранителите нанесли побой на жертвата. През това време охранителят Ангел Николов снимал с мобилния си телефон някои от издевателствата. При всеки опит на жертвата да избяга от охранителите, побоят над него с ритници и юмруци по тялото продължавал, твърди прокуратурата.\r\n\tТройната съдебномедицинска експертиза, назначена по време на разследването, е отчела над 57 удара по тялото на Нягол Петров, които са довели до смъртта му.\r\n\tСпоред разширения петчленен съдебен състав на Варненския окръжен съд убийството е извършено по особено мъчителен начин за убития, с особена жестокост и по хулигански подбуди.\r\n\tТримата мъже ще изтърпят наказанията при първоначален строг режим, като времето, в което лицата са били задържани под стража ще бъде зачетено.\r\n\tСъдът оправда Ангел Николов, Красимир Димитров и Цветан Маринов по обвинението да са извършили деянието в качеството им на длъжностни лица, както и пострадалия Нягол Петров да е бил в безпомощно състояние, е посочено в съобщението на съда.", "date": "2018.04.17", "title": "Ефективни присъди за тримата убийци на клошар в \"Гранд Мол\" Варна"}
{"url": "http://www.mediapool.bg/haga-zabrani-upotrebata-na-kanabis-v-tsentralnata-si-chast-news278078.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХага стана първият холандски град, който забрани употребата на канабис в централната си част, предаде Франс прес.\r\n\t \r\n\tЗабраната е наложена след множество оплаквания от страна на жители и туристи от силната миризма и шума, вдиган от любителите на наркотика.\r\n\t \r\n\tОт хагската община обявиха, че се забранява консумацията на леки наркотици в 13 места на града. Мярката обхваща центъра на града, района около гарата и търговските улици.\r\n\t \r\n\tЦелта е да се противодейства на неудобствата, създавани от публичната употреба на канабиса, и да се обезкуражат противообществените прояви.\r\n\t \r\n\tДо края на април нарушителите ще бъдат само предупреждавани, а след това ще им се налагат глоби, чийто размер ще се определя от прокуратурата.\r\n\t \n\n\r\n\tВъв връзка със забраната се провежда и широка информационна кампания в града, така че всеки да знае къде не бива да се употребява канабис.\r\n\t \r\n\tДържавният съвет, най-висшата административна инстанция в страната, междувременно позволи на община Амстердам да намали работното време на \"кафенетата\" в близост до училища, където се продава канабис.\r\n\t \r\n\tХоландия легализира през 1976 г. притежаването на канабис, неговата употреба и препродажба в количество до пет грама. Въпреки това отглеждането му и продажбата в големи количества са забранени от закона.", "date": "2018.04.17", "title": "Хага забрани употребата на канабис в централната си част"}
{"url": "http://www.mediapool.bg/sled-pobedata-v-iztochna-guta-siriyskiyat-rezhim-shte-se-nasochi-kam-provintsiya-daraa-news278079.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПадането на Източна Гута, в близост до Дамаск, открива възможност за предислоциране на военните ресурси на сирийския режим, който вече може да се насочи към южната провинция Дараа - един от последните бастиони на бунта.\r\n\t \r\n\tСлед като издържа в продължение на пет години на най-дългата обсада в конфликта, Източна Гута беше обявена официално за \"прочистена\" в събота вечерта след офанзива на режима, започнала на 18 февруари тази година и довела до смъртта на над 1700 мирни жители по данни на Сирийския център за наблюдение на човешките права.\r\n\t \r\n\tВъзвръщането на Източна Гута беше от жизненоважно значение за режима, който го превърна в своя основна цел от началото на годината.\r\n\t \r\n\tНа първо място, то сложи край на смъртоносния обстрел на столицата с ракети и миномети от страна на бунтовниците. Но освен това то позволява на президента Асад, който от 2015 г. насам успя да обърне неблагоприятната за него военна ситуация благодарение на подкрепата на Русия и Иран, да контролира вече близо половината територия на Сирия, на която живеят две трети от населението.\r\n\t \r\n\tЩе се възползва ли режимът от това, за да се опита да се справи с последните огнища на съпротива в Дамаск и околностите, които се изплъзват от контрола му?\r\n\t \n\n\r\n\tПроправителственият всекидневник \"Ал Уатан\" смята, че може да бъде даден приоритет на \"окончателно уреждане на въпроса за южната част на столицата\", особено в лагера за палестински бежанци Ярмук, където продължава да съществува малка зона, контролирана от Ислямска държава (ИД).\r\n\t \r\n\tСпоред много експерти обаче следващата цел може да се окаже провинция Дараа, една от люлките на протестите срещу Асад през 2011 година.Трансгранична търговия\r\n\t \r\n\tНамираща се близо до Йордания и анексираните от Израел Голански възвишения, провинцията е раздробена между силите на режима, различни бунтовнически групи - които контролират близо 70 на сто от нея, както и Ислямска държава, която има по-слабо присъствие.\r\n\t \r\n\t\"Освобождаването на Източна Гута означава край на заплахата срещу Дамаск. Би било логично сирийското правителство да прехвърли силите си към южната част на страната, за да приключи със ситуацията в Дараа\", смята Басам Абу Абдала, директор на Дамаския център за стратегически изследвания.\r\n\t \r\n\tСпоред него режимът ще приложи сходна тактика на \"военен натиск, за да се стигне до решение\".\r\n\t \r\n\tВ Гута, както и на други места по-рано, сирийските власти и руските им съюзници комбинираха интензивни бомбардировки и сухопътни боеве, преди да започнат отделни преговори с различните бунтовнически групи, смазани от огнения дъжд.\r\n\t \r\n\tЖюлиен Терон, специалист по сирийския конфликт, припомня, че \"режимът отдавна се фокусира върху Дараа, опитвайки се да пробие бунтовническата зона, за да стигне до града\", някои квартали в която се контролират от бунтовници, а други - от армията.\r\n\t \r\n\tСпоред този анализатор, бунтовническият контрол над южната граница \"петни имиджа на режима, който отново е станал господар на територията си\".\r\n\t \r\n\tВъзстановяването на търговията по суша с Йордания, особено през граничния пункт Насиб, би осигурило на Дамаск ценна финансова подкрепа.Дараа преди Идлиб?\r\n\t \r\n\tНо тези зони в южна Сирия са \"особено деликатни\", предупреждава Сам Хелър, анализатор в Международната кризисна група.\r\n\t \r\n\t\"Те са разположени между Дамаск и границите с Йордания и Израел и всякакви военни действия могат да окажат влияние върху вътрешната сигурност на тези три страни\", заяви той.\r\n\t \r\n\tВ северозападната част на страната, близо до границата с Турция, още една провинция избягва почти изцяло от контрола на режима - Идлиб.\r\n\t \r\n\tВ по-голямата си част тя е под контрола на джихадистката организация Хаят Тахрир аш Шам, доминирана от бившия сирийски клон на Ал Каида и замесена във вътрешни борби с ислямистки групи.\r\n\t \r\n\tНо Идлиб \"не е в прицела на Дамаск до ново нареждане, защото тя е обект по-скоро на геополитически, отколкото на военни сметки\", уверява Хелър.\r\n\t \r\n\t\"Съдбата на Идлиб е свързана с това, което се мъти зад кулисите между Турция (която подкрепя опозицията - бел. АФП) и Русия\", подчертава той.\r\n\t \r\n\tИменно в тази провинция с 2,5 милиона жители, сред които над милион са били принудени да напуснат домовете си, режимът в Дамаск изпраща почти системно бойци и техните семейства, евакуирани от отвоюваните от бунтовниците райони.\r\n\t \r\n\tВъв всеки случай е трудно да си представим едновременна офанзива срещу Идлиб на север и Дараа на юг.\r\n\t \r\n\t\"Това би изисквало мобилизирането на впечатляващи сили, а режимът беше принуден да използва най-големите си сили само, за да си върне Източна Гута\", която е с много по-малка площ, смята Терон.", "date": "2018.04.17", "title": "След победата в Източна Гута сирийският режим ще се насочи към провинция Дараа"}
{"url": "http://www.mediapool.bg/kmetitsata-na-mladost-pokazno-arestuvana-spored-ekipa-y-e-zhertva-na-stsenariy-news278047.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКметицата на столичния район \"Младост\" Десислава Иванчева, която изненадващо бе избрана на поста през 2016 г., благодарение на кампанията ѝ срещу застрояването на зелени площи, бе задържана при зрелищна акция на маскирани служители на Комисията за противодействие на корупцията и отнемане на незаконно придобити имоти (КПКОНПИ) във вторник. Според неофициална информация става дума за подкуп от 70 хил. евро. Разследващите твърдят, че това е била първа вноска от общо 250 хил. евро. Арестуван е и трети човек, който е бил в ролята на посредник. До момента обаче официална информация няма, такава е обещана в сряда.\r\n\tЕкипът на Иванчева реагира с остра позиция във Фейсбук, в която твърди, че тя е станала жертва на сценарий, дело на \"шайка престъпници\" от политическото статукво и инвеститори, чиито интереси са били засегнати от дейността ѝ в общината.\r\n\tЗа ареста ѝ пръв съобщи бившият депутат от ГЕРБ Антон Тодоров, който своевременно публикува във Фейсбук снимки, на които Иванчева се виждаше как стои с белезници на гърба в района на кръстовището на бул. \"Васил Левски\" и ул. \"Гурко\". Публикациите му бяха придружени с уточнение, че станал очевидец на акцията, докато бил на работа в Спортната палата.\r\n\tКакво точно работи политологът, телевизионен водещ и бивш разобличител на \"шайката\" ГЕРБ в сградата на БСФС, обаче така и не стана ясно. Освен Тодоров, за ареста на Иванчева неофициално съобщаваха на медиите и други членове на управляващата партия.\r\n\tЗрелищната акция стана ден преди предварително планираната пресконференция на Иванчева на тема \"Зелените площи в София пред застрояване\", в която тя трябваше да участва заедно със заместничката й Биляна Петрова, също задържана във вторник, адвокат Свилен Овчаров, арх. Павел Попов, съпредседателя на \"Зелените\" Борислав Сандов и Владимир Икономов от сдружение \"Зелен Младост\".\r\n\tНеизвестно защо арестуваната кметица бе държана пред сградата на Спортната палата часове наред, през които медиите имаха неограничена възможност да я снимат. През цялото това време движението по основната пътна артерия в София също бе силно затруднено. Засега обаче нито прокуратурата, нито антикорупционната комисия, нито МВР съобщават подробности за причините за задържането на районния кмет, нито пък защо е необходимо тя да стои заключена на кръстовището от обяд до вечерта.\r\n\tПо неофициална информация, разпространена контролирано до някои медии, тя е заловена с подкуп, предназначен за издаване на строително разрешително. Според близката до депутата от ДПС Делян Пеевски телевизия \"Канал 3\", предаваща на живо ареста, Иванчева била хваната със 70 000 евро, които били първа вноска от общо 250 000 евро, поискани от задържаната. Тази информация обаче няма официално потвърждение от властите.\r\n\tОчаква се ръководителите на спецпрокуратурата и КПКОНПИ Иван Гешев и Пламен Георгиев да дадат брифинг по случая в сряда, като засега не е ясно дали дотогава разследващите все пак възнамеряват да разпространят някаква макар и кратка официална информация. Говорителят на район \"Младост\" Петър Кърджилов потвърди за ареста на Иванчева, уточнявайки, че заедно с нея е била заключена и заместничката ѝ Биляна Петрова.\r\n\tМеждувременно от екипа на Иванчева, поддържащ профила ѝ във Фейсбук, публикуваха позиция по случая, в която категорично отхвърлиха възможността тя да е приела подкуп. Напротив – според администратора на страницата ѝ тя е станала жертва на сценарий., се казва в позицията, качена от името на Иванчева., допълват от екипа на кметицата.\r\n\tТе задават и въпрос – дали е случайно, че акцията е осъществена \"на ключово кръстовище в центъра на София, точно един ден преди насрочена пресконференция за обявяване на битката с нелепия параграф 28 от новия ЗУЗСО, който позволява да се отнема статута на конкретни имоти като \"озеленени площи за широко обществено ползване\" и да се преотреждат за други дейности, които впоследствие да бъдат застрояване със жилищни или офисни сгради, при заобикаляне на закона\"?, написа първоизточникът Антон Тодоров на стената си във Фейсбук. Георги Кадиев  от Иванчева, която първоначално бе подкрепена преди частичните местни избори през 2016 г. от партията му \"Нормална държава\"., коментира ареста ѝ Кадиев във Фейсбук.\r\n\tПо думите му подкрепата за Иванчева е била\". , допълва бившият депутат от БСП.\r\n\tКметът на София Йорданка Фандъкова пък коментира, че знае за случая от медиите. Тя припомни, че в централната общинска администрация са получавани само оплаквания от инвеститори за забавени преписки от районната администрация, но е и други сигнали. Фандъкова коментира още, че районните кметове са избрани мажоритарно и тя не е техен шеф. \"Шефове са им хората, които са ги избрали. Не деля кметовете нито по партиен, нито по друг признак\", обобщи кметът на София.\r\n\tДесислава Иванчева се изживяваше като антисистемен играч на политическата сцена, като открито се противопоставяше на скандални решения на държавната и общинска администрация и се бореше срещу застрояването на зелените площи в квартала. Тя сигнализира държавните органи за редица съмнителни рестутиции на зелени площи в \"Младост\", по които прокуратурата мълчи към момента.\r\n\tЗа последно Иванчева остро критикува промените за Закона за устройство и застрояване на Столичната община и призова  да наложи вето на закона. На страницата си във Фейсбук Иванчева е публикувала отчета си за работата през март 2018 г. В него е посочено, че битката, водена от кмета на \"Младост\", заедно с граждани и неправителствени организации с параграф 28 от Закона за устройството и застрояването на Столичната община продължава. Според районния кмет този параграф отваря възможност за застрояване на зелените площи в София.", "date": "2018.04.17", "title": "Кметицата на \"Младост\" показно арестувана, според екипа й е жертва на сценарий"}
{"url": "http://www.mediapool.bg/ninova-se-pohvali-che-strukturi-na-abv-se-vrashtat-v-bsp-news278080.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтруктурите на АБВ в Благоевградска област са изявили желание да се върнат в БСП. Това обяви във вторник Корнелия Нинова, цитирана от партийния пресцентър.\r\n\t\"В годините назад от БСП са се отделяли хора, правили са свои партии и структури. Това е правило левицата раздробена и по-слаба. Днес в Благоевград поставяме началото на обратния процес\", твърди тя.\r\n\tПо думите й структурите на АБВ в областта са заявили желание да напуснат партия АБВ и онези, които са били членове на БСП, да си възстановят членството, а онези, които не са били членове на БСП - искат да станат такива.\r\n\tПреди това темата е била обсъдена от Изпълнителното бюро на БСП с председателите на общинските структури от областта, които са заявили желание и готовност да приемат отново желаещите членство. Ръководството е провело среща и с представителите на АБВ, които са аргументирали връщането си в БСП.\r\n\tКорнелия Нинова смята, че това не е еднократен акт, а има заявени такива намерения и в още 4-5 области в страната от структури на АБВ, \"Движение 21\", ″Партия Зелените\" и други.\r\n\t\"Радвам се, че въпреки сложните ни отношения с АБВ в годините, се стигна до този момент. Обединява ни обща цел, общата ни лява политика, общите ни виждания как трябва да се промени управлението на страната, за да доведе до по-висок стандарт на живот на хората\", каза тя.\n\n\r\n\t\"Отваряме вратите на БСП широко за всеки, който споделя нашите политики и готовност да предложим алтернатива\", допълва председателката на левицата.", "date": "2018.04.17", "title": "Нинова се похвали, че структури на АБВ се връщат в БСП"}
{"url": "http://www.mediapool.bg/armenskiyat-parlament-izbra-bivshiya-prezident-sarkisyan-za-premier-na-fona-na-protesti-news278054.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрменският парламент очаквано избра днес бившия президент Серж Саркисян за премиер на фона на протести, предадоха Франс прес и ТАСС.\r\n\t \r\n\tСаркисян, чиято кандидатура бе издигната от управляващата Републиканска партия на Армения, бе утвърден за министър-председател със 77 гласа \"за\" при 17 \"против\". Във вота участваха 94 депутати от 105-членния еднокамарен парламент.\r\n\t \r\n\tТака Саркисян, чийто втори президентски мандат изтече миналия месец, на практика застава отново начело на Армения. Правомощията на държавния глава бяха орязани до предимно протоколни и реалната власт вече фактически е у премиера, отбелязва Франс прес.\r\n\t \r\n\tОсемдесет души бяха задържани при продължилите и днес протести в арменската столица Ереван срещу избирането на бившия президент Серж Саркисян за премиер на страната, предаде ДПА.\r\n\t \r\n\tПротестиращите блокират вече от няколко дни главните булеварди и кръстовища в града, а днес трошаха правителствено имущество, изпускаха гумите на официални автомобили според ТАСС и държавни медии. Сутринта се стигна до сблъсъци между опозиционери и граждани, които бързат за работа.\r\n\t \n\n\r\n\tДемонстрантите се предвождат от лидера на опозиционната партия \"Граждански договор\" и депутат в арменския федерален парламент Никол Пашинян. Той призова всички свои привърженици да се съберат пред парламента, да блокират улици и кръстовища и да започнат обща стачка.\r\n\t \r\n\tПряко в ефира на редица опозиционни интернет сайтове той призова също за окупиране на сградите на министерства и ведомства и други органи на държавното управление и недопускане на служителите до работните им места.\r\n\t \r\n\tНа булевард \"Баграмян\", където се намира сградата на парламента, са разположени много полицаи и специална техника.\r\n\t \r\n\tОпозиционният лидер призова арменската диаспора да обкръжи посолства на Армения и да не пуска никого вътре.\r\n\t \r\n\tПашинян поиска младежите да организират седящи стачки в държавните учреждения, но без да нанасят щети и да обиждат хората.\r\n\t \r\n\tС протестите си опозицията се опита да осуети избирането за премиер на единствения кандидат Серж Саркисян - бивш президент и лидер на управляващата Републиканска партия, който вече нямаше право да се кандидатира за висшия държавен пост. Той е обвиняван от демонстрантите, че е инициирал извършената промяна на конституцията, с която Армения се превърна от президентска в парламентарна република, за да запази върховната си власт вече като премиер.\r\n\t \r\n\tИзбирането на Саркисян за премиер бе очаквано. Повечето депутати избързаха да пристигнат там по-рано тази сутрин с метрото, за да не се натъкнат на съпротива от страна на демонстрантите, съобщи източник на ТАСС.\r\n\t \r\n\tВ понеделник полицията използва сълзотворен газ и специални средства срещу участващите в митинг опозиционери в Ереван, когато те се опитаха да преминат през загражденията от бодлива тел и да стигнат до парламента.", "date": "2018.04.17", "title": "Арменският парламент избра бившия президент Саркисян за премиер на фона на протести"}
{"url": "http://www.mediapool.bg/poreden-sluchai-na-nasilie-v-dom-za-detsa-news278081.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Държавната агенция за закрила на детето (ДАЗД) д-р Елеонора Лилова разпореди спешна проверка във връзка с пореден случай на агресия в социален център в гр. Пазарджик. Тя иска най-строги наказания.\r\n\tСигналът е, че възпитателка е малтретирала дете с увреждания в Пазарджик.\r\n\tСлучката се е разиграла преди 10-ина дни. В петък детето попада в друга социална услуга, където е било на рехабилитация, тъй като е с умствена изостаналост.\r\n\t10-годишното дете обичало да си играе с мобилни телефони. Нямало такъв. Една вечер посегнало към този на възпитателката, а тя му дала да разбере, че не може да го пипа с удари вместо с думи. С детето работи психолог.", "date": "2018.04.17", "title": "Пореден случай на насилие в дом за деца"}
{"url": "http://www.mediapool.bg/berlin-e-za-barzi-reformi-v-es-no-ne-priema-vsichki-idei-na-parizh-news278082.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания иска да се ускори планирането на реформите в Европейския съюз, заяви днес канцлерът Ангела Меркел, цитирана от ДПА.\r\n\t \r\n\tМеркел каза това след днешната важна реч на френския президент Еманюел Макрон пред Европейския парламент.\r\n\t \r\n\tРеформите не би трябвало да обхващат само свързани с бизнеса и валутата въпроси, а и миграцията, бюджетите и сътрудничеството във външната и отбранителната политика и науката, каза на пресконференция Меркел.\r\n\t \r\n\t\"До юни ще намерим общи решения с Франция\", каза канцлерката. Не се съмнявам, че ще успеем да подготвим стабилен пакет от мерки, добави тя, имайки предвид срещата на върха на ЕС през юни, на която трябва да бъде представена \"пътна карта\" на бъдещата реформа.\r\n\t \r\n\tПлановете, предложени от френския президент, обаче бяха посрещнати предпазливо, а в някои случаи и със съпротива от законодатели от партиите в германската управляваща коалиция.\r\n\t \n\n\r\n\tКонсервативният блок в парламента - включително Християндемократическия съюз (ХДС) на Меркел - предупреди, че разпространен неотдавна дискусионен документ няма за цел да определи курса на реформите във финансовата рамка на ЕС.\r\n\t \r\n\tИма информативни дебати вътре във формацията, каза Михаел Гросе Брьомер, висш член на блока ХДС/ ХСС. Решенията ще дойдат по-късно, след като бъдат изложени конкретни предложения, добави той.\r\n\t \r\n\tПрез уикенда германският финансов министър Олаф Шолц коментира пред репортери, че не всички предложения на Макрон трябва да бъдат изпълнени.\r\n\t \r\n\tХСС (баварският съюзник на ХДС) възприе по-твърда линия. Партията не приема например идеята за европейски финансов министър и за европейска помощ при безработица, каза днес Александър Добринт от ХСС. Той отбеляза, че като настоява за реформи, Макрон прокарва френските национални интереси, включително бюджет на еврозоната и по-голяма данъчна хармонизация в блока.\r\n\t \r\n\t\"Задачата ни е да определим кое е в наш национален интерес и ние това и ще направим\", подчерта Добринт и допълни, че не всичко, което предлага Макрон, е в интерес на Германия.\r\n\t \r\n\tТъй като Германия е най-голямата икономика в Европа, съгласието й е много важно и дори ключово за прокарването на реформите на Макрон. В речта пред Европейския парламент френският президент днес похвали европейската интеграция като единствения начин за възстановяване на суверенитета пред лицето на глобални предизвикателства като миграцията, климатичните промени, разрастващата се цифрова икономика и възхода на авторитарните сили.\r\n\t \r\n\tГерманската индустриална федерация (BDI) по-рано призова правителството да се ангажира напълно с предложените реформи на ЕС.\r\n\t \r\n\t\"Правителството трябва да оформи насоката на европейската реформа конструктивно и със свои предложения\", заяви генералният директор на федерацията Йоахим Ланг.\r\n\tВалутният съюз е възлов въпрос за германската промишленост. Стабилна и нискорискова банкова система е от ключово значение за инвестициите и растежа, добави той.", "date": "2018.04.17", "title": "Берлин е за бързи реформи в ЕС, но не приема всички идеи на Париж"}
{"url": "http://www.mediapool.bg/plan-b-sreshtu-nedostiga-na-lekarstva-shte-minava-nanovo-prez-ek-news278083.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСменената в крачка концепция на управляващите за ограничаване на износа при недостиг на лекарства ще трябва да премине през нова процедура по нотификация в Европейската комисия. Причината е, че между първото и второто четене в парламента на промените в Закона за лекарствените продукти в хуманната медицина, от  в начина , по който ще се установява недостигът и ще се спира износът на дефицитните медикаменти.\r\n\tПредседателят на парламентарната здравна комисия Даниела Дариткова (ГЕРБ) обясни пред Mediapool, че от следващата седмица започва разглеждането на законопроекта с всички внесени предложения на второ четене.\r\n\t, каза Дариткова.\r\n\tПроцедурата по нотификация е задължителна, тъй като законопроектът прави промени във вътрешния пазар, засягащи свободното движение на стоки в ЕС.\r\n\tДариткова съобщи, че същевременно е изпратила всички постъпили между двете четения текстове за ново съгласуване със заинтересованите страни. Възможно е да бъдат направени още промени за прецизиране на някои спорни текстове.\n\n\r\n\tДариткова обясни, че прецизиране например може да настъпи при дефиницията за недостиг на лекарствените продукти. , коментира тя.\r\n\t\r\n\tПромените, предложени от Дариткова промени между двете четения, предвиждат всички лекарства от позитивния лекарствен списък да бъдат наблюдавани за това в какви количества се внасят и потребяват на българския пазар.\r\n\tНаблюдението ще става чрез електронната система, която е в процес на изграждане и към която информация ще бъдат задължени да подават всички участници по веригата на лекарствоснабдяването – от производителите, през дистрибуторите до аптеките. Данните ще се администрират и анализират от Изпълнителната агенция по лекарствата (ИАЛ) и при доказан недостиг износът на определени лекарства ще бъде забраняван.\r\n\tЗа недостиг на лекарствени продукти от позитивния списък ще се счита, когато анализът на ИАЛ установи, че наличните количества от тях са по-малко от 65 на сто от необходимите количества за задоволяване на здравните потребности на населението за период от 6 месеца, изчислени въз основа на средномесечното потребление на съответния лекарствен продукт за предходната половин година.\r\n\tМедикаменти, за които се установи липса или недостиг, ще попадат в забранителен списък за износ, докато дефицитът не бъде преодолян. Списъкът ще се актуализира всяка седмица или при настъпване на промяна в обстоятелствата.\r\n\tДариткова обясни, че тази дефиниция за недостиг е била съгласувана с Министерството на здравеопазването, но все пак подлежи на ревизия зарази забележки.\r\n\t\r\n\tКато друг спорен момент в новите предложения се очертава изискването фармацевтичните компании да поддържат 10% резерв за медикаментите от целия позитивен лекарствен списък, необходими за задоволяване на здравните потребности на населението за период от 6 месеца.\r\n\tСпоред индустрията то е неизпълнимо за половината компании на пазара, тъй като те не продават лекарства и не участват във веригата на доставки у нас и след като продадат стоката си на дистрибутор, повече нямат контрол над нея.\r\n\tОсвен това има опасения, че ще се поддържат на склад ненужно големи количества. В момента продуктите от позитивния списък, които се търгуват у нас, са на стойност около 1 млрд. лева и с изискването да се държи резерв за 10% за период от 6 месеца, продукти за 50 млн. лева ще бъдат държани на склад.\r\n\tВъзможно е и размерът на резерва да бъде преразгледан в движение, тъй като и фармацевти са на мнение, че изискването създава прекомерна тежест за бизнеса и може да доведе до поскъпване на лекарствени продукти.\r\n\t\r\n\tПромените в Закона за лекарствените продукти в хуманната медицина, регулиращи износа на лекарства, бяха  на Министерството на здравеопазването още през август миналата година  и текстовете бяха преминали нотификация в ЕК.\r\n\tСлед дълго протакане, включително за да получат одобрение от Съвета за административна реформа, мерките бяха  и най-накрая влязоха за обсъждане в парламента.\r\n\tСлед като получиха пълна подкрепа  през февруари тази година  Дариткова предложи променената концепция, която принципно предлага по-организиран и изчистен ред за установяване на недостиг и липси на пазара, в сравнение с  . Така обаче в движение се промени концепцията на целия законопроект, който се нуждае от ново съгласуване с ЕК и окончателното му приемане ще се проточи във времето.\r\n\tСъщевременно размерът на паралелния износ през последните години значително се увеличи. Докато през 2013, когато за първи път беше направен опит за ограниаването му, размерът на паралелната търговия с лекарства у нас се оценяваше на около 85 млн. лева легален реекспорт и още поне толкова нелегален, то сега се смята, че е вече 400 млн. лева, от които отново половината се смятат за нелегален износ. През този период освен оборотите се увеличиха и фирмите, занимаващи се реекспорт.\r\n\tПромени срещу паралелния износ подготви при предишния кабинет \"Борисов\" и екипът на здравния министър Петър Москов, но времето за тяхното приемане отново не стигна.", "date": "2018.04.17", "title": "План \"Б\" срещу недостига на лекарства ще минава наново през ЕК"}
{"url": "http://www.mediapool.bg/kevr-nyama-da-pozvoli-tokat-da-poskapne-seriozno-news278084.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-голямата част от енергийните дружества у нас са поискали сериозно увеличение на цената на тока от 1 юли 2018 г., но Комисията за енергийно и водно регулиране (КЕВР) няма да позволи тези увеличения да се случат.\r\n\tТова заяви председателят на КЕВР Иван Иванов пред журналисти в Народното събрание. Той обеща, че енергийният регулатор ще приеме само най-необходимите и неотложни разходи на отделните енергийни дружества и няма как да има подобно увеличение на цените на тока. Иванов призова да спре истерията с цените на тока\r\n\tПред депутатите Иван Иванов заяви, че някои от поисканите увеличения на електроенергията са доста стряскащи, но бизнесът и потребителите не бива да се притесняват, защото подобни искания няма как да бъдат удовлетворени. Той увери, че КЕВР ще продължи да спазва своята консервативна политика за недопускане на резки промени в цената на тока.\r\n\t\"Някои от дружествата за моя неприятна изненада, заличавайки чувствителната търговска информация, са заличили предлаганата крайна цена, за която искат утвърждаване. Комисията публикува всичките крайни цени на тези дружества\", каза Иванов.\r\n\tПоисканата цена за битови потребители от ЧЕЗ например е с увеличение от 5% на дневната тарифа и 51% - на нощната. ЕВН иска увеличение на дневната с 6%, а на нощната – с 2%, а ЕнергоПро – с 2% на дневната и с 3% на нощната тарифа. Предлага се обаче цените за достъп на битовите клиенти да скочат доста по-сериозно , например при ЧЕЗ с 35%. Иска се увебличение на цената за пренос с 34%.\n\n\r\n\tИзчисленията показват, че общо исканото увеличение от ЧЕЗ е с около 16%, а от ЕВН и ЕнергоПро – с около 6-7%, но както всяка година, КЕВР се очаква да редуцира тези проценти.\r\n\tШефът на КЕВР каза още, че през 2017 г. с негова заповед е извършена проверка за реализиране на инвестиционната програма на ЧЕЗ \"Разпределение\" и на другите две разпределителни дружества. По думите му поради неизпълнение на прогнозните инвестиции ЧЕЗ \"Разпределение\" е било глобено.\r\n\t\"С моя заповед буквално от 18 април тази година до 15 май ще бъде извършена проверка отново за целия тригодишен регулаторен период и на трите електроразпределителни дружества\", заяви Иванов. Той подчерта, че към момента лицензираните дружества на ЧЕЗ \"Разпределение\" и ЧЕЗ \"Електро\" са в добро финансово състояние.\r\n\tКЕВР обяви и исканите цени от топлофикациите. Например топлофикацията в София настоява за увеличение от 4.05%, в Пловдив – 1.76%, в Бургас – 19.10%, във Варна – с близо 25%. Габровската топлофикация пък настоява за огромен скок – с 63%. Очакванията са, че комисията на Иван Иванов значително ще ореже и претенциите на топлофикациите.", "date": "2018.04.17", "title": "КЕВР няма да позволи токът да поскъпне сериозно"}
{"url": "http://www.mediapool.bg/rusiya-blokira-i-sarvari-na-gugal-i-amazon-zaradi-sluchaya-telegram-news278085.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският регулатор Роскомнадзор обяви, че ще блокира и някои сървъри на Гугъл и Амазон, за да изпълни съдебното решение за блокиране на приложението Телеграм, съобщи Асошиейтед прес.\r\n\t \r\n\tРоскомнадзор започна вчера прилагането на съдебния акт за блокиране на достъпа до приложението след отказа му да предаде на Федералната служба за сигурност ключовете за дешифриране на съобщенията на потребителите.\r\n\t \r\n\tТелеграм, разработен от руския предприемач Павел Дуров, отказа да предостави данните по съображения за сигурност на личните данни и обяви, че приложението ще продължи да действа въпреки съдебната забрана.\r\n\t \r\n\tРоскомнадзор съобщи днес за агенция Интерфакс, че ще блокира значителен брой сървъри на Гугъл и Амазон, защото смята, че Телеграм ги използва за заобикаляне на забраната.\r\n\tВследствие на това десетки руски сайтове за електронна търговия съобщиха за проблеми с предоставяните от тях услуги.", "date": "2018.04.17", "title": "Русия блокира и сървъри на Гугъл и Амазон заради случая Телеграм"}
{"url": "http://www.mediapool.bg/inerkom-oshte-dogovarya-parite-za-sdelkata-s-chez-news278086.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията на Гинка Върбакова \"Инерком\" все още води преговори с банки, за да осигури финансирането на сделката за покупката на активите на ЧЕЗ в България. Въпреки скандалите около покупко-продажбата, довели до желание за държавно участие в сделката, от което впоследствие правителството се отказа, \"Инерком\" демонстрира увереност в успешното й финализиране. Това стана ясно във вторник на поредното изслушване в анкетната парламентарна комисия по случая с продажбата на ЧЕЗ България, на което Върбакова прати свои представители.\r\n\tФинансирането за сделката не може да се осигури, без да се получат всички необходими одобрения от регулаторните органи. Все още се чака решението на Комисията за защита на конкуренцията, казаха от \"Инерком\".\r\n\t\"Как е възможно ЧЕЗ да твърди, че сте им предоставили убедителни доказателства, че сте способни да осигурите финансирането на сделката, а вие обяснявате, че все още водите преговори с банките\", попита на два пъти Крум Зарков от БСП. Финансовият консултант на \"Инерком\" по сделката Веселин Захариев отговори, че няма противоречие, защото правилата при подобни сделки по света са първоначално банките да заявят интерес за финансиране, а до конкретни договорености за заеми се стига след подписване на договор с продавача.\r\n\t\"Първоначално се подава необвързваща оферта, впоследствие - обвързваща, но няма как, преди да е сключен договорът, дадена банка да каже, че е сключила договор за заем. Нито една банка на по-ранен етап няма да се ангажира окончателно с който и да е кандидат за дадена сделка, в такива случаи се заявяват само намерения\", обясниха от дружеството на Върбакова.\r\n\tОт \"Инерком\" заявиха също, че ЧЕЗ не биха ги избрали за свой контрагент, ако се съмняваха в репутацията на фирмата или в нейните способности да приключи успешно сделката и да я плати.\r\n\tТе категорично отказаха да дадат подробности за срока, в който трябва да бъде сключена сделката, защото това било търговска тайна. Не беше коментирана нито цената, която неофициално се твърди, че е около 340 млн. евро, нито банките, с които се водят преговори. Досега публични признания, че са пращани писма за интерес, имаше от ръководствата на държавната Българска банка за развитие и от Първа инвестиционна банка. Третата банка, за която се предполага също, че има интерес към сделката – УниКредит Булбанк, отказа да отговаря на въпросите на депутатите.\r\n\tПо неофициална информация обаче намеренията на банките да кредитират \"Инерком\" са се изпарили след избухналия скандал и твърденията на премиера Бойко Борисов, че сделката за ЧЕЗ е едва ли не заговор срещу правителството. Ето защо заключенията на парламентарната анкетна комисия ще са от ключово значение за потвърждаване или премахване на политическия риск по казуса, което от своя страна ще повлияе на решението на банките дали да финансират покупката на \"Инерком\".\r\n\tВеселин Захариев увери, че бъдещият заем няма да повлияе при определянето на цената на тока, защото от \"Инерком\" купуват добри и жизнени дружества и това ще подпомогне за възвръщаемостта на инвестицията. Според финансовия консултант това е достатъчно прогнозируем бизнес и от българското дружество са пресметнали, че инвестицията ще бъде възстановена в \"нормални рамки\". Той припомни, че \"ЧЕЗ-Разпределение\" през годините е било достатъчно печелившо дружество и компанията е финансирала собствената си инвестиционна програма. Затова Захариев увери, че нито цените, нито инвестиционните програми ще бъдат засегнати от изтегления заем.\r\n\tОт \"Инерком\" заявиха, че са готови да осигурят необходимия собствен капитал за сделката, като не коментираха дали той ще бъде 100 млн. евро, както твърдят депутати.\r\n\tВъпреки неяснотата около финансирането, \"Инерком\" даде щедри обещания на синдикатите и потребителите каква ще бъде политиката му след покупката на енергодружествата.\r\n\tНа 4 април е проведена среща със синдикатите, на която е договорен плавен преход на собствеността, за да няма промени по отношение на служителите и потребителите, заяви председателят на Съвета на директорите на \"Инерком\" Милена Стоева. Организират се ежеседмични срещи със служители на енергодружествата, които все още са на ЧЕЗ. Ще бъдат запазени колективните трудови договори, които са в сила до 2019 г. Няма да бъдат отменяни договорените в тях бонуси и увеличения на заплащането. \"Няма да има съкращения на служители, а също и на мениджмънта\", обещаха още от \"Инерком\". Щели да бъдат запазени всички 3275 служители, а също и техните социални придобивки. \"Ще продължим тенденцията за увеличение на заплатите\", казаха още от \"Инерком\".\r\n\tНа сегашните клиенти на ЧЕЗ пък бе обещано, че ще се запази качеството на сегашните услуги и ще се работи за подобряването му. Това е и една от целите на запазването на персонала. Вече е проведена среща и с потребителски организации.\r\n\tОт \"Инерком\" уточниха, че не са участвали в подготовката на ценовото заявление на ЧЕЗ до Комисията за енергийно и водно регулиране. С него чешката компания поиска увеличение на цената на тока.\r\n\tВ началото на заседанието на парламентарната комисия председателят й Жельо Бойчев от БСП прочете отговор от ЧЕЗ, според който от 2013 г. насам компанията многократно е предлагала на различни представители на България евентуална продажба на дружествата си у нас. Държавата обаче не изразила \"положителен интерес към сделката\". Получен е отговор и от министър-председателя Бойко Борисов, който гласи, че не са водени разговори с представители на чешкото правителство или на ЧЕЗ за обратно изкупуване на активите на ЧЕЗ България.", "date": "2018.04.17", "title": "\"Инерком\" още договаря парите за сделката с ЧЕЗ"}
{"url": "http://www.mediapool.bg/evropeiskite-vanshni-ministri-obsadiha-reformata-v-izbornoto-zakonodatelstvo-news278087.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРеформата на Акта за избор на членове на Европейския парламент, актуалното състояние във връзка с принципите на правовата държава в Полша и пакетът за разширяването бяха във фокуса на вниманието на министрите на външните работи на страните от ЕС. Заместник министър-председателят и министър на външните работи Екатерина Захариева председателства редовното заседание на Съвета \"Общи въпроси\" във вторник в Люксембург., съобщи пресцентърът на МВнР.\r\n\t \r\n\tМинистрите обсъдиха компромисното предложение на българското председателство за изменения в Акта за избор на членове на ЕП от 1976 г. Съветът реши да даде още време на държавите-членки да постигнат консенсус до края на април, за да могат промените да влязат в сила за предстоящите избори за Европейски парламент през 2019 г.\r\n\t \r\n\tСъветът работи вече повече от 2 години по предложенията на ЕП за изменения на изборното законодателство, приети през ноември 2015 г. От началото на 2016 г. досега предложението се обсъжда в работните органи на Съвета.\r\n\t \r\n\tПрез декември 2017 г. се постигна съгласие по 7 области, сред които въвеждането на краен срок от поне три седмици преди изборите за представяне на кандидатурите; възможността държавите членки да позволят показването на името и логото на европейските политически партии върху изборните бюлетини; разпоредба, хармонизираща разпространението на изборни материали за европейските избори с практиката при националните избори; възможност да се предоставя, при определени условия, възможност за предварително гласуване, гласуване по пощата, електронно и интернет гласуване; задължение за държавите членки да осигурят ефективни, пропорционални и възпиращи санкции в случаи на двойно гласуване и др.\r\n\t \n\n\r\n\tБългарското председателство продължи работата по досието, като представи компромисно предложение. Т.нар. пакет \"7 + 2\" включва вече договорените от предходните 4 председателства области, както и още две разпоредби - за въвеждането на минималните прагове и за гласуването в трети страни. Предложеният от българското председателство пакет \"7 + 2\" е балансиран компромис, който взема предвид различните позиции и националните интереси.\r\n\t \r\n\tПървата разпоредба въвежда минимален задължителен праг от 2 процента за избирателни райони, излъчващи над 35 членове на ЕП. Формулировката е основана на идеята по-високият брой места в избирателен район, предмет на праговете, да бъде компенсиран с минимален задължителен праг, с цел избягване на дискриминационното третиране. Предвижда се разпоредбата да влезе в сила за европейските избори през 2024 г.\r\n\t \r\n\tРазпоредбата за гласуването в трети страни дава възможност, в съответствие с националните избирателни процедури, по желание да се предприемат мерки, позволяващи на гражданите, пребиваващи в трети държави, да гласуват на изборите за ЕП.\r\n\t \r\n\tКомисията представи приетия същия ден пакет по разширяването. Българското председателство приветства представените доклади и изрази надежда за конструктивна работа в Съвета в следващите седмици с оглед приемането на заключения през юни.\r\n\t \r\n\tМного сме доволни от препоръката на ЕК за започване на преговори с Република Македония и Албания. Надявам се на юнския Съвет да вземем решение за започване на преговори. Благодаря на Комисията, каза пред журналисти министър Екатерина Захариева.\r\n\t \r\n\t \r\n\tЕК информира министрите за актуалното състояние на върховенството на закона в Полша и продължаващия диалог с полските власти. Съветът ще се върне на въпроса на следващото заседание през май.", "date": "2018.04.17", "title": "Европейските външни министри обсъдиха реформата в изборното законодателство"}
