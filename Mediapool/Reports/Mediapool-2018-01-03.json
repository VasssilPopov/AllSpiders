{"url": "http://www.mediapool.bg/ban-publikuva-dokladite-si-za-aets-belene-news273804.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската академия на науките (БАН) публикува в сряда двата си доклада за нуждата от АЕЦ \"Белене\" – междинният и окончателният, след като бе подложена на силна атака и обвинения, че под натиска на правителството е променила изводите си в първоначалния анализ, че новата ядрена мощност не е рентабилна на по-благосклонни.\r\n\tОбявяването на анализите става близо месец след като БАН отрече да е е извършвала подобни корекции и поиска от платилия 2 млн. лв. за доклада \"Български енергиен холдинг\" (БЕХ) да й разреши да публикува двата документа, за да бъдат сравнявани. Позволението бе получено още на следващия ден – 5 декември, но стават обществено достояние, след като от БАН са заличили от тях информация, която представлява поверителна и/или чувствителна информация за дружествата от групата на БЕХ група. Заличена е и поверителна и/или чувствителна информация, предоставена на изпълнителя от трети страни, посочват от БАН.\r\n\tПубликуването на двата доклада бе изискано от редица десни политически сили и неправителствени и екологични организации. е в обем от 272 страници и включва анализи по четири дейности – оценка на българската и европейските икономики в следващите десетилетие; прогнози за развитието на българската електроенергетика и електропотреблението до 2040 г.; анализ на възможностите за развитието на износа на ток и разработването на препоръки за изграждането на нови енергийни мощности. На документа пише, че е окончателен и носи датата 31 октомври 2017 г.е фокусиран върху възможността за реализация на активите на АЕЦ \"Белене“ носи същата дата като другия документ и се води окончателен. Той е от 95 страници и съдържа вече обявените от екипа на БАН становище за нуждата от АЕЦ \"Белене\" при постигането на определени условия, които обаче се оборват от редица експерти, сред които дори председателят на енергийния регулатор Иван Иванов и Лабораторията за анализ и управление на риска на Иван Костов.", "date": "2018.01.03", "title": "БАН публикува докладите си за АЕЦ \"Белене\""}
{"url": "http://www.mediapool.bg/badeshtiyat-lift-na-bansko-e-pretekst-za-razshiryavane-na-kurorta-news273755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщина Банско привежда в действие план от 2013 г. за застрояването на осем местности край ски курорта с цел разширяването на Банско и по-нататъшната урбанизация на тези селищни образувания, \"съобразена с перспективното развитие на територията на града и ски зоната \"Банско\".\r\n\tДни преди правителството да одобри на 28 декември 2017 г. оспорваната  от природозащитници промяна в плана за управление на парка \"Пирин\", позволяваща строежа на нови ски съоръжения, регионалната екоинспекция в Благоевград е разгледала искане на общината да се произнесе дали е необходима екологична оценка на подробния устройствен план – план за регулация и застрояване (ПУП - ПРЗ) за местностите. Това са Гуровица, Свети Иван, Грамадето, Кошерината, Карантията, Средореко, Асаница, и Герачени улици, които се намират в непосредствена близост до националния парк и за които са били взети в Банско за урбанизацията им заради бъдещия лифт.\r\n\tНамерението е от лятото на 2013 г., когато бе задействана приетата миналата седмица актуализация на плана за Пирин, но тогава тя бе замразена. Сега – на 19 декември 2017 г., Регионалната инспекция по околната среда и водите (РИОСВ) в Благоевград е разгледала заявлението на общината за преценка дали е нужна екооценка на ПУП – ПРЗ и се е произнесла, че такава е необходима. Това става ясно от , публично обявено в сряда във фейсбук от председателя на Асоциацията на парковете в България Тома Белев.\r\n\t\"Една нова кабинка е възможност да се застроят нови 1330 декара долу в Банско. Още преди МС да одобри незаконното изменение на плана за управление на националния парк Пирин, общината е поискала да урбанизира тези 1330 декара, което е още около 40 000 нови легла.\r\n\tМисля, че и на слепите ще стане ясно, че един нов Слънчев бряг се ражда в полите на Пирин планина и всичките нарушения на законите не решават проблема на опашките на кабинката, а на търговията с недвижими имоти. Я сега проверете на кой са собственост тези земи и ще видите, че част от тях са на двама собственици на банка с интереси в ски-спорта\", пише Белев в постинг относно решението на РИОСВ-Благоевград.\r\n\tОт самия документ става ясно, че община Банско трябва да направи оценка за въздействието върху околната среда (ОВОС) на намерението си за застрояване на въпросните местности и той да бъде разгледан  от екооценката, която да прецени дали да даде зелена светлина за тези намерения. Причината е, че планът за урбанизация та терените в непосредствена близост до парка \"има вероятност да окаже значително отрицателно въздействие върху природни местообитания, популации и местообитания на видове, предмет на опазване в защитените зони\".\r\n\tСпоред данните от решението на екоинспекцията планирани за застрояване са 565 дка, за инфраструктура са предназначени 176 дка, а свободните земеделски земи са 878 дка.\r\n\tОт посочените от общината цели за изработването на подробния устройствен план на осемте селищни образувания става ясно, че се готви застрояването им заради бъдещия кабинков лифт.\r\n\tТова рязко контрастира с уверенията на правителството, че решението, позволяващо строежа на нови ски съоръжения в буферната зона на парк \"Пирин\", се прави само за облекчаване на сегашния трафик към ски пистите, който не може да бъде поет от сегашния лифт.\r\n\tФактически се оказва, че бъдещата втора кабинка е претекст за исканото от община Банско окрупняване и разширяване на курортната част в пряка близост до парк \"Пирин\" и това намерение на общинския съвет до голяма степен потвърждава притесненията на природозащитниците за допълнително застрояване на курорта.\r\n\tМакар екоминистърът Нено Демов постоянно да повтаря, че в националния парк хотели няма да се вдигат, това се планира да става на самата му граница. Затова и от екоинспекцията смятат, че застрояване на осемте местности потенциално застрашава биоразнообразието в защитената територия и искат от общината да изработи оценка за въздействието на урбанизацията върху околната среда.\r\n\tСпоред РИОСВ-Благоевград строежи там могат да прекъснат биокоридори от значение за видовете, предмет на опазване. Възможно е дори пряко да се унищожат биологични видове. Затова екоинспекцията иска оценка за потенциалния негативен ефект от застрояването и да се предложат мерки за предотвратяване, намаляване и възможно отстраняване на неблагоприятните въздействия от осъществяването на плана. Настоява се и за алтернативни решения.", "date": "2018.01.03", "title": "Бъдещият лифт на Банско е претекст за разширяване на курорта"}
{"url": "http://www.mediapool.bg/puchdemon-obmislya-nestandartni-nachini-da-se-varne-v-ispaniya-news273791.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзбягалият в Белгия бивш каталунски лидер Карлес Пучдемон обмисля различни нестандартни начини да се върне в Испания, за да поеме поста си на регионален лидер съгласно резултатите от проведените в края на годината местни избори в автономната област, съобщава днес вестник \"А Бе Се\". Вестникът се позовава на обкръжението на политика.\r\n\t \r\n\tВземайки предвид действащата заповед за арест на Пучдемон на територията на Испания, политикът размишлява по какъв начин може да се появи в кралството, твърди вестникът. Той е разглеждал възможността да проникне в страната, скрит в багажника на лека кола или маскиран под чуждо име. Имал и такива идеи, като например да мине по планински пътеки или скрит на плавателен съд.\r\n\t \r\n\tПучдемон разчита на помощта на някои хора от каталунската полиция, които, както той се надява, няма да му забранят да влезе в регионалния парламент в дена на гласуването на кандидатурата за нов лидер на автономията.\r\n\t \r\n\tТой разчита на това, че ако бъде утвърден на този пост, испанските власти няма да се осмелят да го задържат и да го оставят в ареста, а ако все пак се решат на такива мерки - че Европа няма да ги подкрепи, отбелязва мадридският вестник.", "date": "2018.01.03", "title": "Пучдемон обмисля нестандартни начини да се върне в Испания"}
{"url": "http://www.mediapool.bg/vtori-i-posleden-shans-za-po-visoka-pensiya-na-zhenite-rodeni-prez-1960-g-i-1961-g-news273792.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 1 януари 2018 г. влязоха в сила промени в Кодекса за социално осигуряване (КСО), които променят сроковете за отказ от осигуряване в универсален пенсионен фонд, УПФ (т. нар. частни фондове за втора пенсия, б. р.). Срокът става пет години преди достигане на пенсионна възраст на всеки индивидуално, а не както беше до 31 декември 2017 г. – пет години преди възрастта на тези, които се пенсионират през съответната година. На жените, родени през 1960 и 1961 г., се дава втори и последен шанс да се откажат от осигуряване в УПФ и така да предотвратят намаляването на пенсиите си доживот.\r\n\t по категоричен и безспорен начин, че . Така разпорежда Кодексът за социално осигуряване и докато пенсиите се определят по начина, записан в него, . Министърът на труда и социалната политика , че КСО ще остане без промяна в начина на определяне на пенсиите до 2040 г. Ако се вярва на тази оценка, то всички родени между 1960 г. и 1975 г. ще защитят интереса си, ако се откажат от партидите си в универсални пенсионни фондове и се осигуряват .\r\n\tА защо две пенсии са по необходимост по-малко от една, ли? Просто е: очакваната пенсия от УПФ може да компенсира намаляването на държавната за тези, които се осигуряват и в УПФ, . От 2002, когато започва задължителното осигуряване в УПФ за всички, родени след 1959 г., до 30.09.2017 г. годишната доходност, получена от всички осигурени в страната по техните партиди, е 2.7 %, а годишният темп на нарастване на СОДС – 7.9 %. Съотношението е точно обратното на това, което е необходимо, за да бъдат две пенсии поне равни на една. , че дори нарастването на СОДС да се забави през следващите 20-тина години, доходността в УПФ трябва да се повиши до невъзможни величини, за да преодолее натрупаното през 2002-2017 г. изоставане.\r\n\tЗатова, две пенсии неизбежно ще остават по-малко от една. В интерес на ощетените в пенсионни фондове, на които не само пенсиите ще бъдат намалени, но и ежегодно заплащат по повече от 120 млн. лв. за тази \"привилегия\", е да се откажат от осигуряване в УПФ и да насочат цялата си осигурителна вноска към държавното обществено осигуряване.\r\n\tРедица ощетени в УПФ се впечатляват от , а именно, че партидите им в УПФ ще бъдат наследени от децата им независимо от тяхната възраст. Наследствени пенсии от държавното обществено осигуряване пък се полагат само на овдовелия съпруг и то не по-рано от пет години преди да навърши пенсионната си възраст, както и на малолетните деца.\r\n\tКойто държи на този аспект трябва да знае, че заплаща  в УПФ. За да се убеди, всеки гражданин може да провери застрахователните премии по рискови застраховки \"Живот\" за 30, 40 или 50 000 лв. Освен това, ако вземе, че доживее пенсионна възраст, двете му пенсии ще са по-малко от държавната пенсия, на която би имал право, ако беше се отказал от УПФ навреме, което добавя значителна сума към цената на \"застраховката\".\r\n\tКойто има намерение да предаде Богу дух до към 60-годишната си възраст, може спокойно да игнорира КСО и да продължи да подхранва управляващите и представляващи пенсионни дружества с такси над пазарните, за да получи доходност под пазарната и накрая да остане с намален пенсионен доход доживот.\n\n\r\n\tЗа останалите тече срок. Срокът за отказ от УПФ е . Това означава, че независимо дали сте учител, преподавател във ВУЗ или сте полагали труд при условия на I-ва или II-ра категория труд, и следователно имате право да се пенсионирате по-рано или по-късно от стандартната възраст, крайният срок за отказ от УПФ е , а тази, на която бихте придобили право на пенсия, ако бяхте се осигурявали на общо основание при III-та категория труд.", "date": "2018.01.03", "title": "Втори и последен шанс за по-висока пенсия на жените, родени през 1960 г. и 1961 г."}
{"url": "http://www.mediapool.bg/neno-dimov-uveri-che-shte-spazva-zakonite-za-ski-zonata-news273786.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМногократни уверения, че разрешеното от правителството разширяване на ски съоръженията в курорта Банско ще става при изричното спазване на екологичното законодателство, след оценки, че не се уврежда околната среда и при компенсаторно залесяване при необходимост от изсичане на дървета, даде министърът на околната среда и водите Нено Димов по време на  профила на ръководеното от него ведомство, продължила един час\r\n\tПо голяма част от зададените въпроси Димов вече бе говорил в предишните дни след 28 декември, когато  в плана за управление на парк \"Пирин\". Тя позволява на концесионера на ски съоръженията в Банско – \"Юлен\", да внесе за одобрение инвестиционен план за строеж на втори кабинков лифт в курорта, както и други ски съоръжения и писти. Такъв  бе разпространен от \"Юлен\" още в първия ден на 2018 г., но Димов и в сряда заяви, че конкретен инвестиционен проект в екоминистерството не е внасян и смята да покани в четвъртък представители на \"Юлен\" за изясняване на въпроса.\r\n\tЕкоминистърът отговаряше словоохотливо на прочитаните му въпроси, но един от тях, макар и многократно задаван в чата под стрийминга във фейсбук, не \"успя\" да стигне до ушите на Димов. Множество граждани питаха дали промяната на плана за управление на парк \"Пирин\", одобрена от кабинета миналата седмица, се нуждае от екологична оценка.\r\n\tСпоред чл. 81, ал. 1 от Закона за опазване на околната среда \"екологична оценка се извършва на планове и програми, които са в процес на изготвяне и/или одобряване от централни и териториални органи на изпълнителната власт, органи на местното самоуправление и Народното събрание\". В чл. 85, ал. 4, обаче се допълва, че \"министърът на околната среда и водите или директорът на съответната РИОСВ преценява с решение необходимостта от екологичната оценка за предложен план и програма или за тяхно изменение съгласно процедурата, определена с наредба на Министерския съвет, съобразно следните критерии за определяне значимостта на въздействието им\".\r\n\tВ отговор на други въпроси Нено Димов обясни, че с решението на правителството от 28 декември ековедомството приключило процедура, която е била започнала преди години и дори през 2013 г. актуализация на плана за \"Пирин\" е била одобрена от Висшия експертен екологичен съвет (ВЕЕС) към екоминистерството. В него влизат и представители на природозащитните организации, които сега протестират срещу дадената зелена светлина за нови ски строежи в Банско. Зелена светлина е била дадена и от тогавашния министър на околната среда и водите, но тъй като е била разработена друга актуализация на плана за парка в пари от еврофондовете е било решено да се изчака нейното одобрение от Министерския съвет.\r\n\tТази актуализация обаче от миналата година е в процедура на съдебно обжалване и то точно относно решение на служебния екоминистър Ирина Костова, че този план не се нуждае от оценка за въздействие върху околната среда (ОВОС). Сега се чака решението на Върховния административен съд, което вероятно ще даде отговор и на въпроса дали и вече приетата друга корекция има нужда от ОВОС. Екоорганизациите се заканиха да обжалват и решението на Министерския съвет от 28 декември 2017 г. \r\n\tСамият Нено Диов в предишни изявления е давал да се разбере, че той не смята, че план за управление на парк се нуждае от ОВОС.\r\n\tОтносно инвестиционните намерения за ски строежи на територията на бефурната зона на парка \"Пирин\" той отново каза на няколко пъти, че те ще подлежат на ОВОС, която ще се обяви и обсъди публично и ще се разглежда от ВЕЕС, после от екоминистъра, а накрая решението по ОВОС има съдебен контрол.\r\n\tПо думите му всичко трябва да тръгне с промяна на устройствения план на ски зоната, която трябва да се направи от община Банско и също подлежи на екооценка. Чак след това идва инвестиционното намерение със съответната ОВОС, което може да е само за спортни съоръжения и то върху 2.6 на сто от територията на парка, а не върху 48 процента, както твърдят екозащитниците, посочи Димов. Той уточни, че промяната в плана, разрешаваща инвестиционни проекти за водохващания в 45 на сто от парка, се отнася само за питейни нужди на населението.\r\n\tИнвестиционното намерение може да е за втори кабинков лифт, за нови ски влекове и писти, но то трябва да премине през съответните оценки и дали ще бъде разрешено ще зависи от тези оценки, които ще кажат къде да се реализират проектите, ако са допустими, обясни Нено Димов.\r\n\t\"Какви ще са компенсациите за отсичане на дървета ще зависи от оценките – дали за едно дърво ще са пет или повече ще кажат екооценките\", каза той в отговор на въпрос може ли пет млади бора да заменят едно вековно дърво.\r\n\t\"Дали в момента отрязвайки един голям бор и заменяйки го с пет млади дървета е достатъчна компенсация - това не е кантар да сложим от едната страна килограм сирене, а от другата – бучка\", каза екоминистърът. \"ОВОС-а ще се стреми за минимизира сечта на дървета в парка и особено на вековни – ще бъдат защитени\", заяви още той.\r\n\t\"Хотели, сгради и друго строителство са абсолютно забранени (в парка) и няма вратички за избягването на тази забрана. Според района за развитие на зоната има може би отделни вековни дървета. При конкретно трасе може да се каже дали попада определено дърво или не. Затова се прави и екоценката, за да се види как проектът ще се отрази на природата и дали не трябва да се премести два метра встрани. Сега не знаем откъде точно се предвижда да минава трасето на втория кабинков лифт\", коментира Нено Димов.\r\n\tШефът на Националната служба за защита на природата Мирослав Калугеров уточни, че дори промененият сега план от 2004 г. разрешава строежът на ски лифтове в парка. \"И с действащия план преди промяната бяха допустими ски строежите. Тези режими са изработени от най-върлия противник на тезата за разрешено строителство – Тома Белев. Това е посочено в плана, изработен през 2004 г.\", заяви Калугеров.\r\n\tТой цитира данни на екоминистерството, според които с 1.5 млн. куб м е увеличена дървесината в парка и състоянието на защитената територия се оценява като много добро.\r\n\tПравени са редица проверки на концесионера и от страна на прокуратурата и от ДНСК и не са констатирани нарушения, отвърна Нено Димов в отговор на въпрос има ли установени нарушения от концесионера \"Юлен\". \"50 дела са водени и съдът еднозначно се е произнесъл, че няма нарушения\", посочи той.\r\n\tКалугеров се позова на справка на МОСВ от 2012 г., според която само 4-5 от обектите в ски зоната са били изградени без да е извършена екооценка на проектите. \"Но това не ги прави незаконни, защото по онова време Законът за устройството на териториите не е изисквал да се извършват екооценки. От всички проверки на ДНСК и прокуратурата става ясно, че незаконни строителство в парка по отношение на ски зоната няма\", каза той.\r\n\t\"Местните общности са най-заинтересовани от опазването на околната среда. При пожар те се включват в гасенето, те живеят там и точно затова тяхното мнение е от изключително важно значение, разбира се при спазването на екозаконодателството\", посочи екоминистърът.\r\n\tТой каза, че промените в концесионния договор с \"Юлен\" ще се анализират в контекста на влизация в сила на 5 януари нов Закон за концесиите. \"Концесионното възнаграждение за държавата е на база приходите от ски съоръженията и се изчислява по по специална формула. Ако има втори кабинков лиф, приходите на концесионера ще нараснат, оттам и възнаграждението за държавата\", посочи екоминистърът.\r\n\tТой каза още, че обмисля дали след построяването на втория кабинков лифт в Банско да не забрани достъпа на автомобили до ски пистите. Освен че замърсяват въздуха и нанасят на природата по-големи щети от сторежа на нов лифт, те са нанесли и значителни щети на пътищата в парка.\r\n\t\"Не знам дали технически е изпълнимо увеличаването на капацитета на сегашното съоръжение и дали няма да застраши здравето и живота на скиорите. Виждайки опашките, трудно може да се говори за увеличаването на капацитета на сегашния\", каза Димов в отговор на въпрос защо вместо да се строи нов лифт не се увеличи капацитетът на сегашния.\r\n\tВсички уверения на министър на околната среда обаче не се приемат от коалицията \"За да остане природа в България\", която вече организира няколко демонстрации срещу решението на правителството, което според нейните членове застрашава природата в парк \"Пирин\".\r\n\tЗа четвъртък - 4 януари, тя е насрочила протести в десет големи града на страната -  София, Пловдив, Варна, Бургас, Русе, Стара Загора, Велико Търново, Дупница, Свищов и Свиленград.\r\n\t \r\n\tПротестното  ще тръгне в 18.30 часа от паметника на Алеко Константинов на кръстовището на бул. \"Витоша\" и бул. \"Патриарх Евтимий\". По същото време мястото на  е на площад \"Стефан Стамболов\",  е пред пред сградата на Общината, в  – Часовника. В Русе шествието ще тръгне в 18 часа от Халите https://www.facebook.com/events/143119779801673/. В  по същото време е насрочена срещата на протестиращите пред мемориален комплекс \"Бранителите на Стара Загора\". Във Велико Търново демонстрацията ще е по-рано – от 17 ч. на площад \"Майка България\", в 17.30 часа е  – на площад \"Свобода\". По същото време  ще се съберат недоволните от правителственото решение, а в часът на срещата на природозащитниците е 18.15 ч., а мястото - пред беседката в градската градина\r\n\tЕкозащитниците отново ще поискат отмяна на решението от 28 декември 2017 г. и оставката на Нено Димов, който според тях саботира основната функция на екоминистерството – да опазва природните богатства на България.\r\n\tОт \"За да остане природа в България\" отбелязват, че решението на Министерски съвет отслабва защитата на Пирин като отваря врати за сеч на вековни гори от бяла и черна мура, ела, смърч и бял бор на възраст между 100 и 500 години.\r\n\t\"Уникалните екосистеми на Пирин и особено вековните гори са дом на мечки, вълци, диви кози, редки видове сови и кълвачи, както и на над 70 ендемични растения, от които над 30 се срещат само там и така Пирин притежава най-голямата концентрация от такива видове в България. За да бъдат тези гори това, което са в момента – Ноев ковчег на биологичните видове на Европа, те са еволюирали хиляди години, без да бъдат увреждани от човешка дейност. Няма как да има компенсаторно залесяване, което би възстановило пораженията от унищожаването на природата на Пирин\", смятат организаторите на протеста.", "date": "2018.01.03", "title": "Нено Димов увери, че ще спазва законите за ски зоната"}
{"url": "http://www.mediapool.bg/zakonat-koito-vodi-do-varhovenstvo-na-bezzakonieto-news273794.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквано, президентът Радев наложи вето на \"Закона за противодействие на корупцията и за отнемане на незаконно придобитото имущество“, с което го връща за ново обсъждане в парламента. В приетия от парламента закон е заложена ДНК на безконтролна репресия и той трябва да бъде преразгледан.\r\n\tПроблемите на този закон за на четири нива.\r\n\t1. Това е закон на подмяната.\r\n\tЗа да има каквато и да било борба с корупцията в България е необходима преди всичко радикална реформа на прокуратурата.\r\n\tПърво, защото по принцип централният антикорупционен орган е прокуратурата – борбата с корупцията е въпрос преди всичко на наказателно преследване, което зависи от инициативата на държавното обвинение.\r\n\tВторо, защото у нас прокуратурата е превърната в основна опора на корупционния модел. Тя гарантира пълна безнаказаност на едни, докато други подлага на различни форми на натиск и рекет. Както каза председателят на Венецианската комисия, в България прокуратурата \"е източник на корупция“.\r\n\tНо нито управляващите, нито номиналната опозиция, искат реална борба с корупцията. Тяхна основна споделена политическа цел е съхраняването на корупционния ни модел. И, за да не се пипа прокуратурата, трябва маневра за отвличане на вниманието. Името на тази подмяна е \"нов орган за борба с корупцията“. И в нея с еднаква енергия участват и управляващи, и опозиция, и президент.\n\n\r\n\t2. Създава се безумен институционален хибрид.\r\n\tБезспорно е, че въвеждането на реална превенция на конфликта на интереси за висшите държавни служители и на ефективен контрол на техните активи, би било полезно. То, обаче, може да бъде единствено спомагателна мярка по отношение на наказателно-правния инструментариум на прокуратурата.\r\n\tПрез 2014 г. ЕК констатира, че у нас буквално десетки органи имат \"антикорупционни правомощия“. Съответно, препоръчаха ни някакво консолидиране на тази институционална шизофрения. Беше ясно, че става дума за две неща:\r\n\t1. закриване на БОРКОР, и\r\n\t2. събиране в едно на органите по профилактиката на конфликта на интереси и имотното състояние на висшите държавни служители.\r\n\tТака стигнахме до създаването на \"новия антикорупционен орган“.\r\n\tПърво, беше решено органи (особено БОРКОР) да не се закриват и преосновават, а да се сливат. Това означаваше запазване на същия зле подбран, доказано некомпетентен, деморализиран и корумпиран персонал.\r\n\tВторо, още в миналото Народно събрание стана ясно, че никой не иска реална превенция на конфликта на интереси и проверка на имотното състояние на държавните бонзи. Вместо да копираме доказано работещи модели от Румъния, Полша или Сингапур и да поканим Световната банка да консултира, започна поредната читалищна самодейност.\r\n\tТрето, Борисов прецени, че иска да е сигурен, че цялото нещо ще бъде оглавено от човек, на когото и той, и Пеевски, могат да имат доверие. И понеже въпросният човек вече беше шеф на Комисията за конфискация, която пък също не биваше да остава безпризорна, се наложи сливане на \"новия орган“ и съществуващата бухалка. Човекът се казва Пламен Георгиев. Сливането на бившата КПУКИ с бившата КОНПИ няма никаква институционална или функционална логика и дори ЕК изрази резерва към това решение. По идея КОНПИ следваше да атакува активите, свързани с всякакъв вид престъпна дейност, от телефонни измамници, иманяри и нарко-пласьори, до корупционери и перачи на пари. Сега, с пришиването й към \"новия орган“, конфискацията ще се фокусира основно върху политическите лица.\r\n\tА от БСП и президентът искат към всичко това да бъдат добавени и разследващи правомощия. България има вероятно най-много разследващи органи в Европа. Освен в МВР, с разследване се занимават и в ДАНС и в Следствието. Но колкото и разследващи институции да имаш, ако нямаш ефективна прокуратура, която да ръководи тяхната работа, така че тя да се превърне в успешно обвинение пред съд, няма да има правосъдие. Следствени действия, които не са насочени към съдебен процес пред независим съд, са гола репресия. Соц- хрумката за щастие не беше реализирана в цялост, но от нея ни остана безумието \"новият орган\" да може да подслушва, без това да има каквато и да е било процесуална цел.\r\n\t3. Законът е съставен зле.\r\n\tНа свой ред, самата законодателна реализация на тази концепция е крайно проблематична. Липсват основни гаранции за прозрачност и отчетност на \"новия орган\". Няма механизми за това той да бъде оглавен от хора с високи нравствени и професионални качества, които да бъдат доказано независими и привързани към върховенството на правото. \"Пропуснат\" е съдебният контрол над правомощия, които създават сериозни рискове за правата на гражданите.\r\n\tВместо това, \"органът\" има непропорционални репресивни възможности като това да използва СРСта или да развива агентурен апарат без това да обслужва ясна правосъдна цел или да подлежи на адекватни ограничения и контрол.\r\n\tНаред с всичко това, законът изобилства със понятия, за които няма адекватна дефиниция. При липсата на съдебен контрол и гаранции за прозрачност, това само по себе си е рецепта за бюрократичен произвол.\r\n\t4. Този закон води до върховенство на беззаконието.\r\n\tНаблюдението на проф. Живко Сталев, че , се превръща в реалност пред очите ни. Институциите се изпразват от съдържание, базови гаранции за върховенството на правото се елиминират, основни бариери против концентрирането на власт се рушат. Ежедневно наблюдаваме безнаказани атаки срещу основни свободи на индивида като правото на собственост, свободата на словото, правото на справедлив процес и пр.\r\n\tНа този фон, трябва да е ясно, че \"новият орган\" няма да бъде просто поредната гротескна синекура. През 2015 г. той може и да беше замислен като поредната имитация за пред Брюксел, но през 2017 г. виждаме опит за създаване на държавна бухалка от ново поколение. В приетия от парламента закон е заложена ДНК на безконтролна репресия. Създава се една супер-комисия Златанов, която няма да бори, а ще произвежда корупция. ББ, ЦЦ, ДП отново ще спускат указания кой да се удари, а кой да бъде оставен на мира. С тази разлика, че новата бухалка вече ще може и да подслушва, да следи, да праща агенти и да атакува активи.\r\n\tАко президентското вето не бъде използвано като възможност парламентът да бъде принуден да промени този характер на \"новия орган\", не бива да има никакво съмнение, че той ще бъде използван за натиск и разправа с политически опоненти или просто за икономически рекет.\r\n\t\r\n\tС оглед на горното, настояваме парламентът да:\r\n\t- създаде орган, който се фокусира единствено върху контрола за конфликт на интереси и проверката на имуществото на висшите държавни служители, включително и като се откаже от придаването на КОНПИ към \"новия орган\" и от възможностите за прилагане на СРС и развиване на агентурен апарат;\r\n\t- предвиди създаването на изцяло нова институция, чийто персонал да бъде рекрутиран от начало и с участието на чужди експерти;\r\n\t- разшири гаранциите за прозрачността и общественото участие в процеса на назначаване на ръководство на новия орган. Да въведе проверки за почтеност на кандидатите;\r\n\t- въведе съдебен контрол върху всички актове, които засягат граждански права и свободи;\r\n\t- въведе гаранции за прозрачност и отчетност, включително ежегоден външен одит за начина на разпределяне на преписките и за спазването на методологията при работа с тях;\r\n\t- политическите сили следва да поемат ясен ангажимент за радикална реформа на прокуратурата преди назначаването на нов главен прокурор през 2019 г.", "date": "2018.01.03", "title": "Законът, който води до върховенство на беззаконието"}
{"url": "http://www.mediapool.bg/predi-50-godini-dubchek-izmisli-sotsializma-s-choveshko-litse-news273785.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреди 50 години, на 5 януари 1968 г., Александър Дубчек, един нетипичен апаратчик от Прага, дава живот на красивата, но ефимерна мечта за \"социализъм с човешко лице\", безмилостно смазана не след дълго от съветските танкове.\r\n\t \r\n\tЧетирийсет и шестгодишният словак с чаровна усмивка, толкова различна от намръщените лица на другарите си, оглавява Комунистическата партия на Чехословакия (КПЧ) след догматика Антонин Новотни, много непопулярен в пражките интелектуални кръгове и сред словаците, настояващи за по-широка автономия в двунационалната държава.\r\n\t \r\n\tНовият повей, възприет отначало като банална караница между фракции в компартията, донася плахи, но невиждани дотогава реформи в тази страна от източния блок, в който доминира Москва - страна, чиято западна граница с Австрия и ФРГ е част от \"желязната завеса\".\r\n\t \r\n\t\"Дубчек безспорно е символ на така наречената Пражка пролет, но историческата му роля е по-сложна\", казва историкът Олдржих Тума.\r\n\t \r\n\t\"Той ходеше на разходки, посещаваше обществен басейн и заедно с обикновените хора гледаше футболни и хокейни мачове. Дали обаче имаше ясна политическа визия? Той бе преди всичко комунист и нито веднъж не пожела да излезе от тази рамка\", констатира експертът.\r\n\t \n\n\r\n\t\"Винаги съм го смятала за почтен човек и мъж с характер. Но същевременно и колеблив, по-скоро символ, отколкото участник в събитията\", посочва социоложката Иржина Шиклова.Гневът на Кремъл\r\n\tИмайки предвид силното недоволство на населението, уморено от постоянната оскъдица, новото ръководство на КПЧ начело с Дубчек започва с предпазливо икономическо преустройство, но Москва тутакси сбърчва вежди.\r\n\t \r\n\tГневът на кремълските управници бързо се засилва - Прага отменя цензурата и това незабавно води до безпрецедентна либерализация на печата и културата. Не след дълго се появяват и некомунистически организации като \"К 231\", обединила бивши политзатворници, и Клуба на ангажираните безпартийни - опозиционни партии в зародиш.\r\n\t \r\n\t\"Усетили, че вече не им запушват устата, медиите взеха да задават въпроси и да повдигат теми, абсолютно немислими допреди месеци. Това пораждаше огромни надежди в цялото общество - надежди, които далеч надхвърляха първоначалните цели на Дубчек\", разсъждава Тума, според когото новият лидер на КПЧ постепенно е бил пометен от събитията.\r\n\t \r\n\tПопаднал между чука и наковалнята - между неспирно растящите демократични копнежи на чехите и словаците и неприкритата враждебност на съветския комунистически лидер Леонид Брежнев, държащ да контролира и занапред своя васал, Дубчек се надява свиканият през септември извънреден конгрес на КПЧ да укрепи позициите му.\r\n\t \r\n\tНасърчаван от догматиците, управляващи бившата ГДР - Валтер Улбрихт, и Полша - Владислав Гомулка, разтревожени да не се чуе повикът \"Полша очаква своя Дубчек\", Брежнев предприема най-накрая военна интервенция.\"Най-голямата трагедия в живота ми\"\r\n\tОкупацията на Чехословакия на 21 август 1968 г. от съветски военни и контингенти на още четири страни от Варшавския договор (България, Унгария, Полша и ГДР) взема близо сто жертви само през първите дни.\r\n\t \r\n\t\"Как можаха така да постъпят с мен, след като посветих целия си живот на сътрудничеството със Съветския съюз. Това е най-голямата трагедия в живота ми\", оплаква се Дубчек, преди да бъде арестуван, откаран в Москва и принуден да подпише унизителен протокол за \"нормализиране на ситуацията\".\r\n\t \r\n\t\"Сутринта на 21 август 1968 г. пристигнах на гара Збечно (50 км западно от Прага). Беше пълно с народ, хората викаха \"Руснаците ни окупират!\", бяха много учудени и изненадани\", спомня си Ярослава Шиндлерова, тогава студентка в пражкото висше училище по икономика.\r\n\t \r\n\t\"Аз им отвръщах: \"Защо се чудите? Натам вървяха нещата\". Дубчек беше наивен. Аз бях на двайсет, но разбрах какво става. А той - не\", отсича жената.\r\n\t \r\n\tВ крайна сметка през април 1969 г. Дубчек е отстранен. Нареждат му да мълчи. Народът се примирява въпреки саможертвата на студента Ян Палах, който се самозапалва с надеждата да събуди съвестта на хората. Демокрацията се връща в Прага едва с \"Нежната революция\" от 1989 г.\r\n\t \r\n\tИзключен от комунистическата партия и изпратен за петнайсет години в управата на горските стопанства, Дубчек се завръща после за кратко на политическата сцена и оглавява чехословашкия парламент. Умира 70-годишен на 7 ноември 1992 г. от рани, получени при автомобилна катастрофа.", "date": "2018.01.03", "title": "Преди 50 години Дубчек измисли \"социализма с човешко лице\""}
{"url": "http://www.mediapool.bg/petar-moskov-konventsiyata-ot-istanbul-otvarya-vratata-na-uzakonenata-ludost-news273787.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството предложи на НС да ратифицира Истанбулската конвенция на съвета на Европа, като част от националнта програма за превенция и защита от домашното насилие. Този акт беше последван от масирана ПР кампания посветена на целта да ни убедят, че решението не е начало на нормативно регламентиране на \"трети пол\", еднополови бракове и индоктриниране на децата в училище по тези теми. Всички, които не мислят така, бяха наречени невежи, неразбиращи и лъжци.\r\n\t \r\n\tПонеже принадлежа на тази \"невежа\" група хора, ще си позволя да отговоря с цитат на два текста от въпросната конвенция.\r\n\t \r\n\t\n\n\r\n\t \r\n\tОт името на \"невежите лъжци\" искам да припомня, че \"пол\" е биологично детерминирана характристика на индивида ( фабрично така сме направени :) ) и за Ваше сведение тази детерминанта е в основата на живота. Полът е норма, а не е наименование за различни медицински или социални отклонения. Не е и модерна ролева игра и извратено забавление, което да регламентирате нормативно.\r\n\t \r\n\t\r\n\t \r\n\tКато \"неразбиращ\", искрено се вълнувам от преспективата синът ми да бъде просветен в училище за дебрите на възможните \"нестереотипни роли\" на пола на баща му... Наистина ли не разбирате, че отваряте вратата на узаконената лудост. Вярвате ли убедено, че поведенческите отклонения на възрастните (което е техен избор и лично решение за живота им), трябва да бъдат наложени като образователна норма на децата?\r\n\t \r\n\tАко не го мислите спрете с пропагандата, извинете се и се върнете към нормалността. Ако го мислите, очевидно нямаме разговор и сме противници на фундаментално ниво.\r\n\t \r\n\tОсвен моралните измерения на решението, то ще има и стратегически политически последствия, защото дава на антиевропейската пропагандна машина аргументи срещу които няма разумни доводи.\r\n\t \r\n\tТова е политически безотговорно!", "date": "2018.01.03", "title": "Петър Москов: Конвенцията от Истанбул отваря вратата на узаконената лудост*"}
{"url": "http://www.mediapool.bg/lekarska-stachka-narushi-rabotata-v-nyakoi-bolnitsi-v-polsha-news273790.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротест на хиляди полски лекари, които отказват да работят извънредно, наруши работата в някои болници, включително в детски отделения, предаде Асошиейтед прес.\r\n\t \r\n\tДържавното здравеопазване в Полша страда от хроничен недостиг на пари и персонал и от лоша организация. В някои райони чакането за безплатни процедури може да продължи години.\r\n\t \r\n\tНиското заплащане принуждава лекарите да работят извънредно, въпреки че от 1 януари влезе в сила повишение на възнагражденията.\r\n\t \r\n\tЗдравното министерство съобщи в сряда, че около 3500 лекари са се отказали от договори, позволяващи работната седмица да е повече от 48 часа. Според протестиращите броят на лекарите, отказали се от тези договори, е по-скоро към 5000.\r\n\t \n\n\r\n\tОпозицията призова здравния министър да подаде оставка.\r\n\t \r\n\tНякои болници, включително детската болница в Бялисток, бяха принудени да отложат процедурите, които не са животоспасяващи, или да спрат обслужването на спешни случаи през нощта.", "date": "2018.01.03", "title": "Лекарска стачка наруши работата в някои болници в Полша"}
{"url": "http://www.mediapool.bg/chestiyat-seks-ubival-vechnata-lyubov-news273797.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧестият секс убива вечната любов. Тази теза защитава американският психолог Скот Керъл , пише британският в. \"Дейли мейл\", цитиран от БТА в сряда.\r\n\tПрекалено редовните полови сношения са вредни за романтиката в отношенията на партньорите. Специалистът изказва мнение, че за да се поддържа вечната любов в първите стадии на връзката трябва да се прави любов веднъж на 7-10 дни.\r\n\tПри по-чести контакти се получава \"емоционално изгаряне\".\r\n\tВръзката трябва така да се \"култивира\", че да съществува непрекъснат както романтичен, така и сексуален копнеж, твърди ученият.", "date": "2018.01.03", "title": "Честият секс убивал вечната любов"}
{"url": "http://www.mediapool.bg/umerenoto-piene-bilo-polezno-za-bogatite-i-vredno-za-bednite-news273795.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУмереното пиене е полезно за сърдечносъдовата система на богатите, но може да се окаже фатално за по-бедните слоеве от населението, установиха норвежки учени, цитирани от в. \"Дейли мейл\" и БТА.\r\n\tХората, които консумират алкохол по две-три чаши седмично, са с по-малка вероятност да умрат от болести на сърцето, в сравнение с въздържателите. Но това важи само за заможните люде, тъй като е много по-вероятно те да консумират алкохола не на гладно, а с някакво ястие.\r\n\tСпоред норвежкото изследване бедните хора пият по-малко от богатите, но нездравословно. По тази причина бедняците по-често биват хоспитализирани заради проблеми със сърцето, свързани с алкохола. При тях броят на починали от инфаркти е по-голям. Норвежките учени наричат това явление \"алкохолният парадокс\".\r\n\tВ проучването били анализирани медицинските данни на 200 хиляди норвежци. От него проличало, че връзката между алкохолната консумация и сърдечносъдовите заболявания варира според доходите.", "date": "2018.01.03", "title": "Умереното пиене било полезно за богатите и вредно за бедните"}
{"url": "http://www.mediapool.bg/kabinetat-obeshta-barza-pista-na-domuschiev-za-vtoriya-zavod-v-peshtera-news273788.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството обеща бързо административно обслужване на крупния бизнесмен Кирил Домусчиев за изграждането на втория му завод за лекарства в Пещера.\r\n\tРешението е взето на първото за годината правителствено заседание в сряда, след като проектът на компанията \"Хювефарма\" на братята Кирил и Георги Домусчиеви беше одобрен за финансиране по през октомври и получи заем от 100 млн. евро от Европейската инвестиционна банка (ЕИБ).\r\n\tОще в началото на 2017 г.  обяви, че амбицията му е строителството на втория завод в Пещера да започне през същата година, но очевидно бавните административни процедури са осуетили плановете му. Домусчиев не беше открит за коментар, а от \"Биовет\" не изпратиха официална информация на запитването на Mediapool.С днешна дата инвеститорът чака приемането на доклада за оценка на въздействието на околната среда и издаването на комплексното разрешително от Министерството на околната среда и водите. Община Пещера все още не е приела и подборните устройствени планове за учредяване на правото за преминаване на техническата инфраструктура към новия завод през общински имоти. Съответно земеделското министерство не е променило предназначението на земеделските земи, а ДНСК не е издала разрешение за ползване на преминаването през тези територии. Това става ясно от отговора на Министерството на икономиката до Mediapool.С правителственото решение за бързо административно обслужване на проекта на \"Биовет\" се очаква сроковете за обработка на тези документи да се съкратят с около една трета, обясниха от Българската агенция за инвестиции.\r\n\tНе е ясно на какво се дължи забавянето на проекта до момента. Домусчиев, който е и председател на работодателската организация КРИБ, почти винаги е имал добри отношения с правителството и лично с Бойко Борисов.\r\n\tСитуацията се промени след съставянето на настоящия кабинет, в който лидерът на НФСБ Валери Симеонов стана вицепремиер по икономическата политика и малко след встъпването си в длъжност атакува Домусчиев. В резултат на това отмени спорното арбитражно решение, което позволяваше на собственика на Параходство \"Български морски флот\" (БМФ) Кирил Домусчиев да не изпълни важна клауза по приватизационния си договор и да си спести плащане на неустойки от минимум 55 млн. лв. Следващото, което иска Валери Симеонов е, държавата да си върне собствеността в компанията.Най-голямото подпомагане на частен български инвеститор по плана \"Юнкер\"През октомври 2017 г. Европейският фонд за стратегически инвестиции, известен като плана \"Юнкер\", одобри финансирането на проекта на \"Хювефарма\" за разширяване на производството на лекарства за хуманната и ветеринарната медицина в България.\r\n\tТой предвижда 222 млн. евро да бъдат вложени в изграждането на нов завод за лекарства в Пещера и разширяване на предприятието за ветеринарни ваксини в Разград. От тях 100 млн. евро е нисколихвен кредит от Европейската инвестиционна банка, а останалите са собствено финансиране от братя Домусчиеви.\r\n\tПо този начин техният проект стана най-големият български частен проект финансиран по плана \"Юнкер\".\r\n\tПо думите на Кирил Домусчиев 150 млн. евро ще бъдат инвестирани в нов завод за производство на лекарства и за ветеринарни продукти в Пещера, а останалите около 70 млн. евро в завод за ветеринарни ваксини на площадката в Разград.\r\n\tПлановете му бяха предприятието да заработи най-късно до края на 2018 г. или през първото тримесечие на 2019 г. То ще увеличи производствения капацитет на \"Биовет\" с 50% и ще осигури нови около 100 работни места. Заводът в Разград се очаква да влезе в експлоатация до края на 2019 г. и в него ще бъдат наети също около стотина души.Насърчителните правителствени мерки\r\n\t\"Биовет\" е създадена през 1961 г., а след приватизацията заводът беше разширяван на няколко пъти, като инвестициите по думите на Кирил Домусчиев възлизат на около 80 млн. евро.\r\n\tСпоред правителственото съобщение сегашната инвестиция е в размер на 293 млн. лв. и заводът трябва да бъде пуснат в експлоатация през март 2020 г. Той ще бъде построен върху терен на инвеститора на площ от 35.2 дка, в непосредствена близост до досегашния завод. В новото предприятие ще се произвежда цялото продуктово портфолио на \"Биовет\", което съдържа над 120 продукта.\r\n\t\"Биовет\" ще ползва \"насърчителни мерки, свързани със сроковете и предоставянето на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите\", се казва още в правителственото съобщение.\r\n\tНасърчителните мерки са свързани с индивидуално обслужване на инвеститора в съкратени срокове, както е по закона, казаха от Министерството на икономиката.\r\n\tОбщина Пещера вече е дала предварително съгласие за учредяване на право на преминаване през общински терени на отводнителни канали и право за преминаване през полски пътища. Сега е необходимо да бъдат придобити ограничени вещни права за преминаването през общинските имоти, които са нужни за изграждането на техническата инфраструктура. Това ще стане след оценка от независим оценител, става ясно от отговора на икономическото министерство.\r\n\t\"Сформирана е и междуведомствена работна група за оказване на подкрепа за изпълнението на проекта. На този етап инвеститорът очаква включване на представители на МОСВ, РИОСВ– Пазарджик, Изпълнителна агенция по околна среда, Басейнова дирекция Пловдив – относно приемане на доклад по ОВОС и издаване на комплексно разрешително. Министерство на здравеопазването, Регионална здравна инспекция Пазарджик, МВР – РЗ \"ПАБ\" при Областна дирекция на МВР Пазарджик – относно приемане на доклад по ОВОС. МЗХГ, Комисия за земеделските земи към МЗХГ – относно промяна на предназначението на земеделски земи. МРРБ, Дирекция за национален строителен контрол – относно издаване на разрешение за ползване. Община Пещера - относно приемане на подробни устройствени планове, учредяване на право на преминаване през общински имоти\", се казва още в отговора на икономическото министерство.Растящ бизнес за милиони\r\n\tПрез последните години братя Домусчиеви значително разшириха производствените си мощности зад граница. \"Хювефарма\", която е мажоритарен собственик на \"Биовет\", има търговски представителства в Русия и Швейцария и дъщерни предприятия в Белгия, САЩ, Тайланд, Бразилия, Полша, Индия, Южна Африка, Турция, Мексико, Италия и Япония.\r\n\t\"Хювефарма\" реализира 99% от производството си в чужбина, като изнася продуктите си в около 100 държави. Продажбите на групата непрекъснато растат, а заедно с тях печалбите на компанията.\r\n\tЗа 2016 г., когато е последният публикуван финансов отчет, \"Хювефарма\" регистрира приходи от продажби за близо 443 млн. лв., което е ръст от над 7 на сто спрямо предходната година, а печалбата расте от 96.7 млн. лв. на 107 млн. лв.\r\n\tПродажбите на \"Биовет\" възлизат на над 227 млн лв., което е ръст от 17% спрямо 2015 г., а печалбата на дружеството е 17 млн. лв. за 2016 г.\r\n\tВ плановете на братя Домусчиеви влиза разработването на нови хранителни добавки за хората и здравословни продукти за животните.", "date": "2018.01.03", "title": "Кабинетът обеща бърза писта на Домусчиев за втория завод в Пещера"}
{"url": "http://www.mediapool.bg/yunker-shte-prieme-polskiya-premier-varshava-i-budapeshta-poiskaha-glasat-im-da-se-chuva-v-es-news273789.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският премиер Матеуш Моравецки ще бъде приет на 9 януари от председателя на Европейската комисия Жан-Клод Юнкер, съобщи в сряда говорител на комисията, цитиран от БТА.\r\n\t \r\n\tТова е добър знак за готовност да продължим разговорите, коментира говорителят. Той уточни, че предложението за среща е било на ЕК и е било прието от полското правителство.\r\n\t \r\n\tНа 20 декември ЕК предложи на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения заради постоянно неспазване на общностното право.\r\n\t \r\n\tДни по-късно Европейският парламент подкрепи този подход заради промяната на 13 полски закона, които заплашват върховенството на правото и разделението на властите.\r\n\t \n\n\r\n\tВ следващите три месеца ЕК може да оттегли предложението си, ако Варшава изпълни списък от мерки. Досега чл. 7 от договора за ЕС никога не е бил прилаган.\r\n\t \r\n\tСъщо в сряда Унгария и Полша поискаха гласът им да се чува силно при определянето на бъдещето на Европа и повториха, че твърдо отхвърлят системата на мигрантските квоти в ЕС.\r\n\t\r\n\t\"Ние искаме гласът ни да се чува силно, тъй като страните (от Централна Европа) имат визия за бъдещето на Европа\", подчерта унгарският министър-председател Виктор Орбан на съвместна пресконференция с гостуващия в столицата Будапеща негов полски колега Матуеш Моравецки.\r\n\t \r\n\t\"Миграционната политика на ЕС се провали. Трябва да продължим и занапред да охраняваме границите. Нелегалната миграция трябва да бъде пресечена. Не трябва да приемаме мигранти тук, а да доставяме помощта там, където тя е необходима\", подчерта Орбан.\r\n\t \r\n\tМоравецки изрази съгласие с този подход. \"Само суверенни държави могат да решават кого да приемат и кого - не\", посочи новият полски премиер и добави, че \"страните от Централна Европа правят много за успокояване на напрежението по източната граница на ЕС\", като приемат мигранти от Украйна.\r\n\t \r\n\t\"Ние разбираме европейската солидарност и сме готови да оказваме помощ по места\", заяви Моравецки.\r\n\t \r\n\tУнгарският и полският премиер обсъдиха и въпроси от сферата на икономическото сътрудничество и развитието на региона.\r\n\t \r\n\t\"Страните от Централна Европа и нейните икономически модели функционират добре. Сега това е най-бързо развиващият се регион в ЕС\", посочи Орбан. \"За Полша и Унгария, за цяла Централна Европа е важно развиването на инфраструктурните връзки по направление север-юг\", каза унгарският премиер и добави, че с полския си колега са обсъдили и обединяването на енергийната инфраструктура.\r\n\t \r\n\tМиналия месец Орбан, отдавнашен съюзник на Полша в Европейския съюз, даде да се разбере, че Унгария ще блокира всякакви опити за отнемане на правото на гласуване на Полша в Съвета на ЕС, припомня Ройтерс.", "date": "2018.01.03", "title": "Юнкер ще приеме полския премиер, Варшава и Будапеща поискаха гласът им да се чува в ЕС"}
{"url": "http://www.mediapool.bg/edin-zaginal-i-nad-15-raneni-v-rezultat-na-buryata-elinor-vrahletyala-chasti-ot-zapadna-evropa-news273772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМощна буря с пориви на вятъра на места до 160 километра в час връхлетя части на Западна Европа, предаде Асошиейтед прес.\r\n\t \r\n\tЕдин човек е загинал, а най-малко петнадесет души бяха ранени във Франция. В Швейцария пострадаха няколко човека.\r\n\t \r\n\tБурята \"Елинор\" доведе до транспортен хаос в редица страни, причини дерайлиране на влакове в Швейцария и Германия и остави стотици хиляди домакинства във Франция, Швейцария, Ирландия и Великобритания без електричество.\r\n\t \r\n\tЖертвата на бурята е скиор във Френските Алпи, който бил ударен от повалено от вятъра дърво в Морийо, в департамента От Савоа.\r\n\t \n\n\r\n\tНяколко души бяха ранени, когато влак бе буквално издухан от релсите край град Ленк, южно от швейцарската столица Берн.\r\n\t \r\n\tВ Западна Германия влак дерайлира близо до Люнен, след като се удари в повалено от вятъра дърво на релсите. При този инцидент няма ранени.\r\n\t \r\n\tБурята стана причина за отмяна на полети в Цюрих и Базел, в Швейцария. Камион се преобърна на магистрала заради ветровете. Хиляди домакинства в района на езерото Цюрих останаха без ток. Пожарникари бяха извикани, за да помагат на хората за разчистване на паднали на улицата дървета. Проливните дъждове, съпътствали бурята, пък предизвикаха наводнения на някои места.\r\n\t \r\n\tВ Англия бурята донесе светкавици и градушка. На три големи магистрали трафикът бе преустановен заради преобърнали се автомобили. Затворени за движение бяха и някои мостове. Големите вълни срутиха частично стена на пристанището на Корнуол и причиниха наводнение.\r\n\t \r\n\tДесетки хиляди домакинства в Ирландия и Великобритания останаха без ток. Главната британска метеорологична служба заяви, че в графство Къмбрия, на 450 км северозападно от Лондон, поривите на вятъра достигнали тази сутрин, когато бурята била във върховата си точка, до около 160 км/ч.\r\n\t \r\n\tБурята порази и Северна Франция, където скоростта на вятъра достигна 145 километра в час. Това са най-мощните пориви, регистрирани в района от години. Много хора качиха в социалните мрежи снимки на смачкани от повалени дървета коли и на рухнали скелета и покриви.\r\n\t \r\n\tБурята остави над 200 000 домакинства без ток, в това число и 30 000 в района на Париж. Там повалено дърво удари кола и рани сериозно един човек. Друг местен жител пострада тежко, когато бе издухан от сграда. От ранените общо 15 души във Франция четирима са в сериозно състояние.\r\n\t \r\n\tБурята доведе до закъснения на полети на летище \"Шарл де Гол\" в Роаси край Париж. Бяха взети допълнителни мерки за безопасно отвеждане на пътниците до самолетите. Заради поривите на вятъра в Париж пък Айфеловата кула бе затворена за посетители.\r\n\t \r\n\tЕлинор е четвъртата буря, която връхлита Франция от началото на декември, след Ана Бруно и Кармен, припомня АФП. На 1 януари снежната буря \"Кармен\", бушувала в Западна Франция, остави временно без електричество около 40 000 домакинства в областта Бретан.\r\n\t \r\n\tВ Германия магистрали край Дуисбург и Юлих бяха частично блокирани заради паднали дървета и наводнения. Зоопарковете в Мюнхен и Аугсбург в Бавария бяха затворени за деня. Заради бурята бе преустановено движението и на влака до най-високата планина в Германия, Цугшпице.\r\n\t \r\n\tВ съседна Австрия заради бурята бе отменено състезание по ски скокове.\r\n\t \r\n\tВ Холандия бурята наруши трафика на летище Схипхол край Амстердам. Много полети бяха отменени или отложени.\r\n\t \r\n\tВ Белгия стихията причини материални щети. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, както и за селища без ток. Скоростта на вятъра е била 110 километра в час.", "date": "2018.01.03", "title": "Един загинал и над 15 ранени в резултат на бурята \"Елинор“, връхлетяла части от Западна Европа"}
{"url": "http://www.mediapool.bg/raianear-s-rekorden-broi-patnitsi-vapreki-trudovite-sporove-i-otmenenite-poleti-news273799.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИрландската нискотарифна авиокомпания Райънеър (Ryanair) обяви, че през 2017 година е превозила 129 милиона пътници, което е нов рекорд въпреки трудовите спорове и забавянето на растежа в края на годината, предаде Франс прес.\r\n\t \r\n\tНай-голямата европейска авиокомпания по брой на пътниците е имала с 10 процента повече клиенти миналата година в сравнение с 2016 година, която също беше рекордна за ирландския авиопревозвач.\r\n\t \r\n\tТемпът на увеличението обаче се е забавил в края на годината, като двуцифреният годишен растеж от първите месеци на 2017-а е отстъпил на по-слабо нарастване на пътникопотока през есента и зимата. През декември Райънеър е превозил 9,3 милиона пътници или само с 3 процента повече от същия месец миналата година.\r\n\t \r\n\tГрупата изтъква обаче нарастването на натовареността на самолетите си до 95 процента през декември или с един пункт повече спрямо декември 2016 година.\r\n\t \r\n\tОт септември в Райънеър настъпиха известни сътресения, след като се наложи да бъдат отменени внезапно хиляди полети. Компанията обясни това с проблем в планирането на отпуските, което извади на преден план трудови спорове с персонала.\r\n\t \n\n\r\n\tЗастрашена от стачка на пилотите в няколко европейски страни точно преди коледните празници, Райънеър направи завой на 90 градуса и обяви, че вече е съгласна да преговаря със синдикати на пилотите и на кабинния персонал - което досега категорично отказваше.\r\n\t \r\n\tГермански пилоти все пак стачкуваха на 22 декември по призив на синдиката Кокпит (Cockpit), останал неудовлетворен от първите предложения на ръководството, най-вече за заплатите. И въпреки че не беше отменен нито един полет, този трудов протест отбеляза първата пилотска стачка в трийсетгодишната история на авиопревозвача.", "date": "2018.01.03", "title": "Райънеър с рекорден брой пътници въпреки трудовите спорове и отменените полети"}
{"url": "http://www.mediapool.bg/ucheni-dokazaha-che-mazhete-naistina-haresvat-poveche-blondinkite-news273798.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански учени доказаха, че мъжете наистина харесват повече жените с руси коси в сравнение с брюнетките, тъй като блондинките им се струват по-млади и по-здрави, пише в. \"Дейли мейл\".\r\n\t \r\n\tТаблоидът цитира проучване на екип от университета в Минесота. То обхванало предпочитанията на 110 мъже.\r\n\t \r\n\tУчените решили да разнищят проблема с блондинките, след като от други изследвания било установено, че русокосите сервитьорки получавали по-големи бакшиши от брюнетките. Също така мъжете били по-склонни да помогнат на закъсали блондинки, отколкото на брюнетки.\n\n\r\n\t \r\n\tПсихолозите показвали на доброволците фотографии на компютърно генерирани жени с еднакви физически данни с руси, кафяви и черни коси. Мъжете масово давали по-високи оценки на дамите с по-светли коси, като ги считали за по-атрактивни и по-склонни към авантюри.\r\n\t \r\n\tОсвен това участниците намирали блондинките за \"значително\" по млади и здрави на външен вид.\r\n\t \r\n\tДамите с дълги коси се сторили на участниците по-малко здрави и атрактивни в сравнение с онези със средно дълги фризури.", "date": "2018.01.03", "title": "Учени доказаха, че мъжете наистина харесват повече блондинките"}
{"url": "http://www.mediapool.bg/tramp-moyat-yadren-buton-e-po-golyam-ot-tozi-na-kim-chen-un-news273756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп се подигра със севернокорейския си колега Ким Чен-ун, като заяви, че има по-голям ядрен бутон от неговия, съобщи Франс прес. \r\n\t \r\n\t\"Севернокорейският лидер Ким Чен-ун току що каза, че ядреният бутон е постоянно на бюрото му. Информирайте го, че аз също имам ядрен бутон, но той е много по-голям и по-мощен от неговия, и моят Бутон работи!\", написа американският президент в Туитър.\r\n\t \r\n\tВ телевизионно обръщение в понеделник Ким заяви: \"Целите Съединени щати са в обсега на нашите ядрени оръжия и на моето бюро има постоянно ядрен бутон. Това е реалността, това не е заплаха\", каза Ким Чен-ун, цитиран от Ройтерс.", "date": "2018.01.03", "title": "Тръмп: Моят \"ядрен бутон\" е по-голям от този на Ким Чен-ун"}
{"url": "http://www.mediapool.bg/tramp-zaplashva-da-spre-finansovata-pomosht-za-palestintsite-news273757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп призна, че израелско-палестинският мирен процес е в застой и заплаши, че ще спре американската финансова помощ за палестинската автономна власт, съобщи Асошиейтед прес.\r\n\t \r\n\tСъединените щати няма повече да изплащат стотици милиони долари годишно на палестинците, с които не може да се преговаря за мир, написа в Туитър президентът, цитиран от Ройтерс.", "date": "2018.01.03", "title": "Тръмп заплашва да спре финансовата помощ за палестинците"}
{"url": "http://www.mediapool.bg/berluskoni-izdiga-toto-kutunyo-i-al-bano-za-deputati-news273758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПартията \"Форца Италия\" и нейният лидер бившият премиер Силвио Берлускони смятат да издигнат кандидатурите на певците Тото Кутуньо и Ал Бано на предстоящите парламентарни избори, пише в. \"Messaggero\".\r\n\t \r\n\tДвамата може да бъдат включени в списъците на кандидатите в избирателните секции в чужбина, където на 4 март ще бъдат определени 18 депутати от близо 1000 членове на двете камари на италианския парламент.\r\n\t \r\n\t\r\n\t\tВестникът напомня във връзка с тази информация, че Ал Бано през ноември обяви, че краят на музикалната му кариера ще настъпи на 31 декември 2018 г.\n\n\r\n\t\r\n\t\t \r\n\t\r\n\t\tСледващите общи парламентарни избори в Италия ще се проведат на 4 март.", "date": "2018.01.03", "title": "Берлускони издига Тото Кутуньо и Ал Бано за депутати"}
{"url": "http://www.mediapool.bg/nai-malko-48-dushi-zaginaha-pri-avtobusna-katastrofa-v-peru-news273759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 48 души загинаха при автобусна катастрофа в Перу. 57 души пътували към столицата Лима в автобус, който бил ударен от трактор и пропаднал в урва, движейки се по опасен участък от магистрала, наречен \"Дяволската дъга\", съобщиха информационните агенции.\r\n\t \r\n\tДошлите на място спасителни екипи продължават да изваждат тела на загинали пред погледа на близките.\r\n\t \r\n\tЗа съжаление трябва да потвърдя, че почти всички са мъртви, но продължаваме нашата акция, каза един от спасителите.\n\n\r\n\t \r\n\tАвтобусът се преобърнал и паднал върху тясна плажна ивица до Тихия океан, до която няма път. По пътищата на Перу често стават катастрофи, посочва АП.\r\n\t \r\n\tПрез 2016 г. те са взели 2600 жертви.", "date": "2018.01.03", "title": "Най-малко 48 души загинаха при автобусна катастрофа в Перу"}
{"url": "http://www.mediapool.bg/rumen-petkov-ne-mislya-che-mandatat-na-borisov-shte-bade-izkaran-news273761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Не мисля, че този мандат на Бойко Борисов ще бъде изкаран”, каза бившият вътрешен министър Румен Петков (АБВ) пред бТВ.\r\n\t \r\n\t\r\n\t\t\"Целият този етюд, който се разиграва – ще правим лифт, няма да правим лифт, ще ходим по дискотеките да проверяваме за шум, в Банско няма да ходим. Това показва, че няма политика, показва неспособност да се отговори на очакванията”, аргументира се той.\r\n\t\r\n\t\t \r\n\t\r\n\t\t\r\n\t\t\tТой коментира и изказване на премиера, че вотът на недоверие от БСП ще бъде \"вадене на кирливи ризи”.\n\n\r\n\t\t\r\n\t\t\t \r\n\t\t\r\n\t\t\t\"Вадят суджуци, водят плочки на НДК, вадят депутати от парламента за щяло и нещяло. Те имат само кирливи ризи, какво очакват да извадят”, допълни Петков.\r\n\t\t\r\n\t\t\t \r\n\t\t\r\n\t\t\tПо думите му подобни аргументи от страна на премиера са нелепи и са показател за натрошаване на управлението.", "date": "2018.01.03", "title": "Румен Петков: Не мисля, че мандатът на Борисов ще бъде изкаран"}
{"url": "http://www.mediapool.bg/rushat-se-zidovete-na-istoricheskata-krepost-tsarevets-vav-veliko-tarnovo-news273762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРушат се зидовете на историческата крепост \"Царевец“ във Велико Търново. За спешната консервация са необходими 500 хиляди лева, съобщи БНР.\r\n\t \r\n\tСумата за спешни ремонти на зидовете се е увеличила от 200 хил. лв. на половин милион, но Община Велико Търново не отпуска финансиране, посочи директорът на Регионалния исторически музей Иван Църов:\r\n\t \r\n\t\"Царевец наистина има значителни проблеми, най-вече с оригиналните зидове, защото резките климатични промени, големите температурни разлики водят до изветряване на свързващия зидовете хоросан и оттам съответно и саморазрушаване\".\n\n\r\n\t \r\n\tКрепостта \"Царевец“ е дадена от държавата за 10-годишно стопанисване и управление на Община Велико Търново, която за 4-та година не предвижда в бюджета си пари за реставрация на крепостта.", "date": "2018.01.03", "title": "Рушат се зидовете на историческата крепост \"Царевец\" във Велико Търново"}
{"url": "http://www.mediapool.bg/misteriozna-smart-na-balgarka-i-germanskiyat-priyatel-v-gartsiya-news273763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарка и германският ѝ приятел бяха открити мъртви в наета от тях къща на гръцкия остров Кефалония. При първоначалния оглед е установено, че смъртта им е настъпила при странни обстоятелства и няма следи от намеса на трети човек. Местните власти подозриат, че двамата са се самоубили при сатанистки ритуал, съобщават гръцки и германски медии.\r\n\t23-годишната Лилия Ботушева и 30-годишният ѝ приятел са открити мъртви с различни наранявания, причинени с нож. Според местния съдебен лекар Ангелики Цола смъртта на момичето е настъпила преди тази на мъжа.\r\n\tТялото на българката е открито с прерязани вени на дивана, а трупът на мъжа е бил във ваната със забит в сърцето нож и също с прерязани вени. Съмненията за сатанистки ритуал се базират на откритите в жилището десетки свещи, медальон с обърнат пентаграм, както и други предмети и изображения, свързани с езически ритуали.\r\n\tСпоред първоначалната информация от разследването двамата са пристигнали в Кефалония на 26 декември с нает в Германия автомобил, който обаче не е бил върнат на агенцията и чийто регистрационни табели са били подменени с фалшиви. Местни жители са свидетелствали, че след като отседнали в къщата, двамата почти не са излизали навън.\r\n\tЛилия Ботушева е била обявена за издирване още миналата година по сигнал на свои близки. По-късно обаче самата тя се обадила, за да успокои германските власти, че е добре и се намира в град Ерфрут.\n\n\r\n\tТруповете им са били открити на 31 декември от собственичката на наетата къща. Според заключенията на съдебния лекар по телата няма никакви следи от насилие и борба, заради което основната версия е двойно самоубийство. Смъртта им е настъпила около 36 часа преди телата да бъдат открити от хазяйката.", "date": "2018.01.03", "title": "Мистериозна смърт на българка и германският ѝ приятел в Гърция"}
{"url": "http://www.mediapool.bg/el-pais-mrezhite-na-ruskata-namesa-v-ispaniya-news273752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспанският вестник \"Ел Паис\" пише за руската намеса в политиката на Испания, за стремежа на Москва да създаде ултрадясно движение в страната, да изостри каталунската криза и да всява раздор. Изданието критикува испанското правителство за \"плахата реакция\" и страха да не \"ядоса Кремъл\".\r\n\tБлизкият до Кремъл руски магнат Константин Малофеев управлява интернет порталите Katehon.com и Geopolitica.ru на испански език, които разпространяват ултрадесните тези на руски и испански публицисти, отбелязва вестникът.\r\n\tСайтът Katehon твърди, че е \"аналитичен център\" и \"независима общност от експерти от различни страни\". Сайтът излиза на английски, испански, френски и арабски език.\r\n\t\"Аналитичният център\" се ръководи от инвестиционния банкер Контантин Малофеев, който е сред руските олигарси, които осигуряват финансиране за дирижирани от Кремъл политически партии и кампании в чужбина. Малофеев попадна в списъка на лицата, срещу които Западът въведе санкции заради анексирането на Крим от Русия. В ръководството на \"центъра\" са също Сергей Глазев, икономически съветник на Путин, както и известният в България Леонид Решетников, бивш директор на Руския институт за стратегически изследвания.\r\n\tKatehon събира или разпространява текстове на хора, които застъпват ултрадесни идеологически позиции. През последните месеци се появиха публикации на няколко млади хора, които руската телевизия RT и агенция Sputnik постоянно интервюират в качеството им на анализатори, пише \"Ел Паис\". Публикациите привличат вниманието към срещи с откровена ултрадясна ориентация.\r\n\tВ няколко от тях се споменава Русия, винаги в положителна светлина.\r\n\tПреди месец в Katehon дебютира испанката Инма Секи, известна с това, че се кандидатира за кмет на Куенки от дясната партия Vox. Тя пише за руския клуб на любителите на коридата. \"Смятам, че Русия – това е Европа, и че тази медия е първата стъпка. В действителност, моята линия съвпада с линията на тази медия\", казва тя.\r\n\tKatehon разпространява и фалшиви новини – например за съпричастност на Хилари Клинтън към пет убийства или че фондът на Сорос бил съставил \"черен списък\" с проруски настроени испански журналисти. Към това се добавят и твърденията, че САЩ помагат на терористите да избягат от Сирия и груби хомофобски намеци, пише \"Ел Паис\".\r\n\tПредседателят на Katehon Константин Малофеев също така е учредител и ръководител на фонда \"Свети Василий Велики\", който организира форуми за обединяване на всички представители на крайнодесните партии от цяла Европа, включително шепата испански карлисти, заради атаките на основните им врагове: либерализма, атеизма, абортите, хомосексуалните.\r\n\tПорталът Katehon е част от \"екосистемата\" на медии и предполагаеми институти, които си споделят съдържание и препратки кръгово (такива като geopolitica.ru или El Espía Digital) и ползват общи сътрудници – както руснаци, така и испанци.\r\n\tСпоред Франциско Малаваси, изследовател на руските методи за внедряване на пропагандния дискурс в чужбина, връзката с крайнодесните е обусловена от обстоятелствата. В зависимост от това какво ще стане през новата година, те биха могли да станат съюзници на някаква крайнолява организация или организации от друг тип, ако последните атакуват Европейския съюз. Те се стремят да пораждат хаос, казва Малаваси. Той предполага, че това са причините пропагандата да разпространява тези в подкрепа на каталунския сепаратизъм, които са изключително далеч от тезите на испанските крайнодесни.\r\n\t\"Ел Паис\" публикува и друга статия, в която критикува бездействието на испанското правителство.\r\n\tМакар през 2017 г. руските мрежи, използвани за намеса във вътрешните работи на чужди държави да постигнаха своите цели – възползваха се от каталунската криза, за да разпространят негативен имидж на Испания сред международните й партньори, испанското правителство и парламент не предприеха необходимите мерки, пише изданието.\r\n\tБюджетът, отделен от Европейската комисия за защита на страните на ЕС от вмешателство във вътрешните им дела, е крайно ограничен. Испания не е потърсила съдействие и от Центъра за стратегически комуникации на НАТО за противодействие на дезинформацията. В резултат Испания остава беззащитна на фона на постоянна намеса не само от руските медии и организации, но и от медиите и организациите на чавистите, твърди \"Ел Паис\".\r\n\tНа 13 декември вицепремиерът на Испания Сорайа Санчес де Сантамария обяви, че през 2018 г. ще бъде създаден Център за операции по сигурността, който ще се заеме със защитата на компютърните мрежи на испанските държавни учреждения от кибератаки.\r\n\tСпоред изданието обаче нито едно от в момента съществуващите испански ведомства \"не се занимава с борба срещу разпространяването на недостоверни новини в социалните мрежи\". Междувременно целта на тези новини е дестабилизация и те могат \"да застрашат сигурността на държавите\", се казва в резолюцията, внесена на 18 декември в парламента от групата на Народната партия.\r\n\tМинистърът на отбраната Мария Долорес де Коспедал в началото на декември обяви, че ще предложи на парламента да се създаде \"работна група\" с участието на депутати и редактори на най-големите медии, за да се направи анализ \"на информационната война\" (по израза на министъра) и да препоръча мерки за противодействие, напомня изданието.\r\n\tТази идея обаче не е спомената в предложената от нейната партия резолюция.\r\n\tПозовавайки се на данни от институции, подотчетни на ЕС и НАТО, вестникът подчертава, че Кремъл инвестира в своите медии до 1 млрд. евро годишно, RT присъства в стотици страни, а Sputnik публикува новините си на 33 езика. Руското правителство засилва резонанса на своите \"лъжливи новини\" и недостоверни информации с помощта на така наречените \"фабрики за тролове\".", "date": "2018.01.03", "title": "\"Ел Паис\": Мрежите на руската намеса в Испания"}
{"url": "http://www.mediapool.bg/v-nyu-york-shte-badat-montirani-stotitsi-zagrazhdeniya-sreshtu-napadeniya-s-avtomobili-news273765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици нови постоянни заграждения ще бъдат монтирани на Таймс скуеър и на други места в Ню Йорк, за да не може пешеходци да бъдат нападани с автомобили, предаде Асошиейтед прес.\r\n\t \r\n\tОбщината ще похарчи 50 милиона долара за различни мерки за защита, включително монтиране на 1500 метални заграждения на ключови места в града, съобщи кметът Бил де Блазио.\r\n\t \r\n\t\"През 2017 г. нюйоркчани станаха свидетели на ужасяващата способност на хора, които искат да ни наранят - в метрото, на велосипедните алеи или на Таймс скуеър\", каза кметът. \"Знаем, че трябва да положим още повече усилия за да опазим хората. Затова потърсихме най-добрите начини да обезопасим нашите улици и обществени пространства и съставихме план за действие. Хората трябва да могат да се движат навсякъде безопасно\", каза Де Блазио.\r\n\t \r\n\tАП напомня, че през май мъж, който според полицията е бил дрогиран, блъскаше с автомобил хора в разстояние на близо три пресечки и уби млада жена. Накрая автомобилът бе спрян от метално заграждение.\r\n\t \r\n\tПо дължината на тротоара на Седмо авеню бяха поставени временно бетонни блокове, докато общинските служители предложат по-добро решение.\r\n\t \n\n\r\n\tНа Хелоуин последовател на Ислямска държава нападна с камион хора по натоварена велосипедна алея до Световния търговски център и уби 8 души. Край велоалеята също бяха поставени временни заграждения, добавя АП.", "date": "2018.01.03", "title": "В Ню Йорк ще бъдат монтирани стотици заграждения срещу нападения с автомобили"}
{"url": "http://www.mediapool.bg/prezidentat-tramp-shte-prisadi-nagradi-za-falshivi-novini-news273766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп написа в Туитър късно снощи, че идната седмица ще присъди награди за фалшиви новини, предаде ДПА.\r\n\t \r\n\tТръмп, който често определя като фалшиви новини критични към неговото правителство медийни публикации, каза, че наградите ще бъдат за \"непочтеност\" и \"калпаво отразяване\".\r\n\t \r\n\t\"Ще обявя награди за най-непочтените & корумпирани медии за 2017 година в понеделник в 5 ч. Те ще бъдат присъдени за Непочтеност & Калпаво отразяване в различни категории от медиите с фалшиви новини. Слушайте и гледайте!\", гласи туитът.\r\n\t \r\n\tМалко по-късно президентът информира с туит последователите си, че трябва да гледат предаването на консервативния коментатор Шон Ханити по Фокс нюз в 21 ч. в понеделник.", "date": "2018.01.03", "title": "Президентът Тръмп ще присъди награди за фалшиви новини"}
{"url": "http://www.mediapool.bg/komandvasht-elitna-chast-obyavi-krai-na-bezreditsite-i-protestite-v-iran-news273767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКомандващият Корпуса на гвардейците на Ислямската революция (КГИР) - най-елитната част от въоръжените сили а Иран - генерал Мохамад Али Джафари обяви край на безредиците в страната, предадоха осведомителните агенции в сряда.\r\n\t \r\n\t\"Нашите врагове трябва да знаят, че отправянето на военни заплахи или заплахи за нашата сигурност не действа срещу Иран, - каза той. - Днес можем да обявим за прекратяване на безредиците и пораженията от метежа\".\r\n\t \r\n\tПо-рано друг представител на КГИР, Рамезан Шариф, заяви, че полицията и силите за вътрешна сигурност \"напълно контролират обстановката в (столицата) Техеран и в други градове на Иран, където имаше улични протести\".\r\n\t\r\n\tГражданин на европейска страна е бил арестуван по време на антиправителствените протести в Иран, съобщи днес представител на съдебните власти, цитиран от Ройтерс.\r\n\t \n\n\r\n\tТой не уточни националността на задържания. Европеецът е бил арестуван в окръг Боруджерд, Западен Иран.\r\n\t \r\n\t\"Лицето е било обучено от европейски разузнавателни служби и е оглавявало размирниците\", заявил Хамидреза Аболхасани, началник на окръжния съдебен отдел, цитиран от агенция Тасним.\r\n\t \r\n\tПо-рано в сряда десетки хиляди демонстранти, подкрепящи режима, се събраха в различни ирански градове, за да осъдят \"размириците\", избухнали в страната през последните дни. Това показват кадри, излъчени в пряк ефир от държавната телевизия, предаде Франс прес.\r\n\t \r\n\tВдигнали плакати, заклеймяващи \"размирниците\", демонстрантите скандираха лозунги в прослава на върховния лидер - аятолах Али Хаменей, а също така \"Смърт на Америка\", \"Смърт на Израел\" и \"Смърт на Монафег\", както властите наричат иранската групировка \"Муджахидините на народа\" (\"Муджахидин халк\").\r\n\t \r\n\tТелевизията показа кадри от масови демонстрации в градове като Ахваз на югозапад, Арак в Централен Иран, Илам в западната част от страната, Горган на север и западния Керманшах.\r\n\t \r\n\tПрез последните дни в Иран се състояха протести срещу икономическите трудности и властта. Общо 21 души бяха убити в сблъсъци от началото на протестите на 28 декември в Машхад. Властите съобщиха, че от събота в Техеран са арестувани 450 души и още стотици - в провинцията.\r\n\t\r\n\tПрезидентът Хасан Рохани нарече протестиращите \"незначително малцинство\" и добави, че народът ще им даде отпор. Той допълни, че властта при нужда ще мобилизира милиони хора, за да се справят с безредиците.\r\n\t \r\n\tДемонстрациите започнаха тази сутрин след една спокойна нощ в Техеран, където през трите предходни нощи имаше малки демонстрации, съобщиха медии и организатори.\r\n\t \r\n\t\"Не са публикувани никакви данни за сблъсъци или арести в Техеран\", съобщи късно снощи агенция ИЛНА, близка до реформаторите. По улиците имаше и по-малко полицаи, констатираха журналисти от АФП.\r\n\t \r\n\tНо в град Ленджан, провинция Есфахан двама души стреляха с пушка срещу полицейски пост пред участък и банкова сграда и избягаха, съобщи на сайта си държавната телевизия.", "date": "2018.01.03", "title": "Командващ елитна част обяви край на безредиците и протестите в Иран"}
{"url": "http://www.mediapool.bg/koya-e-dvizheshtata-sila-na-protestite-v-iran-news273768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа разлика от демонстрациите в Иран през 2009 г., начело на които стоеше градската средна класа, сегашните протести до голяма степен са движени от разочаровани млади хора в селските райони, възползвали се от възможността да изразят своето недоволство от политическия елит, който според тях е заграбил икономиката, за да обслужва собствените си интереси, коментира в сряда американският \"Ню Йорк таймс“.\r\n\t \r\n\tТази гледна точка споделя и \"Вашингтон пост“. Бунтът в Иран вероятно няма да срине Ислямската република, но със сигурност задълбочава разломните линии, пише в коментарна статия изданието. Размириците показват, че революционните авантюри на Техеран в Близкия изток имат цена във вътрешната политика и изваждат от равновесие самонадеяния и войнствен ирански режим.\r\n\t \r\n\tЗа разлика от демонстрациите през 2009 г., това, което се случва сега не е предимно градски протест на елита, а нещо потенциално по-голямо. Евентуално смазване на протестите може да има обратен ефект, отбелязва \"Вашингтон пост“.\n\n\r\n\t \r\n\tПрез последните дни в Иран се състояха протести срещу икономическите трудности и властта. Общо 21 души бяха убити в сблъсъци от началото на протестите на 28 декември в Машхад.\r\n\t \r\n\tПротестите обхванаха близо 40 града. Столицата Техеран обаче остана до голяма степен спокойна. През 2009 г. над три милиона души излязоха по улиците, за да протестират срещу спорните избори. Но сега мнозина казаха, че се страхуват от яростните протести без лидери, изтъква \"Ню Йорк таймс\".\r\n\t \r\n\tСпоред изданието демонстрациите са били предизвикани от погрешни сметки в отдавна тлеещата борба за власт между хардлайнерите и реформаторите. От един момент нататък обаче иранските лидери повече не можеха да пренебрегват протестите и се почувстваха принудени да отговорят публично. Хаменей обвини външни врагове, но не уточни кои. Президентът Хасан Рохани призова за спокойствие, като същевременно каза, че протестиращите имат право да бъдат чути.\r\n\t \r\n\tАнализатори смятат, че безработицата сред младите, които са половината от населението на Иран, е около 40 процента. В същото време през последните години Иран харчи милиарди долари в чужбина, за да разширява влиянието си в Ирак, Сирия и Ливан, пише по-нататък \"Ню Йорк таймс\", търсейки корените на протеста.\r\n\t \r\n\tМиналия месец от Рохани изтече информация какво се предвижда в новия бюджет и това изглежда изигра ролята на катализатор на протестите. За първи път бяха разкрити тайни части от бюджета, включително подробности за финансирането на иранските религиозни организации. Иранците откриха, че милиарди долари отиват за твърдолинейни организации, армията, Корпуса на гвардейците на ислямската революция и религиозни фондации, които обогатяват духовническия елит.\r\n\t \r\n\tВ същото време в бюджета се предлагаше да бъдат спрени субсидиите за милиони граждани, да се увеличат цените на горивата и да се приватизират обществените училища.\r\n\t \r\n\tРазгласяването на бюджета, изглежда, имаше за цел да се възползва от общественото недоволство и това проработи.\r\n\t \r\n\tОт десетилетия хората, живеещи в провинциалните градове и села на Иран, бяха смятани за гръбнака на ислямския режим. Те по принцип бяха консервативни, противопоставяха се на промените и твърдо се придържаха към строгия ислямски начин на живот, насърчаван от държавата.\r\n\t \r\n\tЗа по-малко от десет години обаче това се промени. Селата се опразниха заради 14-годишна суша, а жителите се преместиха в близките градове, където в много случаи трудно си намират работа. В същото време достъпът до сателитна телевизия и мобилен интернет разширява мирогледа им, пише \"Ню Йорк таймс\".\r\n\t \r\n\tПротестите може да навредят на духовниците, но Рохани има най-много за губене\r\n\t\r\n\tИранските власти са обезпокоени, че вълненията в цялата страна може да подкопаят позициите на клерикалната върхушка и искат бързо да потушат протестите, заявиха високопоставени правителствени фигури. Човекът, който обаче има най-много какво да губи, е президентът Хасан Рохани, пише от своя страна в сряда агенция Ройтерс.\r\n\t\r\n\tМакар и няколко източника от високите етажи на властта да изразиха безпокойство, че безредиците ще подронят легитимността и влиянието на религиозните водачи на страната, малцина са запознатите, които смятат тези събития за заплаха за съществуването на същото това ръководство, управляващо от Революцията през 1979 г. Начело на него сега стои върховният лидер аятолах Али Хаменей, най-високата властова инстанция в двойнствената клерикално-републиканска система на управление в Иран.\r\n\t \r\n\tНай-големият губещ според запознатите най-вероятно ще бъде Рохани, който има много по-голямо отношение към икономическата политика.\r\n\t \r\n\t\"Разбира се, Рохани и правителството му впоследствие вече ще имат по-малко влияние, особено при положение, че по време на безредиците икономическата му политика беше подложена на критики\", казва пред Ройтерс политическият анализатор Хамид Фарахвашиан.\r\n\t\"Той ще бъде просто президент, който доизкарва мандата си, а Хаменей ще придобие по-голямо влияние.\"\r\n\t \r\n\tВ голяма степен гневът на протестиращите се дължеше на неизпълненото от Рохани и правителството му обещание: стопански разцвет, който беше прокламиран като отплатата за споразумението от 2015 г., ограничило спорната иранска ядрена програма в замяна на отмяна на санкциите от страна на световните сили.\r\n\t\"Досега силите за сигурност не правеха опити да попречат на демонстрациите, но това ще се промени, ако (Хаменей) призове за край на уличните протести, а демонстрантите не изпълнят искането му\", казал бивш представител на иранските власти от лагера на реформаторите.\r\n\t \r\n\tДори и безредиците да бъдат потушени, малко вероятно е исканията на десетките хиляди неуморни младежи от работническата класа просто да изчезнат от само себе си, констатира Ройтерс.\r\n\tПротестиращите нямат особени шансове да свалят клерикалните лидери, които изглежда запазват контрола си над силите за сигурност и нямат никакви притеснения да ги използват, смята официален източник от САЩ, следящ развоя на ситуацията.\r\n\t \r\n\tРохани, който беше избран през 2013 г., е изложен на най-големи рискове. Смятан е за прагматик, който е в конфликт с хардлайнерите в Иран. Американски представители изразиха безпокойство, че най-вероятната развръзка ще бъде дискредитиране на \"умерения подход\" на Рохани, както и по-твърди репресии от страна на клерикалната власт.\r\n\t \r\n\t\"Дали Рохани изобщо е възнамерявал да спази каквито и да било свои обещания е въпрос без отговор, но така или иначе той не изпълни обещаното на икономическия фронт, а това значи, че не разполага с подкрепа сред народа, и Хаменей ще може да мине и без него\", заяви друг американски официален източник, пожелал анонимност, тъй като нямаше право да обсъжда въпроси, които са свързани с разузнаването. \"Най-вероятно той ще бъде един от хората, които ще бъдат принесени в жертва, макар че може би не веднага\", допълва събеседникът на Ройтерс.\r\n\t\r\n\tЗа да успокои недоволството, на Рохани може да му се наложи да направи по-големи разходи за увеличаване на работните места, а ако опита да предприеме нещо по отношение на твърденията за корупция, рискува да се противопостави на могъщи интереси.\r\n\t \r\n\tНеговото уязвимо положение и дълбоките разногласия в иранската управленска йерархия подхраниха съмнения сред някои от симпатизантите му, че пръст в кризата може да имат негови противници от лагера на консерваторите.\r\n\t \r\n\t\"Това беше преврат срещу Рохани и постиженията му. Целта беше да се навреди на Рохани\", казва пред Ройтерс Саид Лейлаз, политически анализатор, близък до прореформаторското движение.\r\n\t\r\n\tОще един официален източник в Техеран обаче заявил, че общонационалните протести са сплотили иранското ръководство.", "date": "2018.01.03", "title": "Коя е движещата сила на протестите в Иран"}
{"url": "http://www.mediapool.bg/varufakis-ne-se-podlagvaite-krizata-ne-e-svarshila-i-evroto-e-zastrasheno-news273769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолемичен. Привлекателен. Блестящ. Оспорван. Шестте месеца на Янис Варуфакис (Атина, 1961 г.) начело на министерството на финансите на Гърция му спечелиха световна известност, направиха го нещо като рокзвезда на европейската икономическа политика. Критиците му го определят като полулуд ляв екстремист, както и самият той твърди за себе си, влюбен в мощните мотори, шикозните ресторанти, кожените сака и в притегателните гръцки острови. Тройката международни кредитори отбелязва, че неговото управление е струвало на Гърция 100 милиарда евро.\r\n\tНай-мекото изказване на критиците му е, че става дума за интелектуалец, чието потапяне в политиката, освен търсене на слава, може да се определи като посредствено. На тези упреци неотдавна той отговори с упражнение в литературно въжеиграчество, озаглавено \"Да се държим като възрастни\". В Испания книгата му бе публикувана неотдавна от издателството Deusto.\r\n\t \r\n\tВ нея бившият гръцки финансов министър предлага уникален поглед върху \"кухнята\" на Брюксел и без съмнение тя е една от книгите на 2017 година. На 700-те \"вкусни\" страници той обяснява, поема вина за някои грешки, и най-вече урежда неприключени сметки в една проза на голяма висота, в която звучат и изстрели надясно и наляво. Варуфакис използва отровен език и е направил унищожителен анализ за Европа. \"Не се подлъгвайте, кризата продължава; еврото е застрашено\", казва той в интервю за \"Паис\".\r\n\t \r\n\tЕвропа нараства с темп, който превишава 2%. Безработицата е спаднало до кота 9%. Подобрява се състоянието на дефицитите. Популизмът продължава да дебне, но засега остава пред правителствените порти в големите страни. И най-сетне европейските институции предвещават възстановяване. При все това Варуфакис пренебрегва тези сигнали. \"Това е циклична реакция\", казва той и на всички добри данни противопоставя огледални неблагоприятни цифри. И най-вече прогнозите му са много по-слабо оптимистични, отколкото на европейския елит.\r\n\t \r\n\t\"В най-острата фаза на кризата на еврото имаше сериозни рискове от раздробяване (на еврозоната). Европейската централна банка (ЕЦБ) успя да им се противопостави, само че заплахите не са отминали, макар да придобиват други форми: Брекзит, Германия, която не успява да сформира правителство, крайната десница в Австрия, Каталуния, краят на двупартийната система във Франция и авторитарните рефлекси в Източна Европа са ясни симптоми за едно тежко заболяване. Големите кризи са моменти за преоценка на пропуските в системата: в Европа видяхме недостатъците на еврото и ако нищо не се промени, ще бъдем изправени пред заплахата от постепенно деградиране на това, което по навик наричаме либерална демокрация\".Ситуация като създалата се през 2001-а\r\n\tНай-лошото е преминало? Не. Варуфакис, който основа нова партия (DiEM 25), за да се бори срещу по-горе посочената от него болест, се смее, когато му се припомня, че почти винаги апокалипсисът опровергава пророците си: \"Най-песимистично настроените анализатори, сред които са и моите, не са се проваляли през последните години, съжалявам, но е така\".\n\n\r\n\t \r\n\tНай-лошото поне отмина ли? \"Сегашната ситуация ми напомня за създалата се през 2001-а: зад гърба си имахме 20 години оковаване на балони, спука се балонът дот-ком и дори при това положение ние продължихме постарому и предизвикахме още по-тежка криза с още по-голям балон, който се спука през 2008 година. Изправени сме пред риска да повторим стари грешки. В Испания общият дълг се увеличава. В Италия има изтичане на капитали, зараждаща се банкова криза, експлозивна политическа ситуация. Положението в Гърция не може да се нарече възстановяване, а дългът не може да се изплати. Примерите са неизчерпаеми. В цялата периферия сменихме работни места при пълна заетост с частична и така на риск се излагат бъдещите пенсии и основите на европейската икономика.\r\n\t \r\n\tФинансовите и макроикономическите дисбаланси не само не намаляват, но дори се увеличават: страхувам се, че не ни е до празнуване. Еврото, такова какво е днес, е незащитимо\".\r\n\t \r\n\t\"Най-обезпокоителното\", според гърка, \"е ниското равнище на инвестициите и нарастващите различия в еврозоната. Без инвестиции и конвергенция е невъзможно да се говори за край на кризата. Европа продължава да е в криза : 10 години след [срива на] Lehman Brothers, ние не сме в състояние да укрепим архитектурата на еврото и тази валута, противно на твърденията на инициаторите й, е източник на несигурност. Европа е много богата и може да задържи това евро на глинените му крака известно време, но в по-далечна перспектива, вярвайте ми, недостатъците й ще излязат наяве\".\r\n\t \r\n\tГрешки и проклятия. Варуфакис казва в книгата си, че съдбата му е на трагичен герой. Споменава някои грешки, които е допуснал като член на правителството на Алексис Ципрас, макар че неговата самокритичност не е на същата висота като неговия литературен талант. Въпреки това си заслужава да обърнем внимание на неговия анализ.\r\n\t \r\n\t\"Гърция не можеше да приеме никакво споразумение без преструктуриране на дълга й, който е и продължава да бъде невъзможен за плащане. Само че кредиторите не ги интересуваше да платим: те просто искаха да дадат урок на Гърция като предупреждение за други страни. В крайна сметка, за жалост, Ципрас капитулира. В покера, ако имаш лоши карти, има само една възможност да спечелиш, ако успешно блъфираш и запазиш самообладание докрай, но ако вярваш, че противникът няма да се оттегли, не би трябвало да сядаш на игралната маса. Горд съм с истинския уплах, макар и кратък, който се породи у Тройката. Само че не успяхме да устоим\". \"Поражението ни имаше огромна цена\", посочва Варуфакис в книгата си.\r\n\t\"Проклинам правителството за това, че не успя да устои\", допълва той в разговора ни.\r\n\t \r\n\tЛуис де Гиндос: \"Той е един от тях\". Варуфакис критикува остро Европейската комисия. \"Еврогрупата и дори работната група на Еврогрупата се разпорежда много повече\". Упреква остро, без никаква деликатност, Жан-Клод Юнкер (председател на Европейската комисия), Пиер Московиси (еврокомисар за икономическите и валутните въпроси), Йерун Дейселблум (бивш председател на Еврогрупата) и мнозина други. През цялото повествование на \"Да се държим като възрастни\" германският (бивш) министър на финансите Волфганг Шойбле, който стигна до там да предложи излизането на Гърция от еврозоната, едва \"оцелява\".\r\n\t \r\n\tАнализът му за Луис де Гиндос (министър на икономиката на Испания) е в полусенки: \"Говорим на един и същи език, защото Гиндос, за разлика от голямото мнозинство в Еврогрупата, разбира от икономика. Имахме интересни дискусии и при закрити врата сме долу-горе на едно мнение. Само че на срещите Луис се държеше възмутително: основната му цел бе да санкционира Гърция, за да накаже Подемос (испанската лява радикална партия). И винаги пръв заявяваше, че Шойбле е прав. С него нещата бяха същите, като с много други: в частни разговори можехме да стигнем до общи позиции, но в часа на истината не стават за нищо: от демократично гледна точка това е непочтено\".", "date": "2018.01.03", "title": "Варуфакис: \"Не се подлъгвайте, кризата не е свършила и еврото е застрашено\""}
{"url": "http://www.mediapool.bg/kim-chen-un-naredi-goreshtata-liniya-s-yuzhna-koreya-da-bade-otvorena-otnovo-news273770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун е издал заповед отдавна затворената гранична \"гореща линия\" с Южна Корея да бъде отворена отново днес в 15,30 ч. местно време (06,30 ч. по Гринуич) за разговори, съобщи държавната телевизия на КНДР, цитирана от Ройтерс.\r\n\t \r\n\tКаналът за комуникация цели установяването на официален диалог за изпращането на севернокорейска делегация на зимните олимпийски игри в Южна Корея идния месец.\r\n\t \r\n\tПрезидентски говорител в Саул заяви, че това е значимо развитие.\n\n\r\n\t \r\n\tПо-късно Южна Корея съобщи, че днес са установени предварителни контакти със Северна Корея по възстановената презгранична комуникационна линия, предаде Асошиейтед прес.\r\n\t \r\n\tЮжнокорейското министерство на националното обединение каза, че Сеул и Пхенян са установили връзка по комуникационния канал в граничното село Панминчжон. Служители най-напред проверяват дали комуникационните линии работят добре.", "date": "2018.01.03", "title": "Ким Чен-ун нареди \"горещата линия\" с Южна Корея да бъде отворена отново"}
{"url": "http://www.mediapool.bg/shte-razberem-li-vse-pak-kakvo-ni-se-sluchva-prez-2018-news273771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай важни ми се виждат средносрочните избори за Конгрес и част от сенаторите в САЩ. Дали американците ще санкционират алтернативно-дясната политика на Тръмп, която внесе хаос в световния ред, разби единството на Запада и маргинализира страната?\r\n\tБедните разбраха, че цялата шумотевица е заради данъчните подаръци на най-богатите и орязването на социалните програми; образованите се увериха, че човекът е печално некомпетентен – и рейтингът му  се срина до исторически ниско ниво. При промяна на мнозинствата в двете камари може да се мечтае дори за импийчмът, например по руската връзка.\r\n\tНо нека не се залъгваме, с туитъра и буфонадите си Тръмп не слезе от сцената нито за ден през 2017. Нали знаете, че няма лоша реклама? Най-реалистично ми прозвуча прогнозата на журналист от CNN: с преекспонирането си Тръмп просто рискува да досади на избирателите.\r\n\t\r\n\tДругото важно външнополитическо събитие ще дойде от Германия. Ако там Меркел и евроентусиастът Шулц се разберат за широка коалиция, Макрон ще има сигурен партньор за реформирането на ЕС, а Англия вече я няма да удря спирачки. Това е хем добра, хем лоша новина за нас.\n\n\r\n\tОт една страна, силна Европа ще ни тегли напред, от друга обаче новата европейска уредба ще бъде на концентрични кръгове (\"скорости\"), а нас в центъра няма да ни искат. Нали помните защо напуска Обединеното кралство? Заради мигрантите, но не от Сирия, а от България, Румъния и Полша. След като тези страни са толкова неразвити, та не успяват да задържат населенията си, можем ли да им дадем равни права с нас – разсъждаваха приятелите на Фараж.\r\n\tСтраната ни ще бъде изправена пред трудния избор да подкрепи развитие в посока на зоните срещу това да бъде допусната, до примерно 3-та зона, или да се инати, рискувайки да бъде изхвърлена в 4-та.\r\n\t\r\n\tДругата дилема ни поставя консолидацията на все по-антиевропейския Вишеградски блок. Няма как да сме и на двете страни. При гласуването на процедурите срещу Полша, подкопала независимостта на съда, този път застанахме при големите, но как ще е следващия път?\r\n\tМестни популисти (та даже Нинова!) се кълнат в Орбан, само че – дори да продължаваме да вярваме, че орди от мигранти ще ни подменят ДНК-то – границата на Унгария е вътрешна, нашата – външна. И ако решим да застанем на страната на егоистите, които отказват европейска солидарност, рискуваме при нова криза да се озовем в положението на Гърция и Италия.\r\n\tВероятно нашите все пак ще подкрепят стара Европа; в отплата Брюксел ще си затваря очите за задушаването на свободните медии, за липсата на борба с корупцията, за участието на крайнодесните във властта. Германците му казват реалполитика.\r\n\t\r\n\tИ тук идва прословутата външнополитическа активност на г-н Борисов, харесвана от всички. Ще успеем ли да си създадем балкански блок, който да брани регионалните си интереси? Би било добре, но едва ли ще стане в обозримо бъдеще.\r\n\tПърво, тук няма достатъчно силен център, около който той да се консолидира; Гърция, която до преди кризата имаше някакви амбиции, днес е съсипана икономически, а управляващите я (справедливо или не) не са добре приети в ЕС. Румъния и Хърватия традиционно не искат да имат нищо общо с този регион. Както знаем на Балканите всеки презира всеки, всеки гледа да предаде комшията на някоя „велика сила“. Ще следим внимателно дали от историята и символичните действия тази година ще последва нещо, поне ЖП линия до Скопие.\r\n\tПредседателството ни тук няма какво да помогне, дано всички вече са го разбрали; можем да се борим за \"дневния си ред\" на всяко друго председателство. Водеща е символиката: не сме значи второ качество, вижте, дадоха ни да ги председателстваме. А ние примираме от гордост, малко като момчето, на което бащата дава да покара колата на някоя поляна. Важното в тези инициативи е човешкия контакт между политиците, изграждането на доверие, стиковането на трансевропейски партийни идентичности, а този процес е бавен.\r\n\t\r\n\tТвърде възможно е председателството да се превърне в сцена за граждански протести – вече се очерта една такава възможност с подаряването на Пирин на офшорния концесионер, който бил кипърски безработен. Ще се появят и други. Ще ги бият ли? Ще оградят ли НДК с телени мрежи?\r\n\tНе че европейските политици ще се захванат с нашите проблеми: външният поглед у нас катализира иначе позаспалото гражданско общество. Да ви припомня ли протестите на Екогласност в градинката \"Кристал\" по време на Световния екологичен форум?\r\n\tПодобни граждански действия биха могли да активизират консолидирането на нови партийни формирования. През 2017 десните не успяха да се организират; грешката им е, че слагат каруцата пред коня – наместо да идентифицират онези социални групи, чиито интереси ще изразяват, чакат експерти да ги оформят идейно (в реформаторския период пък беше граждански съвет).\r\n\tНовите леви също опитаха една обединителна инициатива около освобождаването от данъци на най-бедните, но БСП просто я прилапа и обезсили. На терена са потенциални популярни лидери като президента Радев, Слави Трифонов и защо не – Мая Манолова, която отбеляза невероятен скок в доверието с отдадеността си на важни за хората каузи. Поне една нова формация ще има през тази година, особено ако пък ако се стигне до предсрочни избори след лятото.\r\n\t\r\n\tНакрая, през 2017 фалшивите новини (според \"Бъзфийд\") генерираха повече трафик, отколкото през 2016. И това въпреки многобройните опити за противодействие, включително от самия Зукърбърг.\r\n\tЛюбимата ми топ-партенка е: \"Служител в моргата кремиран по погрешка, защото бил легнал да поспи на работното място\" (един милион прочитания). У нас расистки страсти подхранваха с новини като \"Бежанец от Сирия изнасили пони в зоопарк в Берлин\".\r\n\tЗащо не успяваме да се преборим с дигиталната напаст? Защото самото понятие \"фалшива новина\" загуби смисъла си. Тръмп употребява непрестанно израза срещу онези, които го критикуват. Съвсем същото направи ГЕРБ, когато във Фейсбук отвори страница, наречена \"Регистър на фалшивите новини\": сякаш случайно, там са основно изказвания на политическите им противници. По подобен начин говори, разбира се, и другата страна. Ти си фейк - не, ти си фейк…\r\n\tТова си е старата политическа пропаганда, работа на политиците е да се нападат. Фалшиви новини означава, че онези, на които се доверяваме за безпристрастна информация, ни лъжат – медии, учени, дори приятелите ни в социалната мрежа. Фейковете са измислени художествено, така че да ни възмутят, заинтригуват, разсмеят, да потвърдят предубеженията ни – и да ги препратим без да проверим. После идва обратната новина, препращаме и нея, после нещо съвсем трето – и така до пълното размазване на образа.\r\n\tАко тенденцията продължи, май няма да разберем какво точно ни се случва и през 2018-та. Както не разбрахме нищо за КТБ, за \"Белене\", за \"Булгартабак\", за \"Дунарит\"…", "date": "2018.01.03", "title": "Ще разберем ли все пак какво ни се случва през 2018?"}
{"url": "http://www.mediapool.bg/sdruzhenieto-na-obshtinite-s-nov-shef-sled-21-godini-news273773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНесменяемият от създаването на Националното сдружение на общините в България (НСОРБ) преди 21 години негов изпълнителен директор Гинка Чавдарова напусна поста и мястото й зае Силвия Георгиева. Тя е поела длъжността на 1 януари 2018 г., съобщиха от организацията.\r\n\tГеоргиева е избрана след проведен конкурс, в който са участвали четирима души. Останалите претенденти са били досегашните заместник-изпълнителни директори на сдружението Емил Савов и Теодора Дачева и парламентарният секретар Благой Станчев.\r\n\tСилвия Георгиева е получила подкрепата на две трети от членовете на Управителния съвет на НСОРБ, в който влизат 23-ма кметове от различни политически партии, от които 10 са представители на ГЕРБ.\r\n\tПреди да оглави сдружението Георгиева беше управител на търговското дружество \"Актив\" на НСОРБ от създаването му през 2006 г. Тогава тя напуска редицата на СДС и мястото на общински съветник на партията в Свиленград (избрана е на местните избори през 2003 г.).\r\n\tНСОРБ е създадено през 1996 г. и в него членуват всичките 265 общини у нас. От създаването му досега негов неизменен изпълнителен директор беше Гинка Чавдарова, която оцеля на поста в продължение на 21 години.\r\n\tОще при избора на кмета на Пазарджик Тодор Попов за председател на Управителния съвет на НСОРБ в началото на 2012 г. се заговори за смяната на Чавдарова, защото се смята за близка до БСП. Тодор Попов стана първият председател на сдружението, който не е от левицата.\r\n\tВ момента председател на Управителния съвет на НСОРБ е кметът на Велико Търново Даниел Панов от ГЕРБ. Партията на Бойко Борисов има 10 представители в Управителния съвет, в който влизат още кметове от СДС (2), ВМРО (1) и ДПС (4), сред които и изключеният неотдавна кмет на Хитрино Нуридин Исмаил, заради близките му отношения с премиера. Така ГЕРБ събра необходимото мнозинство за смяната на Чавдарова. БСП имат шестима кмета в Управителния съвет на сдружението.\r\n\tНеофициално се твърди, че Чавдарова е получила предложение от държавния глава Румен Радев да стане негов съветник по въпросите на местната власт.\r\n\tСамата тя нито потвърди, нито отрече този факт. В следващите шест месеца със сигурност ще остана да помагам в работата на сдружението и на новия изпълнителен директор, защото има много мероприятия, свързани с европредседателството по линия на местната власт, в чиято подготовка съм участвала, каза Чавдарова пред Mediapool.\r\n\tТя уточни, че е решила да се оттегли в този момент, за да има достатъчно време новият изпълнителен директор да навлезе в оперативната работа на сдружението до местните избори през есента на 2019 г.\r\n\tПриоритетите на новия изпълнителен директор Силвия Георгиева са да работи за развитието на модерни общини, със сигурна, чиста и зелена среда, силна местна икономика и социално справедливи общности, където всеки човек има значение, се казва в съобщението на НСОРБ.\r\n\tВ него е посочено още, че сдружението ще продължи да води постоянен диалог с правителствата и парламентите на България за реална децентрализация на държавното управление – за силни общини, с достатъчно собствени ресурси и капацитет за предоставяне на публичните услуги на местно ниво.\r\n\tПодкрепа за реално въвеждане на електронните услуги в общините, преминаване към новите основи за изчисляване на такса битови отпадъци и активно участие в регионалното измерение на Българското председателство на Съвета на ЕС са част от непосредствените задачи пред НСОРБ през 2018 г.\r\n\tНовият изпълнителен директор на сдружението Силвия Георгиева е завършила Софийския университет \"Св. Климент Охридски\" със специалности \"Политически науки\" и \"Европейска публична администрация\" с профил \"Местна власт и управление\". Има следдипломна квалификация \"Лидерство и местна демокрация\" от Централноевропейския университет в Будапеща, както и специализации по управление на проекти с европейско финансиране от България, Белгия и Гърция.\r\n\tСилвия Георгиева има над 15 годишен опит в местното самоуправление. На местните избори през 2003 г. е водач на листата на СДС в община Свиленград и става общински съветник. Две години по-късно е избрана за управител на \"Актив\" ЕООД - консултантска фирма на НСОРБ и напуска редицата на синята партия. Има петгодишен опит в управление на неправителствена организация като изпълнителен директор на фондация \"Свиленград 2000\". Силвия Георгиева е на 43 години, омъжена, с едно дете.", "date": "2018.01.03", "title": "Сдружението на общините с нов шеф след 21 години"}
{"url": "http://www.mediapool.bg/kabinetat-dade-na-ban-obeshtanite-15-mln-leva-otgore-news273774.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа първото си заседание за годината Министерският съвет отпусна обещаните допълнителни 15 млн. лева на Българската академия за науката. Кабинетът се съгласи да даде средствата на академията, след като учените заплашиха с протести по време на европредседателството заради недостатъчната според тях държавна субсидия за 2018 г.\r\n\tДопълнителната сума е за сметка на средствата за наука, които Министерството на образованието трябваше да разпредели между държавните научни институции на база на постиженията им. С нея общо бюджетът на БАН за тази година става 98 млн. лева, за колкото минимално настояваха учените.\r\n\tДопълнителните пари ще бъдат разпределени между звената на академията според резултатите от работата им, каза министърът на образованието Красимир Вълчев след заседанието на правителството. Той обясни, че правителството и БАН са подписали споразумение, според което двете институции ще работят за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно ще започнат да се обсъждат и принципите за финансиране на академията.\r\n\tОбразователният министър поясни още, че на МОН се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища.\r\n\tПредседателят на БАН акад. Юлиан Ревалски добави, че споразумението е свързано с подобряването на ефикасността на научните изследвания в България като цяло. Той допълни, че отпуснатите 15 млн. лева ще бъдат разпределени съгласно постигнатите резултати от научните институти през 2017 г. на базата на критерии, които ще бъдат съгласувани с образователното и финансовото министерство., каза акад. Ревалски.", "date": "2018.01.03", "title": "Кабинетът даде на БАН обещаните 15 млн. лева отгоре"}
{"url": "http://www.mediapool.bg/vtori-den-opashka-pred-bnb-za-moneta-zaradi-losha-organizatsiya-news273775.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа втори ден десетки любители на нумизматиката от всички възрасти се наредиха на опашка пред БНБ, за да се сдобият с монетата от 10 лева, пусната в чест на българското председателство на Съвета на ЕС.\r\n\tСпоред нумизмати организацията на продажбите е лоша и това е причината за опашката. Досега юбилейните монети са се продавали и в търговските банки и подобно нещо никога не се е случвало. Освен това истинските нумизмати купували винаги по две монети, а сега се продавала само по една. Това принудило колекционерите да водят и придружител, което увеличило навалицата.\r\n\tВ първия работен ден от новата година се изви опашка пред БНБ, като в обедните часове във вторник тя започваше от сградата на ЦУМ, предаде БГНЕС. Вчера банката отвори своите каси в 8.30 ч. В нея се пускаха малки групи от хора от по десетина души, за да не се създава стълпотворение в огромния банков салон. Останалите бяха принудени да стоят под дъжда, чакайки своя ред.\r\n\tПо данни на БНБ през вчерашния ден са закупени 844 монети, които се продаваха на касите на БНБ в няколко града – София, Пловдив, Варна, Бургас и Плевен.\r\n\tБългарската народна банка пусна в обръщение две монети, посветени на българското европредседателство на Съвета на Европейския съюз. Едната е възпоменателна, а другата - обменна.\r\n\tВъзпоменателната монета е с номинална стойност 10 лева. Тя е изработена от чисто сребро, с частично позлатяване. Тиражът й е ограничен – едва 3000 броя. Именно затова всеки ще може да си закупи само по една. Монетата вече се продава на касите на Българската народна банка в София, Бургас, Варна, Плевен и Пловдив на цена от 66 лева.\n\n\r\n\tРазменната монета от 2 лева е с тираж 500 000 броя. На гърба й е логото на българското европредседателство. От БНБ подчертават, че и другите емисии двулевки също остават законно платежно средство.\r\n\t50 000 от разменните монети и 1000 от възпоменателните са закупени от министерството на българското европредседателство. Те ще бъдат използвани като подаръци за участниците в събитията на Съвета на Европейския съюз у нас.", "date": "2018.01.03", "title": "Втори ден опашка пред БНБ за монета заради лоша организация"}
{"url": "http://www.mediapool.bg/sayuznitsi-na-merkel-iskat-proverki-na-vazrastta-na-nepalnoletnite-kandidatbezhantsi-news273776.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБаварските съюзници на германската канцлерка Ангела Меркел заявиха, че непълнолетните кандидати за убежище би трябвало да бъдат подлагани на медицински проверки за установяване на възрастта, предаде Ройтерс.\r\n\t \r\n\tХристиянсоциалният съюз (ХСС) призова в проекторезолюция непълнолетните кандидати за убежище да бъдат подлагани на задължителни проверки, когато има съмнение за тяхната възраст.\r\n\t \r\n\tЕкспертът на ХСС по вътрешната политика Щефан Майер каза, че медицинските проверки в други страни на Европейския съюз като Швеция и Австрия са установили, че значителна част от предоставената от кандидатите за убежище информация е невярна.\r\n\t \r\n\tТой заяви, че \"много привилегии като доста по-комплексни грижи и забрана за депортиране са свързани със статута на непълнолетните\".\r\n\t \r\n\tГерманската медицинска асоциация каза, че проверката за установяване на възрастта може да бъде неетична и неточна. \"Изследването е трудно, скъпо и доста несигурно\", каза ръководителят на асоциацията Франк Улрих Монтгомъри.\n\n\r\n\t \r\n\tПри проверката, която може да включва изследване на зъбите и костите на китките с рентген, хората са излагани на радиация. При нормални обстоятелства това е недопустимо без медицински показания, освен при разследване на престъпления, заяви той.\r\n\t \r\n\tДебатите за установяване на възрастта на непълнолетни кандидати за убежище без придружител се засилиха миналата седмица след смъртта на 15-годишно германско момиче, намушкано с нож. Полицията посочи като заподозрян бившия приятел на момичето, който е афганистански мигрант. Момчето казва, че е на 15, но бащата на момичето смята, че афганистанецът е по-голям.\r\n\t \r\n\tПрез последните три години в Германия са регистрирани почти 70 000 непълнолетни кандидати за убежище без придружител. Критици на правителствената политика твърдят, че някои от тях може да не са непълнолетни, а да представят неверни данни за възрастта си, за да получават допълнителни помощи и защита от депортиране.", "date": "2018.01.03", "title": "Съюзници на Меркел искат проверки на възрастта на непълнолетните кандидатбежанци"}
{"url": "http://www.mediapool.bg/shefat-na-energiyniya-regulator-obori-nyakoi-prognozi-na-ban-za-aets-belene-news273777.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"По принцип няма страна в света, която да строи ядрена централа за износ на електроенергия. Ядрените централи като базова мощност се строят за задоволяване на чувствително нарастващо вътрешно потребление. Примери в това отношение са страни като Китай, Индия, Турция и др.\", коментира в интервю за БТА председателят на Комисията за енергийно и водно регулиране Иван Иванов по повод анализа на БАН относно нуждата на България от АЕЦ \"Белене\".\r\n\tТой посочи, че според него до 2035 г. страната ни не се нуждае от нови енергийни мощности, а само от заместващи на мястото на излизащите от експлоатация – най-вече въглищни електроцентрали заради европейските екоизисквания.\r\n\tОт БАН също смятат, че едва след 2035 г. България ще има необходимост от нови енергийни мощности, но ако се повиши потреблението на електроенергия в страната от регистрираните през 2015 г. 28 500 гигаватчаса на 36 хил. гигаватчаса през 2040 г., което е малко под 30 процента ръст. Предвид изискванията на ЕС за повишаване на енергийната ефективност и огромния потенциал на страната ни с това отношение обаче надали тази прогноза е реалистична.\r\n\tВ  се разглеждат още регионалния пазар и очаквания на Балканския полуостров и Унгария недостиг на между 24 и 49 тераватчаса електроенергия до 2040 г., но Иванов сега развива тезата, че построяването на АЕЦ за целите за износа не е добра политика и дори оспорва някои от изводите на БАН.\r\n\t\"Има публикации, че в доклада на БАН се прогнозира увеличаване на населението на страната с 300 000 души до 2040 г. Всъщност България годишно губи по 42 000 души, било поради демографски причини, било поради емиграция в чужбина. Това е много съществено разминаване. Забележете и друго - БАН не прогнозира повишаване на потреблението в страната, а визира подобна тенденция в региона. Всъщност в 10-годишния план за развитие на \"Електроенернийния системен оператор\" (EСО) се показва и доказва, че през следващите години потреблението на електроенергия в страната не само няма да се повиши, но се очаква и определен спад. Това се дължи на новите енергоспестяващи технологии, на енергийната революция в бита, на санирането на сградите и повишаване на енергийната ефективност\", отбелязва Иванов.\r\n\tТой допълва още, че \"не трябва и да се забравя, че независимо кой е инвеститорът, за страната остава ядрения риск от авария, ангажиментите по съхраняване на отработеното гориво, на радиоактивните отпадъци, както и всички разходи по извеждане на централата от експлоатация\".\r\n\t\"Безспорен факт е, че през последното десетилетие е в ход технологична революция в областта на енергетиката и специално в електроенергетиката. Това означава, че дългосрочните прогнози са много рисково занимание. Например - само преди 10 години малцина биха повярвали в толкова същественото нарастване на производството от възобновяеми енергийни източници, каквото наблюдаваме в световен мащаб\", коментира още регулаторният шеф.\r\n\tТой смята още, че е необходимо докладът на БАН за АЕЦ \"Белене\" да стане публичен.\r\n\tПървоначалните намерения както на БАН, така и на възложителите на доклада – \"Българският енергиен холдинг\" (БЕХ) и енергийното министерство, бяха анализът да остане тайна, но след силен политически и обществен натиск академиците обещаха да обявят целия документ от над 1000 страници, ако получат разрешение за това от БЕХ. Макар такова да 2017 г., едва в сряда  за ядрения проект.\r\n\tСпоред Иванов от него трябва да стане ясно въз основа на какви източници БАН прави заключенията си, доколко те са достоверни и официални. \"На второ място, каква е методиката, по която БАН извършва анализа и дали се отчитат всички фактори, които влияят върху прогнозата за потреблението на електроенергия. Едва на трето място следва да се оценят резултатите от анализа\", допълва шефът на КЕВР.\r\n\t\r\n\tТой коментира и повишените екостандарти за въглищните централи в Евросъюза, за които страната ни ще иска отлагателен режим.\r\n\t\"В България почти 40 процента от производството на електроенергия се дължи на термичните централи в Маришкия басейн. Това е един основен фактор, с който се надявам ЕК да се съобрази. България е длъжна да защити термичните централи не само поради важността им за енергийната ни система, но и защото те създават трудова заетост на десетки хиляди семейства от Старозагорския и Хасковския регион. Това е важен социално-икономически фактор, който трябва да бъде отчетен при решението на ЕК за дерогация\", смята Иван Иванов.\r\n\tСпоред него въглищните централи в комплекса \"Марица Изток\" трябва да работят поне още десет години, а след това \"те лесно биха преминали към използване на природен газ като алтернативно гориво, тъй като бъдещият интерконектор \"Комотини-Стара Загора\" ще доставя природния газ буквално на входа на Маришкия енергиен комплекс\".\r\n\t\r\n\tИванов смята за напълно постижима пълната либерализация на електроенергийния пазар у над до пет години, но посочи, че битовите потребите продължавата да предпочитат регулирания пазар по няколко причини.\r\n\t\"На първо място, поради възникналата международна конюнктура - в момента цената на електроенергията на регулирания пазар е по-ниска от осреднената цена на свободния пазар. На второ място, по-голямата част от битовите потребители изпитват недоверие към търговците на електроенергия, считайки, че след като преминат на свободния пазар може да се окажат при по-неизгодни условия. И на трето място, немалка част от битовите потребители са пасивни - те не проявяват инициатива за излизане на свободния пазар\", обясни регулаторният шеф.\r\n\tПо думите му за всички фирми трябва да се укаже законово срок за излизане на свободния пазар до една или не повече от две години, а за бита това да е до 5 години.\r\n\t\r\n\tТой каза още, че въпреки поскъпването на природния газ от 1 януари с под 3 процента, цената на топлинната енергия и на тока няма да бъдат променяни до края на отоплителния сезон – 1 април. \"Искрено се надявам, че през следващите 3 месеца няма да настъпи съществено повишаване на международната цена на суровия петрол, което би наложило промяна в цената на природния газ, а оттам на топлинната, респективно на електрическата енергия\", посочи Иванов.\r\n\tПредседателят на енергийния регулатор обясни оспорваното от БСП, националния омбудсман Мая Манолова и дори от прокуратурата поскъпване на водата в 14 града с необходимостта от инвестиции за по-добро качество на питейната вода, да се развие канализационната мрежа и да се изградят достатъчно пречиствателни станции.\r\n\tТой обърна също така внимание, че при одобряването на петгодишните бизнес планове на ВиК операторите комисията неведнъж е връщала документите за преработки и е орязала всички разходи на дружествата, които те не са успели да обосноват.\r\n\t\"Регулаторът ежегодно ще проверява ВиК операторите за изпълнението на бизнес плановете им. В края на третата година - един достатъчен период за реализиране на инвестиционен проект - след регулаторен преглед, ние ще се произнесем с анализ за степента на изпълнение на заявените показатели. Ако се окаже, че съответното дружество не е осъществило своята инвестиционна програма, КЕВР незабавно ще отрази това в цените на неговите ВиК услуги и те ще бъдат намалени\", каза Иван Иванов.\r\n\tШефът на комисията обясни, че ВиК-атата не разполагат с необходимите средства, за да направят първо необходимите инвестиции, а след като те се удостоверят да се вдига цената и затова подходът е обратен. Той припомни, че цените на водата на отделните дружества за всяка една година до 2021 г. включително вече са одобрени в бизнес плановете и ще подлежат на допълнително утвърждаване с корекция според инфлацията.", "date": "2018.01.03", "title": "Шефът на енергийния регулатор обори някои прогнози на БАН за АЕЦ \"Белене\""}
{"url": "http://www.mediapool.bg/pazarite-tryabva-da-se-podgotvyat-za-oshte-nestabilnost-prez-novata-godina-news273778.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКак да бъде обяснен парадоксът на малката колебливост на пазарите, рекордните равнища на борсовите индекси и намалелите равнища на безпокойство на инвеститорите въпреки нарастващия политически риск?\r\n\t \r\n\tДнес по-голямата част от фондовите пазари по света са на или близо до исторически рекордни нива, а опасенията на инвеститорите - както установи индексът на нестабилността Vix - са в най-ниската си точка от неговото създаване през 1990 година. Малко чудо е, че хората, които инвертират в акции, твърдят, че никога не е имало по-добри времена и рисковете никога не са били по-малки. Колко дълго обаче може да продължи това?\r\n\t \r\n\tПолитическият риск остава висок. През пролетта на миналата година, след изборите в Холандия и Франция, изглеждаше, че подемът на популистите може да е достигнал своя пик. Колко далеч във времето изглежда това.\r\n\t \r\n\tПоследвалите избори в Германия и провалилите се коалиционни преговори отслабиха позицията на канцлера Ангела Меркел и породиха риск от политически вакуум в сърцето на най-силната икономика в Европа.\r\n\t \r\n\tПредстоящите избори в Италия и преговорите за Брекзита са други източници на напрежение и несигурност. Поглеждайки отвъд границите на Европа, не можем да се оплачем от недостиг на политически \"горещи точки\", а рискът от търговски спорове и протекционизъм все още може да наруши възстановяването на глобалната икономика.\r\n\t \n\n\r\n\tАргументът, че несигурността е голяма, има емпирична подкрепа. Индекс на несигурността на икономическата политика, изчисляван от трима американски учени, достигна своя пик през януари миналата година и остава тревожно висок. Още една причина за безпокойство е високото равнище на геополитическия риск според представен наскоро работен документ на Управлението за федерален резерв на САЩ.\r\n\t \r\n\tНе е трудно да бъде открит източникът на политическа несигурност в развитите западни страни. Драстичното влошаване на икономическите перспективи, несигурността на работните места, застоят на реалните трудови възнаграждения, неустойчивите пенсионни системи и, преди всичко, увеличаващото се неравенство породиха взети заедно чувство на недоволство и усещане за несправедливост.\r\n\t \r\n\tТе до голяма степен са резултат от отдавнашните структурни проблеми. Започналият неотдавна цикъл на подем в Европа би трябвало да подобри положението с някои от тези проблеми в краткосрочен план, но няма да ги реши. И въпреки че икономиката расте, а безработицата спада, заплатите упорито си остават ниски.\r\n\t \r\n\tПубликувани неотдавна данни на Международния валутен фонд показват, че макар безработицата да е намаляла до под 6% в развитите страни като цяло, годишният растеж на трудовите възнаграждения едва е надхвърлил 2%. Можем да очакваме по-нататъшно увеличение, но, според мнозина, не се е променило кой знае какво.\r\n\t \r\n\tПерспективата за предстоящ край на смекчената парична политика на централните банки, т. нар. количествено облекчаване, от последното десетилетие е друг източник на несигурност.\r\n\tНормализирането на паричната политика означава да бъде сложен кръст на 10 години количествено облекчаване - нещо, за което пазарите може да са прекалено самодоволни или неподготвени. Никога преди балансите на централните банки не са били толкова раздути, лихвените проценти - толкова ниски, а глобалният дълг - толкова голям.\r\n\t \r\n\tОсвен това противоречащата на здравия разум природа на икономическия подем с неговата липса на инфлация е индикация, че вече сме навлезли в неизследвана територия, на която класическите правила на макроикономическата политика не важат. Самият механизъм на функциониране на количественото облекчаване не е напълно разбран и остава противоречив, така че последиците от затягането на паричната политика също все още не са известни.\r\n\t \r\n\tЕто защо е важно да разберем, че си имаме работа не просто с риск, а с несигурност. Рискът е израз на \"известните неизвестни\". Несигурността отразява \"неизвестните неизвестни\". Тя означава непознаване на стоящия в основата механизъм, на вероятностите и, още по-лошо, на потенциалните резултати.\r\n\t \r\n\tТака че как да бъде обяснено несъответствието между много голямата несигурност и самодоволството на финансовите пазари? Пазарите са много добри в откриването, търгуването и застраховането срещу рискове, но те не са добри в разбирането на непредсказуемата природа на политиката.\r\n\t \r\n\tНесигурността - по дефиниция - не може да бъде измерена. По тази причина пазарите често я пренебрегват и възприемат изчаквателен подход. Малката колебливост на финансовите пазари днес е измамна и подценява скритите рискове или, по-точно, несигурност.\r\n\t \r\n\tИнвеститорите и политиците трябва да се радват на подема, докато го има, тъй като той няма да продължи дълго.\r\n\t \r\n\tНеобходимо е пазарите да се подготвят за завръщане на нестабилността. Следващото значително материализиране на несигурността е просто въпрос на време.\r\n\t \r\n\tВ период на несигурност диверсифицирането на инвестиционния портфейл е още по-жизненоважно, отколкото когато има риск. Благоразумните инвестиционни съвети и решения са по-важни от когато и да било преди.", "date": "2018.01.03", "title": "Пазарите трябва да се подготвят за още нестабилност през новата година"}
{"url": "http://www.mediapool.bg/vapreki-gnevnite-patrioti-ms-odobri-istanbulskata-konventsiya-news273779.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки гневните протести на ВМРО правителството в сряда проектозакон за ратификация на Истанбулската конвенция за превенция на насилието срещу жени и момичета. Коалиционните партньори от \"Обединените патриоти\" се обявиха остро срещу ратификацията на документа, който според тях \"узаконява третия пол\" и може да принуди България да приеме като бежанци \"травестити от Иран\", но кабинетът не се съобрази с позицията им. \r\n\t \r\n\tСлед правителственото заседание в сряда вицепремиерът Валери Симеонов обясни, че срещу ратификацията са гласували осем министри, но не уточни кои точно. \r\n\t \r\n\t, допълни в характерния си стил Симеонов. \n\n\r\n\t \r\n\tСлед решението на правителството конвенцията ще бъде изпратена за одобрение в Народното събрание и скандалът ще се пренесе в пленарна зала. \r\n\t \r\n\t\r\n\t \r\n\t\r\n\tПравителството предложи на НС да ратифицира Истанбулската конвенция на съвета на Европа, като част от националнта програма за превенция и защита от домашното насилие. Този акт беше последван от масирана ПР кампания посветена на целта да ни убедят, че решението не е начало на нормативно регламентиране на \"трети пол\", еднополови бракове и индоктриниране на децата в училище по тези теми. Всички, които не мислят така, бяха наречени невежи, неразбиращи и лъжци.\r\n\t \r\n\tПонеже принадлежа на тази \"невежа\" група хора, ще си позволя да отговоря с цитат на два текста от въпросната конвенция.\r\n\t \r\n\t\r\n\t \r\n\tВицепремиерът и външен министър Екатерина Захариева, която миналата година подписа конвенцията  от името на България, отхвърли твърденията на \"Обединените патриоти\". \r\n\t \r\n\t, заяви Захариева, която се позова на анализ от юристи. \r\n\t \r\n\tВ отговор на въпрос тя уточни, че конвенцията не въвежда \"трети пол\" и нищо, което да го няма в българското законодателство и в конституцията.\r\n\t \r\n\tПо време на заседанието са били обсъдени притесненията на \"Обединените патриоти\" и според Захариева двете заедно с правосъдния министър Цецка Цачева са успели да успокоят \"патриотите\". \r\n\t \r\n\t, каза Захариева.\r\n\t \r\n\tТя обясни, че целта на Истанбулската конвенция е да може от ранна детска възраст да се разчупят стереотипите за това, че жената в някои части на света е нормално да бъде подлагана на домашно насилие, включително и на изнасилвания в семейството, и възпитание в толерантност и зачитане на равенството на половете, нещо, което е и основен принцип в нашата конституция.\r\n\t \r\n\t\r\n\t \r\n\t, коментира Захариева.\r\n\t \r\n\tПо думите й с приемането на конвенцията България ще бъде поставена сред демократичните държави, които уважават равенството на половете и излизат от стереотипите, че една жена може да бъде подлагана на насилие, само защото се е родила жена.\r\n\t \r\n\t\r\n\t \r\n\tПравителството одобри в сряда цялостната Национална програма за превенция и защита от домашното насилие, в рамките на която е предвидена и ратификацията на Истанбулската конвенция. \r\n\t \r\n\tОт Министерския съвет обясниха, че ратификацията ще наложи промени не само по отношение на законодателството в областта на защитата на жертвите от домашно насилие, но и на отделни състави на престъпления, свързани с насилие, основано на пола, в Наказателния кодекс. \r\n\t \r\n\tна Съвета на Европа за превенция и борба с насилието над жените и домашното насилие определя, по-известна като Истанбулската конвенция, е първият инструмент в Европа, с който се създава цялостна правна рамка за защита конкретно на жените и момичетата от всички форми на насилие и за предотвратяване, преследване и премахване на насилието над тях, включително домашното насилие. \r\n\t \r\n\tКонвенцията е и първият международен договор, съдържащ дефиниция на пола -\r\n\t \r\n\tДокументът не предвижда узаконяване на гей браковете, но ВМРО има следното тълкуване.\r\n\t \r\n\t\r\n\t\t\r\n\r\n\t \r\n\tКонвенцията предвижда създаване на специализирани служби за подкрепа, осигуряващи медицинска помощ, психологически и правни съвети за жертвите и техните деца, създаване на достатъчен брой кризисни центрове и откриване на безплатни 24-часови горещи телефонни линии.\r\n\t \r\n\tСтраните се задължават да предприемат мерки срещу сключените насилствено бракове и психологическото насилие.\r\n\t \r\n\t\r\n\t\tСпоред конвенцията страните трябва да отпускат подходящи финансови и човешки ресурси за доброто изпълнение на интегрираните политики, мерки и програми за превенция и борба с всички форми на насилие, включително за тези, които се провеждат от неправителствени организации и от гражданското общество. \r\n\t\r\n\t\t \r\n\t\r\n\t\t\r\n\t\t\tКонвенцията предвижда и \r\n\t\t\r\n\t\t\t \r\n\t\t\r\n\t\t\t\r\n\t\t\t\r\n\t\t\r\n\t\t\r\n\t\t\t\r\n\t\r\n\r\n\t \r\n\tМалко преди настъпването на новата година ВМРО разпространи , според която \"конвенцията изобщо не е толкова безспорна“ и крие \"предизвикателства пред традиционните ценности“.\r\n\t \r\n\tСред тях са възможност за узаконяване на еднополовите бракове. Освен това според партията на вицепремиера Красимир Каракачанов Истанбулската конвенция щяла да задължи България да дава статут на бежанец на всеки чужденец с \"особености на пола\".\r\n\t \r\n\t посочват от ВМРО.\r\n\t \r\n\t, твърдят от партията на Каракачанов.", "date": "2018.01.03", "title": "Въпреки гневните \"патриоти\" МС одобри Истанбулската конвенция"}
{"url": "http://www.mediapool.bg/blizo-60-ot-lekarstvata-u-nas-se-iznasyat-obratno-za-es-news273780.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 60% от внесените у нас лекарства се изнасят обратно за страни от Европейския съюз, а две трети от фирмите, осъществяващи износ, не уведомяват Изпълнителната агенция по лекарствата, както изисква законът. Като цяло институциите, които би трябвало да контролират и противодействат на т. нар. паралелен износ, разполагат с доста объркана и противоречива информация, само събирането на която им отнема почти месец и това ги прави на практика безпомощни пред реекспорта на медикаменти, заради който стотици лекарства липсват от аптеките. Това става ясно от поредица от справки, изискани от отговорните институции по Закона за достъп до обществена информация от пациентската организация \"Хипофиза\", които бяха представени в сряда.\r\n\tПо данни на НСИ и Агенция \"Митници\" вносът на лекарства от ЕС възлиза на 1.9 млрд. лева за 2016 г., а износът за ЕС е 1.1 млрд. лева, а общо износът на лекарства и за други държави възлиза на близо 1.5 млрд. лева, като това включва както продукти по лекарско предписание така и без рецепта.\r\n\tВаня Добрева от Асоциация \"Хипофиза\" обясни, че и в момента получава множество оплаквания от пациенти, които не могат да открият лекарствата си в аптеките: \r\n\tНякои от липсващите в аптеките медикаменти за диабет, ревматологични, онкологични заболявания, лекарства за трансплантирани пациенти, се оказват сред 15-те най-изнасяни по данни на Изпълнителната агенция по лекарствата.\r\n\t\n\n\r\n\tДобрева каза, че пациентската организация е поискала от Националната здравноосигурителна каса (НЗОК) информация относно плащанията за тези 15 най-изнасяни лекарства.\r\n\t, коментира тя.\r\n\tПо принцип, когато броят отпуснати с протоколи медикаменти надвишават платените от здравната каса, се смята, че става въпрос за паралелен износ. В получената по ЗДОИ справка от НЗОК обаче се наблюдават разлики от десетки пъти между изписаното по протоколи и платеното от касата, заради което Добрева смята, че е възможно да има и допусната грешка. По-късно от здравната каса обясниха, че информацията е интерпретирана неправилно, тъй като за някои медикаменти в данните от протоколите са подали информация не за брой опаковки, а за брой таблетки или флакони според индивидуалните дози на пациентите. Затова било некоректно да се сравняват данните от протоколите с данните за платения брой опаковки. \r\n\t, обясниха от касата.\r\n\tПо-рано пациентската организация оповести данни и за други разминавания между отпуснато в аптеките и платено от касата и в отговора на НЗОК до пациентската организация навсякъде се говори за брой опаковки.\r\n\tВ крайна сметка стана ясно, че здравната каса не е предоставила сравними данни за брой отпуснати и брой платени опаковки, от което излиза че самата институция не разполага с тях и това само по себе си е притеснително.\r\n\t\r\n\t, коментира Стойчо Кацаров от Центъра за защита правата в здравеопазването, където са се опитали да анализират получените от асоциация \"Хипофиза\" данни.\r\n\tОт данните става ясно още, че сега действащите разпоредби срещу паралелния износ се погазват пред очите на институциите.\r\n\t\r\n\t, обясни Добрева. Това означава, че две трети от износителите на лекарства не уведомяват ИАЛ. В това число попада и скандалната фирма \"Чирита\", която нашумя покрай зрелищната акция на полицията и прокуратурата срещу паралелния износ. С фирмата е свързан соченият за \"тартор\" на престъпната група за износ на лекарства сириец Амир ал Хусаини, който засега е единственият оповестен участник в нея.\r\n\tРазминаването между данните на НАП и ИАЛ би могло лесно да бъде засечено, но това явно не се случва, което потвърждава необходимостта от изграждането на единна информационна система, която да следи движението на лекарствата.\r\n\tСъздаването на такава система е предвидено в промените на Закона за лекарствените продукти в хуманната медицина, които след половин годишно залежаване най-накрая влязоха в парламента. Системата трябва да бъде изградена в срок от четири месеца след приемането на закона. още създаването на ограничителен списък на лекарства, чиито износ ще се спира, ако се констатира недостиг на българския аптечен пазар, което се очаква да срещне мощна съпротива от страна на износителите, които смятат, че причината за липсата на лекарства е в нелегалния реекспорт.\r\n\tОт здравното министерство съобщиха в сряда, че работата по информационната система вече е започнала, въпреки че промените в закона тепърва ще се гледат в парламента.\r\n\tОттам посочиха, че Изпълнителната агенция по лекарствата (ИАЛ) изисква постоянно информация от притежатели на разрешения за употреба и търговци на едро с лекарствени продукти за осъществени доставки и тяхното разпределение. За 2017 г. в ИАЛ били постъпили уведомления за износ от 36 търговеца на едро с лекарствени продукти. Извършени са 480 проверки на търговци на едро и дребно. Приключилите в рамките на 2017 г. наказателни производства са 50, но подробности за тях от здравното министерство не посочиха.\r\n\t, казаха от МЗ.\r\n\tОт ИАЛ предоставяли наличната информация за постъпилите уведомления за предстоящ износ на НАП, с цел при данъчни ревизии или документално констатиране на износ без уведомления, да се получи обратна информация. При конкретни проверки, извършени съвместно с органите на НАП, се констатирали многократно заявени по-големи количества от реално изнесените лекарствени продукти.\r\n\t\r\n\tСпоред Добрева забранителните списъци, предвидени в закона, не са дали резултат в Румъния, която е с доста по-развито електронно здравеопазване от България и трябва да се помисли и за други мерки срещу паралелния износ.\r\n\tЕдно от предложенията е т.нар. двойно ценообразуване, което се прилага в Испания от 1990 година. Там на фармацевтичните компании е позволено да договарят две цени – една за свободния пазар и друга за реимбурсираните от здравните фондове лекарства. Кацаров обясни, че така фармацевтичните фирми могат да регистрират една цена в позитивния списък, а със здравната каса да договарят чрез отстъпки по-ниска и по този начин да се премахне икономическия стимул да се изкупуват лекарства от аптеките и препродават в страни от Западна Европа.\r\n\tДруго предложение, за което отдавна настоява и фармацевтичната индустрия, е . Сега за някои лекарствата, от чиято цена НЗОК поема 75%, 50% или 25 %, фармацевтичните фирми поемат цялата или част от разликата, така че да са напълно безплатни за пациентите или поне да доплащат по-малко за тях. Отстъпките на фирмите към дистрибутори и аптеки обаче прави тези медикаменти още по-привлекателни за паралелен износ. Затова от бранаша, а и пациентски организации настояват отстъпките да бъдат давани директно на здравната каса.\r\n\t\r\n\tПо-късно в сряда от Българската асоциация за развитие на паралелната търговия с лекарства излязоха (БАРПТЛ) с позиция, с която оспориха някои от изнесените данни и се обявиха против предлагани от пациентската организация промени.\r\n\t, заявиха от организацията. Данните на пациентската организация обаче включват и износа на лекарства без рецепта.\r\n\t, смятат от организацията.\r\n\t, посочват износителите на лекарства.\r\n\t, се казва в позицията.\r\n\tБАРПТЛ уточнява, че изцяло подкрепя всички действия и инициативи за обезпечаването на достъпа на българските пациенти с лекарства и за защитата на обществения интерес. , посочва организацията.", "date": "2018.01.03", "title": "Близо 60% от лекарствата у нас се изнасят обратно за ЕС"}
{"url": "http://www.mediapool.bg/tsska-sofiya-na-grisha-ganchev-poluchi-stadion-balgarska-armiya-news273781.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФутболният клуб ЦСКА-София на бизнесмена Гриша Ганчев официално бе обявен за победител в конкурса за използване на стадион \"Българска армия\" и базите в Панчарево. \r\n\t \r\n\tКлубът ще е техен наемател  в следващите 10 години. Договорът ще бъде подписан до 10 януари, а след като бъде приет новият закон за спорта, ще има опция за удължаване срока за ползване за 30 години.\r\n\t \r\n\tЦСКА-София ще плаща 62 хил. лева без ДДС на месец и отделно ще инвестира 1.1 млн. лева  в съотношение 70 към 30 между \"Българска армия\" и Панчарево.\n\n\r\n\t \r\n\tКонкурсът бе формален, тъй като ЦСКА-София отговаря на всички условия, а бе и единствен участник в него.\r\n\t \r\n\tСред задължителните критерии за включване в него бяха кандидатът да има капитал от 5 млн. лева и оборот от поне 15 млн. лева без ДДС за последните три финансови години. \r\n\t \r\n\t\"ЦСКА - София\" беше създаден след обединението на отборите \"Литекс\" и \"Чавдар\" (Етрополе) и заради това клубът изпълнява условията.\r\n\t \r\n\tДругото дружество, което заяви интерес към базите - \"ЦСКА 1948\", се отказа от участие, тъй като не отговаряше на условията и обяви конкурса за предрешен.\r\n\t \r\n\tЦСКА-София се състезава в \"А\" група и бе разпознат от повечето фенове на \"червените\" В същото време бе създаден още един тим \"ЦСКА 1948\", който тръгна от долните дивизии.", "date": "2018.01.03", "title": "ЦСКА-София на Гриша Ганчев получи стадион \"Българска армия\""}
{"url": "http://www.mediapool.bg/patnik-na-raianear-izleze-na-samoletnoto-krilo-prez-avariyniya-izhod-news273782.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПътник на авиокомпания \"Райънеър\", на когото му писнало да чака в самолета на испанско летище, шокирал спътниците си, след като излязъл през аварийния изход и застанал на крилото. Неговият полет от Лондон се забавил с един час, а след кацането в Малага пътниците са чакали в самолета 30 минути без да могат да излязат и без да ги информират защо.\r\n\t57- годишният поляк поседял на крилото, докато екипажът го убедил да се върне вътре. След това той бил задържан от служителите по сигурността на летището.\r\n\tНа видеозапис, направен от друг пътник, се вижда как мъжът оставя ръчния си багаж и се отправя към ръба на самолетното крило, докато в салона се чува смях, предаде БиБиСи.\r\n\tНеобичайният инцидент се е случил на 1 януари с полет FR8164 от летище Станстед до Малага.\r\n\tЕдин от очевидците разказва, че било \"сюрреалистично\", когато мъжът внезапно отворил вратата на аварийния изход и обявил: \"Аз излизам през крилото\". Друг очевидец, цитиран също от \"Дейл мейл\", обаче казва, че мъжът страдал от астма и му било трудно да диша.\n\n\r\n\t\"Аз разговарях с него по време на полета, той няколко пъти използва инхалатора си. Той също така взе лекарства преди самото излитане\", разказва пътникът.\r\n\tГоворител на нискобюджетната авиокомпания \"Райънеър\" окачестви случилото се като нарушение на правилата за сигурност на летището.\r\n\t\"Полицията на летище Малага незабавно арестува пътника и, тъй като това беше нарушение на испанските правила за сигурност, с него се занимават испанските власти\", поясни той.\r\n\tТова не е първият случай на неочаквано поведение от страна на пътници на \"Райънеър\". През 2016 г. пътник на ирландската авиокомпания скочи от отделения вече от самолета ръкав и спринтира по пистата на летището в Мадрид, за да догони самолета, излитащ за Гран Канария.", "date": "2018.01.03", "title": "Пътник на \"Райънеър\" излезе на самолетното крило през аварийния изход"}
{"url": "http://www.mediapool.bg/balgarinat-shte-raboti-za-darzhavata-132-dni-tazi-godina-news273783.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 13 май тази година ще настъпи денят, в който гражданите в България ще спрат да работят за държавата и ще започнат да работят за себе си.\r\n\t\"Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day\", съобщиха по традиция в началото на януари икономистите от Института за пазарна икономика.\r\n\tПрез настоящата 2018 г. българинът трябва да работи малко над 132 дни, за да си плати всички данъци към държавата.\r\n\tПрез 2018 г. българите ще изработват средно по около 289 млн. лв. за един календарен ден. Консолидираните приходи в бюджета са официално заложени в рамките на 38.2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове.\r\n\tЖивеещите в България ще получат помощ от европейските данъкоплатци, които ще ги \"отменят” за малко над 8 дни работа към държавата. Последните отразяват заложените в бюджета близо 2.4 млрд. лв. помощи от ЕС. Местните данъкоплатци ще работят до 4 май за държавата, а в дните до 13 май ще бъдат отменени от европейските данъкоплатци.\r\n\t\"Освен изчислените 132 дни, следва да имаме наум и планираните 4 дни за отработване, които отразяват заложения дефицит от 1.1 млрд. лв. по консолидираната фискална програма. Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните две години обаче (2016 и 2017 г.) този дефицит не се реализира и бюджетите излизаха на излишък. През 2018 г., ако се повтори този сценарий, може и да няма дни за отработване\", уточняват от ИПИ.\r\n\tНай-много дни през 2018 г. българите ще отделят, за да попълнят приходите от ДДС – 34 дни. За приходите от акцизи ще са нужни близо 18 дни. За осигуровките ще е нужен малко над месец – 23 дни за социално осигуряване и 9 дни за здравно. Приходите от подоходните данъци ще се попълнят за близо 12 дни, а тези от корпоративни данъци – за малко над 8 дни. Други почти 8 дни работа ще са нужни, за да се платят държавните и общински такси.\r\n\t\"Данъчната свобода идва по-късно спрямо предходната година, като объркване може да се получи поради сериозно разминаване в планирането и изпълнението на бюджета за 2017 г. По-висок номинален размер на БВП и много по-ниско усвояване на европейските средства изместиха данъчната свобода по-рано спрямо обявеното за 2017 г.\", допълват от ИПИ.\r\n\tПрез последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да са все повече, което означава, че реално данъчната тежест в страната нараства.\r\n\tСметката разпределя тежестта върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, тоест за тях Денят на данъчна свобода идва чак в края на юни.\r\n\tВсеки сам може да изчисли своите данъци на .", "date": "2018.01.03", "title": "Българинът ще работи за държавата 132 дни тази година"}
{"url": "http://www.mediapool.bg/ruski-helikopter-mi-24-se-razbi-v-siriya-news273784.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски хеликоптер Ми-24 се разби в Сирия, съобщи руското министерство на отбраната. Двамата пилоти са загинали, а бордният техник е ранен и спешно откаран в руската военновъздушна база в Хмеймим.\r\n\tКатастрофата, за която се съобщава на 3 януари, е станала на 31 декември при полет към авиобаза Хама. Машината се е разбила на 15 км. от летището при твърдо кацане. Руското министерство на отбраната твърди, че причина за това е техническа неизправност и подчертава, че хеликоптерът не е бил обстрелван.\r\n\tИзточник от ръководството на министерството обаче е заявил пред руския сайт \"Комерсант\", че техническа неизправност е само една от версиите за инцидента. Възможно е машината да е попаднала в облак при видимост 800-900 метра, в резултат на което пилотите да са загубили ориентация в пространството и Ми-24 да се е сблъскал със земята, посочва източникът. Той уточнява, че екипажът на хеликоптера е от Новосибирск.\r\n\tПо данни на разследващата група Conflict Intelligence Team, руският хеликоптер е съпровождал конвой близо до населен пункт в провинция Хама и се е разбил след като закачил електрически проводници.\r\n\t2017-та година доведе до радикални промени на \"сирийския фронт\", отбелязва \"Комерсант\". Тази зима лидерите на няколко държави – от Русия и Иран до Великобритания – обявиха разгрома на екстремистката групировка \"Ислямска държава\", която в пика на своето влияние контролираше обширни територии в Сирия и Ирак.\r\n\tРуската военна операция в Сирия започна през септември 2015 г. и продължи над две години. Русия официално признава, че в Сирия за загинали 41 нейни военнослужещи. По неофициални данни обаче загубите са по-големи – през август Ройтерс съобщи за гибелта на 76 руски военни, като се има предвид, че в операциите участват бойци, които са наети от частна военна компания.\r\n\tНа 22 декември руският министър на отбраната Сергей Шойгу докладва на президента Владимир Путин за пълното изтегляне на руските войски от Сирия. Там обаче продължават да функционират две руски военни бази- Хмеймим и Тартус, както и Център за примиряване на враждуващите страни.", "date": "2018.01.03", "title": "Руски хеликоптер Ми-24 се разби в Сирия"}
{"url": "http://www.mediapool.bg/razsledvashtite-othvarlyat-edinstveno-versiyata-sas-samoubiystvo-v-novi-iskar-news273760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрокуратурата и МВР отхвърлят единствено версията, че член на избитото семейство в Нови Искър може да е извършител на тежкото престъпление, който след това да се е самоубил. Това стана ясно от брифинга на шефа на националното следствие Борислав Сарафов и главния секретар на вътрешното министерство Младен Маринов в сряда вечерта.\r\n\tДвамата потвърдиха и информацията, че все още не е открито предполагаемото оръжие, с което е извършено шесторното убийство, както и че липсва заподозрян. Като работна версия бе посочен бизнесът на бащата Неделчо Юнаков, който в момента се изследвал.\r\n\tПо думите на Сарафов трагедията в Нови Искър е \"без аналог в най-новата история на страната\", тъй като престъплението е извършено с особена ярост - някои от жертвите са разстреляни с множество куршуми.\r\n\tОбстоятелство, което напълно опровергава главния прокурор Сотир Цацаров, който във вторник вечерта съобщи, че жертвите, намерени в къщата, са застреляни с по един изстрел. Оборена бе и неофициалната информация, спусната първончално от ръководството на МВР, че само бащата е с огнестрелна рана, а останалите жертви са удушени.\r\n\tЗасега няма яснота дали убиецът е един или са няколко, нито дали при убийствата е ползвано едно оръжие или повече. Този въпрос ще бъде изяснен, когато станат готови назначените експертизи. За момента Сарафов уточни единствено, че престъплението е извършено в новогодишната нощ на 31 декември срещу 1 януари.\r\n\t\"Към момента не сме установили оръжието на убийството. Ако някой се самоубие, оръжието обикновено е там\", коментира Сарафов и допълни, че версията, че убиецът се е самоубил, е категорично отхвърлена: \"Никой не се самоубива с по няколко изстрела.\"\n\n\r\n\tПо думите му разследващите са извършили \"изключително прецизни процесуални-следствени действия\", но въпреки това оръжие не е било открито. Колко са прецизни следствените действия на този етап изобщо не е ясно, предвид разнопосочната информация, лансирана лично от високопоставени представители на прокуратурата и МВР.\r\n\tПет от жертвите са били намерени в къщата в Нови Искър, а шестата е била открита разстреляна в гората. Става дума за 44-годишната Кети Николова Кюхова, която първоначално бе издирвана като заподозряна за убийствата. Полицаите са били заведени до тялото й от следово куче. Там е открит и семейният автомобил БМВ Х5, който също бе обявен за издирване във вторник.\r\n\tОсвен бащата Неделчо Юнаков, останалите жертви са синът му Георги Юнаков (роден 1998 г.), тъщата му Еленка Бурджиева (родена 1945 г.), доведената му дъщеря Нанси Иванова (родена 2001 г.), нейният приятел Боби Иванов (роден 1999 г.) и Кети Кюхова (родена 1973 г.), чието тяло бе открито в кладенец, близо до който бе изоставен джипът.\r\n\tСарафов добави, че тепърва ще се изяснява дали Кюхова насилствено е била качена и откарана с него до кладенеца с гората. \"Вероятно да, но не бихме могли да се ангажираме с крайно становище\", заяви зам.-главният прокурор. В къщата е било намерено застреляно и домашното куче.\r\n\tПо думите на главния секретар на МВР Младен Маринов разследващите основно проверяват дейността на бащата, като уточни, че \"има информация, че се е занимавал с търговска дейност, включително и с т.нар. кухи фирми, които чистят ДДС\". Попитан дали вижда проблем във факта, че поемно лице по разследването в сряда разказа подробно по телевизиите какво е видяло в къщата на разстреляното семейство.\r\n\t\"Аз сега наистина не знам за какво говорим. Търсим пропуски в разследването ли\", подразни се Маринов, след което шефът на СДВР направи забележка на журналистите, че \"някои хора не са спали цяла нощ\". Раздразнението им бе споделено и от Сарафов, който уточни, че брифингът не е посветен на пропуските по делото, подчертавайки че колегите му и в момента \"пият кафета, пушат цигари и работят\".\r\n\tГневната реакция на Маринов бе предизвикана и от въпрос за тефтерчето със сметки, открито от журналисти в Нови Искър, което тепърва подлежи на почеркова експертиза, за да се установи кой е притежателят му. По този повод шефът на следствието отбеляза, че разследващите разчитат на съдействие дори и от страна на представителите на медиите.", "date": "2018.01.03", "title": "Разследващите отхвърлят единствено версията със самоубийство в Нови Искър"}
{"url": "http://www.mediapool.bg/sofiyskiyat-universitet-zapochva-protesti-sled-22-yanuari-news273800.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският университет \"Св. Климент Охридски\" започва протестни действия след 22 януари, ако правителството не изпълни пет конкретни искания на висшето училище. Това реши Академичният съвет на университета на извънредно заседание в сряда. Причина за протестите е негативното отношение на правителствата в последните години към висшето училище.\r\n\tРекторът на университета проф. Анастас Герджиков  за революционните настроения в университета преди Коледа.\r\n\tКонкретен повод за исканията и протестите са две действия на кабинета от края на миналата година - отнемането на сграда, предназначена за обучение на студентите по медицина на университета, и публикуването на  Подреждането, за което Mediapool първа писа, трябваше да се използва за разпределяне на държавното финансиране за наука.\r\n\tРъководството на Софийския университет иска от правителството да бъде компенсирано с друга сграда заради отнетото здание на столичния бул. \"Александър Стамболийски\". Настоява още всяка година да се осигурява адекватно финансиране за поддържане на сградния фонд на университета, да се отпускат целеви средства за библиотеката му, да се отмени \"карикатурната\" класация на научната дейност и да се сключи договор за достъп до международните научни бази данни.\r\n\tАко тези искания не бъдат изпълнени до 22 януари, или кабинетът не поеме твърд ангажимент да ги изпълни, ще се премине към протестни действия. Конкретни такива не бяха гласувани, но сред обсъжданите мерки е спиране на обучението на студентите, протестни шествия, опаковане на университета в черно. Предложи се и забрана представители на правителството да влизат в сградите на висшето училище. \"Това ще е забавно в периода на европредседателството, тъй като в ректората на университета се правят много събития\", коментира ректорът проф. Анастас Герджиков.\n\n\r\n\t\r\n\tИзвънредното заседание на Академичния съвет беше свикано заради решението на правителството от 20 декември да се разпореди с имот на бул. \"Ал Стамболийски №82 в София. Сградата беше предоставена на университета през 2011 г., след като той отстъпи на Съюза на българските художници зданието на ул. \"Шипка\" 6. Тогава правителството обещава и пари за ремонт на сградата на закритата Софийска техническа гимназия, но такива така и не бяха отпуснати.\r\n\tПрез 2016 г. университетът се съгласява да преотстъпи зданието на болница \"Лозенец\". Директорът на болницата проф. Любомир Спасов е и ректор на Медицинския факултет на СУ. Той убеждава ръководството на университета, че има пари да ремонтира сградата, а в нея ще се обучават студентите по медицина. Това обаче така и не се случва и болницата дава бившия техникум за нуждите на Специализирания съд и прокуратура.\r\n\tНа заседанието на Академичния съвет не присъстваха нито проф. Спасов, нито представители на Медицинския факултет. Това беше окачествено като \"скандално\" от бившия ректор на университета проф. Иван Илчев.\r\n\t\"Отнемането на сградата с мотива \"отпаднала необходимост\" е поредното стратегически погрешно решение на правителството през последните 8 години. То е симптом. Трябва да протестираме срещу отношението на Министерския съвет към българското образование и наука\", коментира проф. Герджиков. Голяма част от колегите му се съгласиха с това и добавиха, че университетът има проблеми със сградния фонд, за чийто ремонт пари няма от години.\r\n\tЗаради липсата на достатъчно здания част от сградите на СУ са препълнени, а доста се рушат. \"И нашият блок 4 се разпада, липсват осветителни тела, студентите гледат къде да седнат, за да не им падне някоя лампа на главата\", коментира доц. Милена Стефанова от Философския факултет.\r\n\t\r\n\tРъководството на университета смята, че евентуална жалба във Върховния административен съд срещу решението на кабинета едва ли ще успее, тъй като Софийският университет дори не е стопанисвал отнетата сграда. Жалба може да подаде болница \"Лозенец\", но не е ясно дали това ще стане. Затова предложението, което трябва да бъде гласувано в четвъртък, е да се поиска от правителството предоставяне на друга сграда като компенсация за отнетата. Тя обаче трябва да е готова да приеме студенти, а не да се нуждае от ремонт, за който висшето училище няма пари.\r\n\tОсвен това университетът иска от кабинета ясен механизъм за определяне на средства за капиталови разходи в бюджета за всяка година. Според Академичния съвет тези пари в момента са под санитарния минимум. В същото време университетът стопанисва 18 сгради, повечето от които са паметници на културата. Ръководството поиска целева субсидия от 15 млн. лева за ремонти през тази година, но така и не я получи. \"Не казваме просто \"Дайте едни пари\". Трябва да се възстанови старата система, в която се даваха ежегодно средства. Не може да чакаме подаяния от юбилей на юбилей\", каза ректорът.\r\n\tВ писмото до правителството ще се настоява и за целева субсидия за издръжка на библиотеката на университета, която излиза по 2 млн. лева на година.\r\n\t\r\n\tРеволюционни настроения в Академичния съвет предизвика и , изготвена от Министерството на образованието и науката. В нея много от звената на Софийския университет имат лоши позиции. Ректорът проф. Герджиков определи класацията като \"карикатурна\". Колегите му я нарекоха \"срамна\", \"лъжлива\", \"смешна\", \"безумна\", \"фалшива\".\r\n\tСпоред тях проблемът е, че тя е правена по сбъркана методика, а данните са получени от самите научни организации, а не са взети от обективните международни бази данни, оценяващи научната дейност. Поради това Факултетът по славянски филологии на Софийския университет например бил след Филологическия факултет на Шуменския университет, а Колежът по туризъм в Благоевград изпреварвал с 20 места Философския факултет на СУ, зад който само на 0.001 точки бил Факултетът по пожарна безопасност на Академията на МВР.\r\n\tСпоред представителите на Академичния съвет класацията за пореден път принизява Софийския университет и може да доведе до намаляване на парите от държавата за наука, ако резултатите от нея се използват при разпределянето на средствата за изследвания. Освен това руши имиджа на висшето училище в обществото и сред бъдещите кандидат-студенти.\r\n\tРъководството на СУ ще иска от правителството класацията да бъде отменена официално. Ректорът Герджиков съобщи, че вече са водени разговори по въпроса и от образователното министерство обещали да свалят подреждането и да направят ново с обективни критерии.\r\n\tВ ултиматума до правителството ще се иска още образователното министерство да сключи договор за ползване на международните бази данни за научни изследвания. Хронично за това не се предвиждат достатъчно средства в бюджета.\r\n\t\r\n\tАкадемичният съвет не гласува конкретни протестни действия, но се чуха предложения за спиране на занятията след предстоящата сесия, за протестни шествия на преподаватели и студенти. По примера на БАН, която пусна черни знамена на сградата си, Софийският университет също смята да прибегне до черния цвят, но да проучи възможността да опакова цялата сграда на Ректората в черно. Предложи се също да се правят открити лекции пред Министерския съвет.\r\n\tРадушно беше приета идеята да се забрани на членове на правителството да влизат в университетските сгради. Аулата на СУ често се ползва за събития с посланици, конференции и лекции. Според проф. Герджиков интересна би била ситуацията, в която еврокомисарите или посланиците влизат в сградата, а министърът, който ги е поканил, остава отвън.", "date": "2018.01.03", "title": "Софийският университет започва протести след 22 януари"}
{"url": "http://www.mediapool.bg/protest-v-zashtita-na-uvolnenata-direktorka-na-detska-gradina-v-gorna-banya-news273764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодители и служители в детска градина в Горна баня се събраха на протест в сряда сутринта пред сградата на Столичната община в защита на уволнена директорка.\r\n\tМариана Иванова беше отстранена от поста в края на миналата година от Столичната община. Това беше аргументирано с нарушения при събирането на такси за курсове по плуване от децата в градината, както и заради нерегламентиран прием на деца в градината.\r\n\tИванова обаче обвини служителите на общината в натиск и се закани да търси правата си по съдебен път., заяви Иванова пред бТВ., допълни тя.\r\n\tКметът на София Йорданка Фандъкова съобщи, че Столична община ще проведе нова проверка по случая. По думите й проверката е възложена на ”опитен криминалист, който работи като директор на нашия вътрешен контрол – Ботьо Ботев”., каза Фандъкова.\r\n\tЗам.-кметът по образованието Тодор Чобанов е категоричен, че нарушения в работата на Иванова има., коментира Чобанов пред БНР.\r\n\tЧобанов каза пред бТВ, че съобщенията, показани от Иванова не са заплашителни. Той допусна, че районният кмет може да се е срещал с родители в приемния си ден и та да са искали да знаят какво се случва с приема на децата им. За да се провери това, районният кмет можело да изпрати данните на детето.\r\n\tЧобанов заяви, че няма телефонните номера на директорите на детските градини и не им праща съобщения.\r\n\tРешението на Столична община за отстраняването на Мариана Иванова дойде след сигнали, че директорката е приемала деца без документи за кандидатстване. Иванова обвини служителите на общината в натиск и се закани да търси правата си по съдебен път.\r\n\tСкандалът предизвика и политическа реакция. От движение \"Да, България!\" призоваха за мерки във връзка с твърденията на Иванова за натиск за приемане на деца в детските градини в столицата. Те настояват и за промяна на правилата за прием., смятат от движението.\r\n\tСпоред тях става въпрос за \"мащабна корупционна схема\", която \"не би била възможна без покровителство от най-високо ниво в общината, дългогодишно затваряне на очи и липса на отговорно управление\". \"С особена острота в тази ситуация стои и въпросът за отговорността на кмета на Столична община г-жа Йорданка Фандъкова\", смятат от движението. От там настояват зам.-кметът по образованието Тодор Чобанов и директорът на дирекция \"Образование\" Мария Минчева да бъдат отстранени временно, докато тече проверка по случая. Според формацията обаче тя трябва да бъде направена от комисията по образование към общинския съвет, а не от администрацията на Фандъкова.\r\n\tПризовават прокуратурата да се сезира и да провери твърденията на Мариана Иванова за злоупотреба със служебно положение и възможни други корупционни престъпления., пише още в позицията. Според \"Да, България\" приемът на деца със специални образователни потребности или хронични заболявания трябва да става чрез общия ред за кандидатстване, като се дават допълнителни точки за такива случаи. В момента те се приемат отделно и на място в съответната градина или ясла.\r\n\tПозицията на \"Да, България\" предизвика реакция от ГЕРБ. Председателят на комисията по образование към Столичния общински съвет Малина Едрева заяви, че \"равният достъп до образование, при това от най-ранна възраст, отдавна е една от най-важните ни каузи\". Тя припомни, че за това беше създадена и електронната система за кандидатстване и прием в детските градини.\", пише в позицията си Едрева.\r\n\tСпоред нея \"правовият ред и противодействието на корупционните практики и заобикаляне на правилата не се постигат с политически декларации, а с ежедневна работа, прозрачност и отчетност\".", "date": "2018.01.03", "title": "Протест в защита на уволнената директорка на детска градина в Горна баня"}
{"url": "http://www.mediapool.bg/premierat-speshi-trima-ministri-za-reshenie-na-straha-ot-gazoviya-dobiv-v-dobrudzha-news273803.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е разпоредил на министрите на околната среда и водите Нено Димов, на енергетиката Теменужка Петкова и на земеделието, храните и горите Румен Порожанов в спешен порядък да намерят решение на въпроса с притесненията на хората в Добруджа от планирания добив на природен газ край Генерал Тошево, съобщиха от правителствената пресслужба в сряда.\r\n\tТова е станало след негова среща с кмета на Генерал Тошево Валентин Димитров, на която са обсъдени резултатите от провелия се референдум в общината. Повечето жители се обявиха против местната власт да одобрява планове за добив на газ по въпроса за добив на природен газ, но инвеститорът \"Русгеоком\" каза, че ще обжалва законосъобразността на въпроса от допитването.\r\n\tРеално обаче тримата министри нямат полезни ходове по казуса, докато осем институции не дадат поисканите от регионалната екоинспекция във Варна допълнителни становища за влиянието на евентуалния добив на природен газ върху околната среда, водите и здравето на хората. Тези данни са необходими, за да може екоинспекцията да се произнесе дали одобрява оценката за въздействие върху околната среда на инвестиционното намерение за извършване на сондажи за добив на синьото гориво.\r\n\tТримата министри са обяснили пред кмета на Генерал Тошево, че основен приоритет за настоящето правителство е опазване здравето на хората, съобщиха от пресцентъра на енергийното министерство след срещата, в която стана ясно ,че са участвали и представители на Националната асоциация на зърнопроизводителите, инициативния комитет против добива на природен газ и местната власт на Генерал Тошево.\r\n\tПо думите на министър Петкова съгласно Закона за подземните богатства, Министерството на енергетиката няма да предприеме никакви действия по издаване на търговско открие за добивни дейности в блок \"Добрич“ преди получаване на становище по Оценка на въздействие върху околната среда от Министерството на околната среда и водите.\r\n\tКога обаче екоинспекцията ще разгледа екооценката на инвестиционното намерение зависи от даването на допълнителните становища зо случая.", "date": "2018.01.03", "title": "Премиерът спеши трима министри за решение на страха от газовия добив в Добруджа"}
{"url": "http://www.mediapool.bg/laboratoriyata-na-ivan-kostov-i-optimistichno-poglednato-aets-belene-e-nenuzhna-news273802.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе съществува нито вътрешно търсене, нито значим експортен потенциал, който да оправдае изграждането на АЕЦ \"Белене“ с хоризонт поне едно десетилетие, а цените на алтернативните източници на генерация, на микса и борсовите цени правят този проект нежизнеспособен дори при оптимистичните оценки от доклада на БАН. Това се посочва в  на Лабораторията за анализи и управление на риска към Нов български университет, ръководен от бившия премиер Иван Костов.\r\n\tВ него се анализират основният риск за сектора, произтичащ от предприетите стъпки от правителството по възобновяването на строежа на ядрената централа, както и ключовите допускания в доклада на БАН, оправдаващ изграждането на АЕЦ \"Белене\". \"Откриваме неправдоподобни прогнози и допускания, поставящи под съмнение направените изводи, които се представят като аргументи пред публиката\", посочват авторите на новия документ.\r\n\tМеждувременно самият Иван Костов в интервю за сайта на България енергиен и минен форум изказва опасения, че евентуалната реализация на АЕЦ \"Белене\" може да върне икономиката на страната ни десетилетия назад.\r\n\tСпоред него на практика АЕЦ \"Белене“ е политически проект без икономическа целесъобразност, но с вече похарчени 1.5 млрд. като по-важният въпрос, според него, е защо АЕЦ \"Белене“ е възможен политически.\r\n\t\"Възможностите дори само за лансиране и подготовката за реализация на такива неефективни проекти (свързани с огромни харчове на публични средства!) се коренят в редица дефекти на българското общество, като: държавния контрол върху енергийния сектор и липсата на ефективен контрол върху инвестиционните политически решения; липсата на върховенство на закона, което е основната предпоставка за свързването на политически и икономически интереси, реализиращи частен или страничен политически интерес; липсата на свободни медии, в които да тече рационален дебат за ползите и вредите от дадени политически решения, на базата на който гражданите да се информират и да формират позиция\", казва Костов в интервюто за организацията.\r\n\tТой допълва, че и в Европа се лансират проекти като например британската АЕЦ \"Хинкли Пойнт\", които нямат икономическа логика, но биват реализирани политически заради извеждането на стари ядрени централи в страната. За всеки от тях обаче са публично ясни мотивите, но случаят с АЕЦ ”Белене” не е такъв.\r\n\tСпоред Костов възобновяването на строежа на АЕЦ \"Белене\" се нуждае от нова нотификация пред Европейската комисия, тъй като дадената от Брюксел през 2006 г. вече не е валидна. Тогава българското правителство ще трябва да доказва необходимостта от нова ядрена мощност чрез данни за потреблението на електроенергия на вътрешния пазар и за потребностите за износ; че има баланс на електроенергийните мощности (системната адекватност) за управление на системата при високо пиково и ниско вътрешно потребление, и висок дял на променливата генерация от ВЕИ.\r\n\tСъщо така себестойността на електроенергията от новата централа трябва да е толкова по-ниска от пазарната цена на борсите, че да позволява формиране на печалба за погасяване на главницата на кредита, възстановяване на направените от инвеститора инвестиции, включително и всички допълнителни, \"непопулярни” за ядрената енергетика разходи за управление на радиоактивните отпадъци, отработилото ядрено гориво и извеждане от експлоатация, както и редица непредвидени разходи за преодоляване на пазарни несъвършенства – като например, възникване на доминиращо положение на един пазарен участник, който може да създава изкуствен недостиг на пазара и извлича прекомерни печалби, посочва Иван Костов.\r\n\tСпоред него  инвестицията в един такъв проект не трябва да води до възникване на рискове за бюджетните параметри на държавата, както и други геополитически рискове, породени от прекомерна обвързаност с един доставчик на горива, съоръжения и услуги.\r\n\tКостов дава за пример изработената от неговия Център за анализ и управление на риска прогноза за крайното електропотребление на страната до 2035 по поръчка на Електроенергийния системен оператор (EСО). За целта е бил конструиран 10-модулен прогнозен модел като прогнозните сценарии се основават на официални прогнози за развитието на енергийния сектор на България, ЕК, МВФ и на данни, предоставени и съгласувани с ЕСО.\r\n\tИзследваните тенденции показали, че е реално крайната консумация на ток в страната да се увеличи от регистрираните през 2015 г. 28.3 тераватчаса до 30.98 ТВтч през 2035 г., докато прогнозите на БАН са за ръст до 36 ТВтч. Очакваното от лабораторията допълнително търсене може да се задоволи само с една нова мощност от 630 MВ.\r\n\tОсвен това експертите от ръководения от Костов център смятат, че износът на ток на България ще намалее от 10.45 ТВтч на 5.84 ТВтч, а при минималния сценарии може спадът да е до 2.21 ТВтч. Отчетните данни на НСИ за сега потвърждават прогнозата - през 2017 нетният износ на електроенергия е спаднал до 5.65 ТВтч,  и реално 1130 MВ от инсталираните в страната електрогенериращи мощности през тази година се оказаха излишни, посочва още Костов..\r\n\t\"За информация на българската общественост и на енергийните среди, които пледират за необходимостта от АЕЦ”Белене”, защото не знам до колко това е всеобщо известно, до 2026 ЕСО планира въвеждането на 1506 MВ нови генериращи мощности, в това число от ВЕИ - 1119 MВ, от ТЕЦ – 187 MВ, от увеличаване на номиналната активна мощност на двата блока в АЕЦ \"Козлодуй“ - общо 200 MВ. Така разполагаемите мощности в системата към 2026 ще варират между зимен максимум от 9918 MВ и летен максимум от 9365 MВ, като в този период не се предвижда извеждане на други значими мощности\", посочва бившият премиер.\r\n\tПо думите му големият проблем на българската електроенергетика всъщност е все по-очертаващата се силна необходимост от изграждане на нови регулиращи мощности на природен газ или биогаз, които да балансират ръста на ВЕИ с вариращо производство, за което никой не говори.\r\n\tСпоред дори анализите на БАН сочат, че АЕЦ \"Белене\" ще е губеща, а възможностите за привличане на чуждестранен инвеститор, който няма да поиска държавни гаранции за кредита или за цената и количествата, гарантирано изкупувана от НЕК електроенергия (по дългосрочен договор – неизбежно изискване на банките-кредитори), са нищожни.", "date": "2018.01.03", "title": "Лабораторията на Иван Костов: И оптимистично погледнато АЕЦ \"Белене\" е ненужна"}
