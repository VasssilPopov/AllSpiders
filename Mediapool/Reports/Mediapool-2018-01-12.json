{"url": "http://www.mediapool.bg/formata-na-vodata-i-golemi-malki-lazhi-obraha-nagradite-na-kritikata-news274228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФантастиката на Гийермо дел Торо \"Формата на водата\" и сериалът \"Големи малки лъжи\" са големите победители от наградите \"Изборът на критиката\" с по четири статуетки. Церемонията, която отново премина под знака на актуалните теми за равенството на половете, се проведе в четвъртък вечерта в Санта Моника, Калифорния, предаде БТА.\r\n\t\"Формата на водата\" е филмът на годината, а дел Торо отново бе обявен за най-добър режисьор - отличие, което взе и на награда Златен глобус в неделя. Призове получиха още художникът и композиторът на продукцията.\r\n\tНикол Кидман бе обявена за най-добра телевизионна актриса за изпълнението си в \"Големи малки лъжи\", а колегите й от сериала Александър Скарсгард и Лора Дърн взеха наградите за поддържащи роли в телевизията.\r\n\tФрансис Макдорманд от \"Три билборда извън града\" бе удостоена с приза за главна женска роля в драматичен филм, а Сам Рокуел от същия филм - за поддържащ актьор. Черната \"драмедия\" на британеца Мартин Макдона получи и наградата за цялостен актьорски състав. Най-добър актьор в драматичен филм отново е Гари Олдман за превъплъщението си в Уинстън Чърчил в \"Най-мрачния час\".\r\n\tВ комедийните категории Марго Роби бе отличена за изпълнението си в \"Аз, Тоня\", а Джеймс Франко - за ролята си в \"Катастрофалният артист\", чийто режисьор е също той.\n\n\r\n\tФранко обаче не се появи на церемонията, като предположенията са свързани с обвиненията в секс злоупотреби от пет жени – бивши негови студентки и актриса.\r\n\tПобедите си от Златните глобуси в съответните категории повториха анимацията \"Тайната на Коко\" и \"Без милост\" на немския режисьор от турски произход Фатих Акин - за чуждоезичен филм.\r\n\tGet Out стана хорър филм на годината, а екшънът на 2017 г. според критиците е \"Жената чудо\", а изпълнителката в главната роля Гал Гадот взе специален приз за разбиване на половите стереотипи.\r\n\tГорещата тема на последната холивудска година - сексуалното насилие и равенството на половете, отново бе в центъра на церемонията.\r\n\tСпоред Крис Хемсуърт, представил категорията за най-добра актриса, жените са имали звездна година в Холивуд. \"Трите най-големи филма в Северна Америка бяха \"Междузвездни войни: Последните джедаи\", \"Красавицата и Звяра\" и \"Жената чудо\", в които жена е в главната роля, подчерта Хемсуърт. -\"Най-голямата комедия беше \"Girl's Trip\", а най-големият независим филм беше заснет от Грета Гъруиг\", посочи Хемсуърт.\r\n\tА Гийермо дел Торо, който закри шоуто, извика, че винаги е вярвал в равенството на жените. \"Нека да ви кажа нещо. Ако не знаете това, не знаете какво пропускате\", заяви режисьорът на \"Формата на водата\".", "date": "2018.01.12", "title": "\"Формата на водата\" и \"Големи малки лъжи\" обраха наградите на критиката"}
{"url": "http://www.mediapool.bg/tramp-zayavi-che-veroyatno-ima-mnogo-dobri-otnosheniya-s-kim-chen-un-news274198.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп намекна, че е изградил добри отношения със севернокорейския лидер, но не пожела да каже дали двамата са разговаряли, съобщи Асошиейтед прес.\r\n\t\r\n\tЗа нито един действащ президент на Съединените щати не е известно да е разговарял с лидер на Северна Корея. Двете страни още са в състояние на война и нямат дипломатически отношения, тъй като Корейската война приключва през 1953 г. без мирен договор.\r\n\t \r\n\t\"Вероятно имам много добри отношения с Ким Чен-ун\", заяви Тръмп в интервю за в. \"Уолстрийт джърнъл\". Запитан дали е разговарял с Ким, Тръмп отговори уклончиво: \"Няма да кажа дали съм, или не съм. Просто не искам да коментирам\".\r\n\t \r\n\tПрезидентът даде това интервю, след като двете Кореи проведоха първите си преговори от две години насам и Пхенян се съгласи да участва следващия месец на Зимните олимпийски игри в Южна Корея.\r\n\t \r\n\tТръмп си приписа заслугите за подновения междукорейски диалог и каза, че Северна Корея е усетила натиска от предвожданата от САЩ кампания по налагане на санкции заради ядрената и ракетната й програма.\r\n\t \n\n\r\n\tТръмп и Ким поддържаха войнствена реторика и си размениха обиди през изминалата година, през която Северна Корея ускори изпитанията на оръжия и изглежда на прага на това да се сдобие с ракета с ядрена бойна глава, която може да удари континенталната част на САЩ.\r\n\t \r\n\tАмериканският президент нарече Ким \"Човекът ракета\", тръгнал на \"самоубийствена мисия\", а севернокорейският вожд нарече 71-годишния Тръмп \"умопобъркано американско изкуфяло старче\". В новогодишното си обръщение миналата седмица Ким каза, че има \"ядрен бутон\", който може да изстреля ракети навсякъде в САЩ, а Тръмп отговори, че има много по-голям и по-мощен \"ядрен бутон\".", "date": "2018.01.12", "title": "Тръмп заяви, че \"вероятно\" има \"много добри отношения\" с Ким Чен-ун"}
{"url": "http://www.mediapool.bg/namereni-sa-vsichki-otkradnati-v-parizhkiya-hotel-rits-bizhuta-news274201.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицията в Париж успя да намери всички бижута, откраднати от магазин в хотел \"Риц\" във френската столица при драматичен обир, но все още издирва двама от крадците, съобщи полицейски източник, цитиран от Асошиейтед прес.\r\n\t\r\n\tМакар и в крайна сметка неуспешен, обирът в сряда вечерта повдигна въпроси за сигурността в един от най-престижните квартали в света, този около площад \"Вандом\", където се намират френското министерство на правосъдието, скъпи бутици и построеният през 19 век хотел.\r\n\t \r\n\tВчера работници разчистиха натрошените стъкла и започнаха да поправят щетите от грабежа.\r\n\t \r\n\tТрима от извършителите влезли през заден вход на хотела и използвали брадви, за да счупят стъклените витрини с бижута в главното фоайе. След това те хвърлили плячката през прозорец на чакащите ги отвън двама съучастници, единият от които избягал с кола, другият - с мотор. Другите трима обирджии не бяха арестувани.\r\n\t \r\n\tЧаст от откраднатите бижута и часовници бяха намерени в сак, който избягалият с мотоциклета изпуснал, когато блъснал пешеходец. Останалите скъпоценности били разпръснати сред счупените стъкла на витрините при разчистването на обекта.\r\n\tОбщата стойност на изложените в магазина бижута се оценява на около 4,5 милиона eвро.", "date": "2018.01.12", "title": "Намерени са всички откраднати в парижкия хотел \"Риц\" бижута"}
{"url": "http://www.mediapool.bg/tramp-za-kakvo-sa-ni-imigranti-ot-mizerni-dupki-kato-haiti-i-afrika-news274200.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп е попитал вчера за какво са им на Съединените щати имигранти от \"мизерни дупки\" като Хаити и страните в Африка, съобщиха Асошиейтед прес и Ройтерс в петък, позовавайки се на пожелали анонимност източници.\r\n\t \r\n\tТръмп направил този коментар пред сенатора демократ Дик Дърбин и сенатора републиканец Линдзи Греъм, които отишли в Овалния кабинет да известят президента за подробностите на нов имиграционен законопроект, подкрепен от група сенатори от двете партии.\r\n\t \r\n\tТе се надявали Тръмп да подкрепи споразумението им, с което да бъде сложен край на продължаващия с месеци оспорван дебат за около 800 000 имигранти, дошли нелегално в САЩ, когато са били деца. Белият дом по-късно отхвърли предложението им.\n\n\r\n\t \r\n\tПо време на разговора Дърбин обяснил, че споразумението предвижда и други мерки, включително спиране на лотариите за виза за страните от Африка, чиито граждани занапред ще могат да кандидатстват за това по други начини. В текста се предвижда и даване на разрешение на хора, избягали от природни бедствия в родните си страни като Салвадор, Гватемала и Хаити, да останат в САЩ.\r\n\t \r\n\t\"За какво са ни тук всички тези хора от Африка? Тези страни са мизерни дупки\", реагирал Тръмп според един от източниците и предложил вместо това в САЩ да отиват хора от Норвегия. Според друг източник президентът поставил и Хаити под този знаменател.\r\n\t \r\n\tЗапитан за думите на Тръмп, говорителят на Белия дом Радж Шах отговори: \"Някои политици във Вашингтон избират да се борят за чужди страни, но президентът Тръмп винаги се бори за американския народ\".\r\n\t \r\n\tТой иска \"да направи нашата страна по-силна, като приеме тези, които могат да допринесат за нашето общество, за растежа на нашата икономика и да бъдат асимилирани от нашата велика нация\", допълни Шах.\r\n\t \r\n\tСпоред друг източник, запознат с развоя на срещата, Тръмп е попитал защо САЩ трябва да приемат неквалифицирани работници от въпросните страни, вместо да приемат имигранти от страни, които могат да предложат квалифицирани работници. По думите му Тръмп не е искал да обиди никого.\r\n\t \r\n\tПо-късно в петък Африканският съюз изрази безпокойство от изказването на Тръмп.\r\n\t \r\n\t\"Днес африканците се събудиха и научиха, че Тръмп най-накрая е проявил интерес към континента им, но не по начина, по който са се надявали\", заявиха от Африканския съюз.\r\n\t \r\n\t\"С оглед на историческата действителност и по-специално на начина, по който много африканци са дошли в САЩ като роби, това изявление е в разрез с всякакво допустимо поведение и практика\", каза говорителката на АС Ибе Калондо. \r\n\t \r\n\t\"Това е изключително учудващо, имайки предвид, че Съединените американски щати си остават пример в световен мащаб как миграцията поставя началото на нация, изградена върху силните ценности, многообразието и създаването на възможности\", заяви говорителката. \r\n\t \r\n\tАфриканските правителства се оказаха в неудобно положение. Като основни получатели на американска хуманитарна помощ някои я изложиха на риск, критикувайки Тръмп, особено с оглед на факта, че неговото правителство иска да ореже помощта за международно развитие.\r\n\t \r\n\t\"Щом не е изрично споменат Южен Судан, нямаме какво да кажем\", заяви Атени Уек Атени, говорител на южносуданското правителство.\r\n\t \r\n\tНо управляващата в Република Южна Африка партия Африкански национален конгрес определи изявлението на Тръмп като \"изключително обидно\". \r\n\t \r\n\tЗам.-генералният секретар на АНК Джесе Дуарте каза, че развиващите се страни наистина изпитват трудности, но посочи, че и в самите Съединени щати има милиони хора без работа и достъп до здравеопазване. \r\n\t \r\n\t\"Но ние не бихме направили такива неуважителни изявления\", каза той.\r\n\t \r\n\tАфриканските медии и младите хора на континента също коментираха. \r\n\t \r\n\t\"Това е красноречив пример за расизъм. Само това мога да кажа\", заяви Ванги Мурагур, кенийски предприемач.\r\n\t \r\n\tНякои решиха да иронизират изказването на Тръмп и да му отговорят. \"Добро утро от най-прекрасната от страните мизерни дупки в света!!!\", написа в Туитър водещата от южноафриканската телевизия Лийн Манас.\r\n\t \r\n\tВ Кения, икономическият център на Източна Африка, политическият активист Бонифас Мванги написа: \"Моля, не бъркайте мизерните лидери, които ние африканците избираме, с нашия прекрасен континент\".", "date": "2018.01.12", "title": "Тръмп: За какво са ни имигранти от \"мизерни дупки\" като Хаити и Африка"}
{"url": "http://www.mediapool.bg/prezidentskite-izbori-v-chehiya---igra-na-dvoino-ili-nishto-za-milosh-zeman-news274199.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧехите са призовани пред урните да избират президент днес и утре, пише агенция Франс прес и определя изборите като тест за популярността на досегашния държавен глава Милош Земан - спорен фаворит, който може да загуби на евентуалния втори тур.\r\n\t \r\n\tЗеман - 73-годишен ветеран на чешката левица, с проруски и прокитайски виждания и враждебно отношение към имиграцията и мюсюлманите - ще се бори за втори петгодишен мандат независимо от критиките към често спорните му думи и дела.\r\n\t \r\n\tТой ще си съперничи с още осем претенденти, като главен негов конкурент е 68-годишният Иржи Драхош, бивш председател на Чешката академия на науките. Центрист либерал и убеден европеец, Драхош смята, че Чехия трябва да играе по-активна роля в Европейския съюз.\r\n\t \r\n\tДопитване от началото на януари показва, че той може да победи сегашния президент на евентуалния балотаж на 26 и 27 януари с 48,5 процента от гласовете срещу 44 процента за Земан.\r\n\t \r\n\tСред останалите кандидати са бизнесменът и популярен автор на песни Михал Хорачек, бившият премиер Мирек Тополанек, бившият посланик във Франция Павел Фишер, лекарят и активист на гражданското общество Марек Хилшер, а също бившият шеф на автомобилостроителната компания \"Шкода\" Вратислав Кулханек, директорът на Асоциацията на промишлеността в сферата на отбраната и сигурността Иржи Хинек и композиторът и певец Петър Ханиг.\r\n\t \n\n\r\n\tКойто и да спечели, бъдещият обитател на Пражкия замък ще се сблъска незабавно с проблема за съставяне на ново правителство след парламентарните избори през октомври.\r\n\t \r\n\tВ средата на декември Земан назначи кабинет на малцинството, оглавено от милиардера популист Андрей Бабиш, който няма гаранции, че ще спечели вота на доверие в парламента във вторник.\r\n\t \r\n\tКонституцията позволява на Бабиш втори опит и Земан, чийто мандат изтича чак в началото на март, вече обяви, че смята да възложи тази задача на политическия си съюзник, въпреки подозренията към него за злоупотреби.\r\n\t \r\n\tПри избирането на друг кандидат обаче политическата ситуация в страната ще се промени коренно, казва политическият анализатор Иржи Пехе.\r\n\t \r\n\t\"Гласувайте за когото искате, но вотът ви трябва да се базира на това каква работа са свършили за Чехия кандидатите, а не на на обещанията им\", заяви миналата седмица Земан.\r\n\t \r\n\tДействащият президент, който отказа да участва в предизборните дебати, е почни сигурен, че ще стигне до втори тур, главно благодарение на подкрепата в селските райони и нискоквалифицираните работнически среди.\r\n\t \r\n\tВ страната преобладава враждебно отношение към имигрантите и Земан среща подкрепа, определяйки миграционната криза като \"организирано нашествие\", а мюсюлманите - като хора, \"които е невъзможно да бъдат интегрирани\".\r\n\t \r\n\tДо момента Чехия е приела само 12 мигранти по силата на приетата от ЕС квотна система за разпределение.", "date": "2018.01.12", "title": "Президентските избори в Чехия - игра на \"двойно или нищо\" за Милош Земан"}
{"url": "http://www.mediapool.bg/nad-40-dushi-ostavat-v-neizvestnost-sled-kalnite-svlachishta-v-kaliforniya-news274203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко десетки хора остават в неизвестност след калните свлачища в Южна Калифорния, предаде Франс прес, като се позова на местните власти.\r\n\t \r\n\t\"Издирваме 43 човека... Това число се променя постоянно\", заяви шериф Бил Браун от окръг Санта Барбара.\r\n\t \r\n\tДо момента е потвърдена смъртта на 17 човека. Калните свлачища в югозападния щат на САЩ разрушиха много къщи и прекъснаха пътища.\r\n\t \r\n\tПриродното бедствие бе причинено от проливни валежи в понеделник и вторник в райони, оголени от големия пожар в Калифорния миналия месец.", "date": "2018.01.12", "title": "Над 40 души остават в неизвестност след калните свлачища в Калифорния"}
{"url": "http://www.mediapool.bg/checheniya-dali-ramzan-varshi-vsichko-pravilno-news274206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧечения си остава отделно правно пространство. Някога се правеха опити да бъдат въведени там руските закони; сега обаче Москва насърчава чеченските беззакония, смята Иван Преображенски.\r\n\t\r\n\t* * *\r\n\t \r\n\tЧеченската полиция задържа известния правозащитник Оюб Титиев, оглавяващ републиканския клон на дружество \"Мемориал\". Твърди се, че при проверка открили у него наркотици. Подобни обвинения срещу критици на действащите власти в Чечения зачестяват и будят сериозни съмнения.Проверка по пътищата\r\n\tТитиев и други служители на \"Мемориал\" в Чечения проучваха и проверяваха от месеци насам публикации в \"Новая газета\" за 27 разстреляни жители на руската република, казва Олег Орлов, шеф на програмата \"Горещи точки\" на правозащитното дружество. Значи има причина чеченските власти да са недоволни от дейността на правозащитника.\r\n\t \r\n\tПакетът \"с вещество от растителен произход със специфичен мирис на марихуана, тежащ близо 180 грама\", бил намерен при случайна проверка на колата на Титиев, твърдят служители от чеченското МВР. Естествено няма да питаме как са могли на око да определят с такава точност теглото на \"товара\". Да предположим, че умението иде от дългогодишен опит в боравенето с наркотични вещества.\r\n\t \n\n\r\n\tДруго е странно. Титиев е вече третият критик на чеченските власти, задържан по обвинение, че притежава или разпространява наркотици. Под стража са още общественият деец и правозащитник Руслан Кутаев и журналистът от \"Кавказки възел\" Жалауди Гериев. Двамата бяха задържани при подобни обстоятелства. С единствената разлика, че у Кутаев бе \"открит\" хероин, а не марихуана. В крайна сметка и двамата бяха осъдени - не ги спасиха ничии предположения, че са им подхвърлили наркотиците. На този фон арестът на Титиев се очертава като резултат от многократно отработена спецоперация.Ситуацията с правозащитната дейност в Чечения\r\n\tНа пръв поглед разликата между случая с убитата през 2009 г. правозащитничка Наталия Естемирова, сътрудничела с \"Мемориал\", и ареста на Оюб Титиев говори за \"смекчаване на климата\" в Чечения. Тогава стана убийство. Правозащитничката изчезна, после бе намерена мъртва. И никой не бе наказан, при все че шефът на правозащитния център \"Мемориал\" Олег Орлов заяви тогава направо: \"Убеден съм, че зад убийството стои ръководството на Чеченската република\", след което спечели в съда срещу Рамзан Кадиров, който го обвини в клевета.\r\n\t \r\n\tДори тогавашният формален президент на Русия Дмитрий Медведев каза, че Естемирова може да е била убита заради правозащитната си дейност. В крайна сметка чеченският лидер Рамзан Кадиров бе принуден фактически да се извини, имитирайки негодувание от случилото се.\r\n\t \r\n\tТитиев е видимо в по-добро положение. Никой не го убива, само е задържан по доста съмнително обвинение. И все пак от това изобщо не следва, че ситуацията с правозащитната дейност в Чечения се подобрява. Напротив, това е знак за влошаването й.\r\n\t \r\n\tСега там не убиват, изглежда, защото така е по-лесно. Колкото до извиненията, поднасят ги все по-често хора от останалата част на Русия пред самия глава на Чечения*. През 2017 г. изразът \"извинения пред Кадиров\" се нареди сред основните интернет мемове в Русия. Методите за борба с правозащитниците в Чечения просто се промениха, защото срещу правозащитниците започна да работи руският закон.\r\n\t\r\n\tСега Титиев, разследвал информация за масови убийства, ще трябва сериозно да се оправдава, а Михаил Федотов, председателят на правозащитния съвет към руския държавен глава, не може да се подиграе с нелепите обвинения срещу правозащитника. И по неволя отправя призиви вместо едно криминално дело да се образуват две. Второто - въз основа на предположение, че наркотиците може да са подхвърлени на Оюб Титиев. И това дело вече да се прехвърли в Следствения комитет на Русия. Явно с надеждата, че федералното следствие ще може да действа някак по-независимо.Рамзан бе одобрен\r\n\tЧеченизацията като правен термин означава превръщане на една територия в голямо неправово пространство, в което законът се използва, за да бъде по-лесно нарушаван. И случаят с Титиев налага да констатираме: чеченизацията на Русия, започнала май още през първата Чеченска война, когато неправово пространство се появи отначало в самата република, а после взела да плъзва като ракови метастази из съседните региони, днес е на път да приключи.\r\n\t \r\n\tВ Чечения може вече да не убиваш никого, просто защото извън републиката законът също съди \"криво\" и ще брани по-скоро полицай, подхвърлил наркотици, а не опозиционер правозащитник. Москва - това вече е проверено - ще си мълчи. Рамзан, по сполучливия израз на президента Владимир Путин, \"всичко върши правилно\".\r\n\t \r\n\tТова бе казано за връщането на деца и жени от Сирия**, но някой в Чечения май е изтълкувал сигнала доста по-широко. И в Москва явно вече няма кой да стесни тази \"широта на душата\".\r\n\t--------------------", "date": "2018.01.12", "title": "Чечения: Дали Рамзан върши всичко правилно?"}
{"url": "http://www.mediapool.bg/patriotite-shte-predlozhat-oblekcheniya-za-ski-stroezhi-news274207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатите от партията на вицепремиера Валери Симеонов \"Национален фронт за спасение на България\" ще внесат предложения за законови поправки, които да облекчат строителството на ски съоръжения.\r\n\t\"В Закона за горите има текст, който забранява изграждането на спортни съоръжения, без да се промени предназначението на земята под влека. Това за далекопроводи не е необходимо”, коментира Симеонов пред бТВ в петък и обеща да бъдат внесени предложения този текст да отпадне.\r\n\t\"Има една остра съпротива на Зелените, организирана още от 90-те години, за да ограничи зимния туризъм\", смята вицепремиерът, който преди ден бе начело на шествието на поддръжниците на намерението за строеж на втори кабинков лифт в Банско и допълнително разширяване на курорта, срещу което обаче по същото време между шест и осем хиляди души протестираха също в София.\r\n\t\"Ние заставаме зад всички курорти. Държавата трябва да защити интереса на инвеститора на Банско. Там има безобразни опашки, които отблъскват хората. Не виждам защо се вторачваме в Банско, а например София винаги се избягва и заобикаля и от еколози, и медии”, заяви Симеонов.\r\n\tТой се закани да защитава правото на всички курорти да се развиват и смята, че нужда от разширение имат още Пампорово, Чепеларе и Гела.\n\n\r\n\tОтносно протестите в деня на официалното откриване на председателството на Съвета на ЕС в София вицепремиерът каза: \"Гледаме да си покажем магариите при всяка възможност\". В същото време той се включи в един от тях.\r\n\tПо думите му протестите не били девет, а \"два и половина\" и не са били насочени към еврокомисарите, а към нашите вътрешни проблеми. \"Не мисля, че беше сега момента - натоварихме повече полицията, всичко това са пари\", каза Симеонов.\r\n\tТой обеща да отговаря за спазването на закона, за да няма нередности и да не се презастроява Пирин при изграждането на втория лифт.\r\n\t\"Няма да се изсичат вековни дървета, България става сериозна европейска държава и законът има върховенство\", каза той. По думите му за Банско \"няма мераклия да застрои 8% площ, камо ли 48%\".\r\n\tПопитан дали министърът на околната среда и водите Нено Димов трябва да подаде оставка, както искат протестиращите, Симеонов отговори: \"Не, естествено. Откъде-накъде? Той даже е прекалено толерантен към тях и прекалено внимателен по отношение на спазването на законодателството\".\r\n\tСимеонов беше попитан и дали през лятото отново ще обикаля плажовете и дискотеките, както направи миналата година.\r\n\t\"Ще видите Валери Симеонов там, където има проблеми за решаване и там, където институциите нямат сили да се справят“, отговори той.", "date": "2018.01.12", "title": "\"Патриотите\" ще предложат облекчения за ски строежи"}
{"url": "http://www.mediapool.bg/borisov-e-protiv-sanktsii-sreshtu-polsha-za-varhovenstvo-na-zakona-news274209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредизвикателството, пред което се изправя ЕС, предприемайки наказателна процедура срещу Полша заради авторитарния й уклон, беше подчертано и при откриването на българското европредседателство, когато премиерът Бойко Борисов огласи резервите си към подобен ход, пише \"Файненшъл таймс\" в кореспонденция от София.\r\n\tСпоред Борисов би било \"опасен прецедент\" страните членки да гласуват дали Полша е рискувала да извърши сериозно нарушение на нормите на върховенството на закона. \"Ако трябва да гласуваме, ще имаме безсънни нощи как да гласуваме. Надявам се да не се налага да правим това\", каза Борисов, според когото трябва да се направи всичко възможно гласуването да се избегне.\r\n\tСилно оспорваната съдебна реформа в Полша, която поставя правосъдието под политически контрол, накара  през декември процедурата по чл. 7 от Договора за ЕС, която може да доведе до отнемане правото на глас на страната при обсъждането и приемането на общностните решения.\r\n\t\"Файненшъл таймс\" цитира думите на Бойко Борисов пред чуждестранните журналисти, акредитирани за председателството, че темата с върховенството на закона е \"толкова неясна\" и трудно измерима, че е по-добре да не бъде поставяна за гласуване пред министрите от ЕС. Той изрази увереност, че Полша ще намери решение за политическата безизходица с Брюксел.\r\n\tБорисов освен това изтъкна, че като председател на Съвета на ЕС, България трябва да е \"неутрална и безпристрастна\", но въпреки това добави: \"Моето мнение е, че не трябва да стигаме до това\" (гласуването за Полша -бел.ред.).\n\n\r\n\t\r\n\tДоналд Туски не бива да се меси в полската политика, предупреди още Бойко Борисов в четвъртък, цитиран от влиятелния брюкселски сайт \"Политико\". Борисов отбеляза, че той и председателят на Европейския съвет Туск са от едно политическо семейство – това на Европейската народна партия - и са приятели, \"но ние трябва да останем неутрални, безпристрастни\".\r\n\tИзданието пояснява, че двама официални представители на българското правителството са потвърдили, че когато Борисов казва \"ние\", има предвид българското европредседателство.\r\n\tБившият полски премиер Туск заяви в понеделник пред полски вестник, че управляващата в Полша партия \"Закон и справедливост\" е дълбоко авторитарна и вероятно ще се опита да напусне Европейския съюз, ако страната престане да бъде нетен получател на европейски фондове.\r\n\t\"Нямам никакви съмнения, че една от целите на \"Закон и справедливост\" е да \"освободи\" полските политици от бремето на ЕС\", заяви Туск.\r\n\t\"Политико\" отбелязва, че Борисов, който по време на срещата с чуждестранните журналисти в София е говорил на български, е заявил, че \"върховенството на закона трябва да бъде мерено с ясни индикатори\". Български дипломат е пояснил, че това не означава, че България ще наложи вето на каквото и да е решение за Полша.\r\n\t\r\n\tМинистърът, отговарящ за европредседателството Лиляна Павлова, отбеляза, че полският казус лесно би могъл да се прехвърли за втората половина на 2018 г., когато Австрия поема председателството, пише \"Файненшъл таймс\".\r\n\tПодобна ситуация би била конфузна за Виена, тъй като политическият фурор след влизането на крайнодясната Австрийска партия на свободата в правителството на страната през 2000 г. стана повод ЕС да създаде процедурата по член 7 в Договора за ЕС. Сега същата партия отново е в управлението на Австрия.\r\n\t\"За Полша, много е важно да се отбележи, че процесът тъкмо започва\", каза Лиляна Павлова, обяснявайки необходимите правни стъпки и обсъждания, за да се стигне до гласуване.\r\n\t\r\n\tФранция и Германия подкрепят решението на ЕК санкционира Полша и не е ясно дали страната има достатъчно съюзници, за да осуети насрочване на гласуване по чл. 7, отбелязва \"Файненшъл таймс\".\r\n\tВаршава твърди, че обвиненията за съдебната й реформа са неоснователни. Ако ЕК и Полша не се стигнат до компромис, страните членки трябва да гласуват до няколко месеца за активирането на процедурата, която до момента никога не е била прилагана в ЕС.\r\n\tЗапочването на наказателната процедура трябва да бъде одобрено с мнозинство от четири пети, но за да се стигне до ефективно отнемане на правото на глас на Полша, е необходимо пълно единодушие сред страните членки, а Унгария вече каза, че ще наложи вето.\r\n\tСпоред представители на ЕК, процедурата може да включва няколко допълнителни стъпки като изслушване на Полша, гласуване в Европейския парламент и вероятно официални препоръки от страните членки какво да направи Полша, за да избегне санкции, пише \"Файненшъл таймс\".\r\n\tБългария е ротационен председател на Съвета на ЕС до юли и през този период има право да решава кои въпроси да поставя на гласуване пред министрите на страните членки.", "date": "2018.01.12", "title": "Борисов е против санкции срещу Полша за върховенство на закона"}
{"url": "http://www.mediapool.bg/da-bulgaria-zaplashena-e-finansovata-sistema-news274210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е върната в мрачните години на беззаконие, престъпност и ограбване на финансовата система от времето на правителството на Беров с даденото от БНБ одобрение на сделката за придобиване на мажоритарния дял в \"Общинска банка\" от регистриран в Лихтеншейн алтернативен фонд с пари от фирмата на спорния петролен бос Георги Самуилов \"Инса ойл\".\r\n\tТова смятат от опозиционната партия \"Да, България\", според която за това са виновни управляващото мнозинство на ГЕРБ и Обединени патриоти в парламента и бутафорната опозиция БСП и ДПС, заедно с избраните от тях \"независими“ институции, и безпомощното правителство на Борисов.\r\n\tПреди ден БНБ съобщи, че на заседание на управителния съвет на централната банка в сряда е взето решение да се издаде предварително  от лихтенщайнския фонд \"Новито Опортюнитиис Фонд АГмвК\" (Novito Opportunities Fund AGmvK) на 67.646 % от капитала на Общинска банка на стойност 57.3 млн. лв. Стана ясно, че \"Инса Ойл\" е дала 46 млн. лв. за придобиване на акции без право на глас в \"Новито\", които обаче явно после ще иска да се преобразуват в такива с право на глас, но разрешение за това трябва отново да даде БНБ.\r\n\t\"Очевидно независимите регулатори и публичните институции не управляват в интерес на българските граждани, а следват волята на корупционен и властови център, диктуващ рисковите решения в банковия сектор и мътните сделки с публичен ресурс\", се казва в позицията на \"Да, България\" по случая с одобрената банкова сделка.\r\n\tЗа две седмици, от които поне 5 празнични дни, БНБ успя да позволи на анонимен фонд от Лихтенщайн да придобие Общинска банка с пари от \"Инса ойл\", посочват от дясната партия. И припомнят, че Георги Самуилов през 1990-те години е съдружник в \"Арес холдинг“ – структурата в \"Мултигруп“, създадена от последния началник на VI управление на ДС Димитър Иванов, както и че участва в управлението на няколко фирми на \"Мултигруп“.\n\n\r\n\tВ позицията на \"Да, България\" се посочва, че през 2009 г. директорът на Агенция \"Митници“ Ваньо Танов обвинява \"Инса ойл“, че участва в схеми за ощетяване на бюджета, както и че самият Самуилов в интервю от 2011 г. обявява: \"Да, аз съм спонсор и на ГЕРБ, и на БСП“.\r\n\t\"За първи път в новата ни история след валутния борд БНБ допуска придобиване на банка от едноличен акционер с неясен опит и с неясни правила за контрол над акционерната структура. Затова не е ясно Кой стои зад \"Инса ойл“ и влияе на централната банка\", се посочва в изявлението.\r\n\tСпоред партията на бившия правосъден министър Христо Иванов, това прибързано решение на БНБ идва само няколко месеца след като тя одобри за шефове на държавната Банка за развитие компрометирания Стоян Мавродиев и неговия съратник Румен Митров.\r\n\t\"Да, България!“ предупреди за проблемите и рисковете пред финансовата и банковата система, още преди БНБ да вземе тези решения. Дадохме ясни предложения за проверка на документи и изискахме спазването на критерии и правила, заложени в Закона за кредитните институции. Предупредихме и правителството на Борисов да не назначава Стоян Мавродиев. Призовахме Столичния общински съвет да спре опорочената продажба на Общинска банка на неясен собственик на безобразно ниска цена – решение на съвета, доминиран от ГЕРБ, с което банката премина в неясни ръце с дълбока отстъпка от реалния сегашен капитал\", се допълва в позицията.\r\n\tСпоред дясната партия финансовата система е под заплаха, тъй като регулаторът БНБ не си върши работата. \"Пред очите ни се правят подаръци на ПИБ, която кредитира бизнеси, които не могат да съществуват без да се посяга на публични блага и обществен ресурс\".\r\n\tВ изявлението се разглежда и обявеното преди ден намерение на финансовия министър Владислав Горанов България да кандидатства в чакалнята на еврозоната до юли 2018 г. Според партията \"това е практически неизпълнимо – поради компромисното състояние на части от банковата ни система с български или скрити собственици\". Всички ние ще платим цената за спасяването на тези банки, ограбени по арогантен и непрозрачен начин – в размери, надхвърлящи загубите от КТБ – до момента над 4 млрд. лева, предупреждава отново \"Да, България\".\r\n\tСпоред нея корупционната зависимост на правителството е и единственото обяснение за решението му да промени плана за управление на национален парк \"Пирин“; за сделката с ТЕЦ \"Варна“; за корупцията в детските градини в София; за затварянето на Витоша за туризъм; за бедността и немарливостта, създаваща задушлив въздух в българските градове; за безпрецедентната концентрация на медийна власт, която заглушава истината и лишава гражданите на България от информиран избор.\r\n\tПартията иска също така оставката на правителството заради провала му в \"обуздаване на престъпността, видим в зачестилите професионални убийства, провалът на парламента да приема качествено законодателство и да контролира независимите институции, провалът на прокуратурата и структури като КОНПИ да разкриват, да ограничават, да се борят с престъпността и прането на пари – създава несигурност и милиардни условни задължения за всички нас – така ставаме още по-бедни\".\r\n\t\"Във време, в което Европа инвестира в технологии и прогрес, правителството иска да строи АЕЦ \"Белене“, руши природата и финансовата стабилност. Така трайно се отдалечаваме от растящото благоденствие на други нации и се отваря непреодолима пропаст между нас и европейските ни партньори. България не е източник на стабилност, тя е извор на корупция и мафиотски произвол, каквото и да ни говори пропагандата на проправителствените медии\", се посочва в изявлението.\r\n\tВ него се призовава за \"преосноваване на институциите и установяване на върховенство на правото\". \"Трябва да се противопоставим на този порочен модел на завладяване на държавата, проникнал на всички нива в централната и местната власт\", завършва позицията, в която се иска оставката и на парламента.", "date": "2018.01.12", "title": "\"Да, България\": Заплашена е финансовата система"}
{"url": "http://www.mediapool.bg/vodach-na-protesta-v-pirogov-e-uvolnen-news274212.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодачът на протестите в \"Пирогов\" от края на минилата година доц. Стоян Сопотенски, е уволнен от спешната болница за уронване на престижа й. От лечебното заведение отказват коментар.\r\n\tВ началото на декември миналата година служители на спешната болница излизаха няколко поредни дни на протести с обвинения към директора Асен Балтов в своеволия и скандални назначения, а здравният министър Кирил Ананиев разпореди проверка на случая. Според министъра и ръководството на “Пирогов“ протестиращите са малка част от персонала на болницата и мнението им не съвпада с общите настроения в лечебното заведение.\r\n\tСпоред ръководството на болницата проявите на протестиращите са акт, целящ да се урони престижа на лечебното заведение, тъй като “някой има интерес болницата да не работи“.\r\n\tСопотенски е поредният напуснал лечебното заведение със скандал след като още при идването на новия директор Асен Балтов през февруари-март миналата година първо напусна водещия детски травматолог Атанас Кацаров, а след него бе уволнена председателката на Националната асоциация на работещите в Спешната помощ д-р Десислава Кателиева, която излезе да протестира в защита на Кацаров.\r\n\tПрез септември със заповед на Балтов беше освободен и дългогодишният кадър на болницата – проф. Милан Миланов. \n\n\r\n\t“С голямо неудомение и безпокойство разбрахме, че на 11 януари 2018г. изпълнителният директор на ”Пирогов” дисциплинарно е уволнил доц. д-р Стоян Сопотенски. Доц. д-р Сопотенски е дългогодишен лекар на “Пирогов” започнал като ординатор, научен сътрудник -до доцент по хирургия. Той притежава три специалности- хирургия, гръдна хирургия и спешна медицина. Бил е заместник директор по лечебната част и началник -поликлиника. Сред колегите си от “Пирогов” е известен с изключителната си работоспособност, като хирург, човечност и отзивчивост“, казаха от Столичната лекарска колегия с председател проф. Миланов .\r\n\t“Доц. д-р Сопотенски винаги е бил ангажиран със съсловни и обществени проблеми. Той е дългогодишен председател на Контролната комисия на БЛС, член и председател на КТ”Подкрепа” в “Пирогов.” Независимо от заеманите ръководни административни длъжности той винаги е защитавал правата на всички служители на болницата. Активен участник е във всичките преговори по реализация на колективните трудови договори“, посочват от организацията.\r\n\t“Внимателно следихме протестите на колегите от „Пирогов и изявите на доц. д-р Сопотенски. Липсваше отправен упрек към квалификацията, дейността и уменията на всички колеги от Пирогов. Във всичките си изяви доц. д-р Сопотенски подчертаваше изключително добрата работа на всички работещи в “Пирогов” и упреците бяха насочени към начина на управление на болницата и главно към изпълнителния директор“, казват от организацията.", "date": "2018.01.12", "title": "Водач на протеста в \"Пирогов\" е уволнен"}
{"url": "http://www.mediapool.bg/pochina-prostrelyaniyat-danachen-shef-razsledvaneto-e-v-magla-news274211.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПростреляният началник на отдел \"Фискален контрол\" в Националната агенция по приходите Иво Стаменов е починал в петък преди обед. Това казаха от Военно-медицинска академия, където лекарите се бореха за живота на 43- годишния мъж почти месец.\r\n\tБившият полицай беше прострелян на 18 декември около 8:40 ч. на ул. \"Дунав\" до оградата на  в центъра на София.\r\n\tСтаменов се е спускал бавно със своя автомобил БМВ Х5 по нанадолнището от площад \"Св. Александър Невски\" към бул. \"Дондуков\", където е централата на Националната агенция по приходите (НАП).\r\n\tВнезапно, откъм една от паркираните коли, към която наближило БМВ-то, проехтели три изстрела. Единият от куршумите пробил предното стъкло на джипа, а другите два - страничното. Нападателите избягали с автомобила си.\r\n\tТежко ранен Стаменов беше приет във Военно-медицинска академия в критично състояние и бе опериран два пъти, като му бяха прелети десетки сакове с кръв и плазма. Той имаше поражения в десния бял дроб и големите кръвоносни съдове в областта.\r\n\tПремиерът Бойко Борисов се закани  на извършителя и поръчителя на стрелбата по висшия данъчен служител. Той обеща бързи ответни мерки, но до момента няма задържани за стрелбата, както и публична информация докъде е стигнало разследването.\n\n\r\n\tИво Стаменов оглави спецзвеното \"Фискален контрол\" в НАП. То беше създадено преди няколко години с цел противодействие на контрабандата и измамите с ДДС чрез проследяване на движението на товари и стоки с висок фискален риск. Разполага с мобилни екипи, които проследяват движението на тировете от влизането в страната през граничните пунктове до крайния получател.\r\n\tАгентите имат право да спират камионите, в които се превозват стоките с висок фискален риск. В началото в списъка на стоките с висок фискален риск бяха включени около 100 вида - основно плодове и зеленчуци, месо, захар, брашно, олио и др. храни, при които сивият сектор е голям. Впоследствие списъкът бе допълнен с растителни масла, имитиращи млечни продукти, риби, ядки, кафе, като броят на стоките под особено наблюдение надхвърли 400.\r\n\tПоследният включен артикул със заповед на финансовия министър от преди около месец бяха горивата - бензин, газьол, керосин и тежки горива.\r\n\tПоследното официално съобщение от НАП, свързано с работата на звеното за \"Фискален контрол\", е от средата на ноември. Тогава данъчните съобщиха, че е спряна продажбата на 21 тона негодно месо за стотици хиляди левове.", "date": "2018.01.12", "title": "Почина простреляният данъчен шеф, разследването е в мъгла"}
{"url": "http://www.mediapool.bg/sled-olimpiadata-koreiskata-kriza-shte-se-vazobnovi-news274204.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПонякога дипломацията е изкуството да вървиш по едно и също време в две различни посоки и в продължаващата си конфронтация със Северна Корея правителството на Тръмп изглежда засега е избрало тази най-изгодната позиция на двусмисленост. \r\n\t \r\n\tПрезидентът Тръмп временно престана да използва израза \"малкия човек ракета\" и да се хвали с големината на ядрения си бутон. Тази седмица той настоява, че е \"напълно погрешно\" да се говори за американски военен удар (което той поощряваше) и призовава за диалог със Северна Корея \"при подходящите условия\".\r\n\t \r\n\tИзглежда е започнало някакво леко разведряване. Северна Корея повече от месец не е извършвала изпитание на оръжие и вече разговаря с Юга. САЩ отложиха съвместните военни учения със Сеул, докато не бъде връчен и последният златен медал на олимпиадата. Ако искате, наречете го \"шорттрек дипломация\", но поне беше подготвена масата за преговори.\n\n\r\n\t \r\n\tДипломацията на правителството на Тръмп е като популярното описание на времето в Нова Англия: ако не ти харесва, изчакай малко и то ще се промени. Но поне до края на февруари най-вероятно ще бъдем свидетели на разведряване на Корейския полуостров и е интересно да видим до какво ще доведе то.\r\n\t \r\n\tТръмп вече си приписва заслугата за успеха на подхода \"мир чрез сила\" и не може да се отрече аргументът му, че твърдостта донесе известен резултат. Но истинските победители в този рунд са може би севернокорейският лидер Ким Чен-ун, който в новогодишното си послание обяви завой към дипломацията, и южнокорейският президент Мун Дже-ин, който отговори положително на тази инициатива. Според спортната терминология държавният секретар Рекс Тилърсън вероятно е \"спасил\" играта, но не е постигнал победа, продължавайки настойчиво своята дипломация въпреки периодично отправяните закани на Тръмп.\r\n\t \r\n\tПроблемът с този олимпийски парад на мира е, че в действителност нищо не е решено. Щом игрите свършат, проблемите ще продължат. Ако САЩ възобновят военните учения, Северна Корея може да се върне към изпитанията на ракети и бомби. \"Избегнахме ескалация на напрежението\", каза американски официален източник, но след няколко месеца \"пак сме на изходна позиция\". \r\n\t \r\n\tВ идеалния случай следващата стъпка биха били преки преговори между САЩ и Севера. Високопоставен представител на Държавния департамент изрази надежда преди края на олимпиадата вече да има директни срещи; Вашингтон вероятно ще представи задачата на тези разговори като възможно премахване на ядрените оръжия от Корейския полуостров. Пхенян може да предложи различна формула, но САЩ вероятно няма да ги е грижа за това, стига другата страна изобщо да склони да участва в такива разговори. Но засега няма признаци тя да направи това.\r\n\t \r\n\tПредставителят на Държавния департамент обясни, че в разговорите с Пхенян \"работата може да започне отвън навътре\", като всяка страна изложи своите виждания за бъдещето, и след това \"да се работи за придвижване към средата\", като под \"средата\" ще се разбира премахването на ядрените оръжия. \"Самата олимпиада може да послужи като отправната точка\", от която преговорите да започнат, заяви той.\r\n\t \r\n\tТръмп отстоява тезата, че тази политика на ръба на бръснача по ядрения въпрос е сработила добре през последната година. \"Наистина ли някой си мисли, че сега щеше да има разговори и диалог между Северна и Южна Корея, ако не бях показал твърдост, категоричност и воля да ангажирам цялата ни \"мощ\" срещу Севера?\", написа той в Туитър на 4 януари. Тръмп е известен с това, че обича да го ласкаят, а южнокорейският президент Мун предвидливо го похвали, окачествявайки приноса му за мирните преговори като \"огромен\".\r\n\t \r\n\tИ така, кой мигна пръв в случая? Трудно е да кажем, че това е бил Ким. Взаимното понижаване на градуса на напрежение доста напомня на подхода \"замразяване срещу замразяване\" (Северна Корея замразява изпитанията, САЩ и Югът ученията), препоръчан миналата година от Русия и Китай, макар че представителите на американската страна отхвърлят подобно определение на нещата.\r\n\t \r\n\tВъпреки всичките шумни закани на Тръмп и самохвалството му случилото се на дипломатическия фронт през последния месец беше дело на самите корейци, като както Ким, така и Мун проявиха доста финес. Ким произнесе новогодишното си слово със самочувствието на член на ядрения клуб, но демонстрира и уважение към Сеул. Мун отвърна с готовност, но същевременно остана верен на Вашингтон, подчертавайки, че в крайна сметка дипломацията трябва да включва премахване на ядрените оръжия.\r\n\t \r\n\tТова, което правителството на Тръмп може да отчете като своя заслуга, е изграждането на силна международна коалиция около искането Северна Корея да се откаже от ядрените си оръжия. Русия и Китай подкрепиха редица резолюции на Съвета за сигурност на ООН за санкциите срещу КНДР и тази бавно затягаща се примка започва да причинява болка. Дипломати съобщават за недостиг на храни в Северна Корея, а Пекин вече връща част от севернокорейските работници в родината им.\r\n\t \r\n\tСледващата седмица Тилърсън ще се срещне в Канада с дипломати от страните, участвали с войски в Корейския конфликт преди близо 70 години. Срещата има за цел да излъчи послание за глобална солидарност и решимост. Но тя същевременно ще покаже ясно и провала на коалицията на САЩ да попречи на Северна Корея да стане реална ядрена сила. \r\n\tЩе има пауза за олимпиадата, а след това, за съжаление, кризата ще се възобнови.", "date": "2018.01.12", "title": "След олимпиадата корейската криза ще се възобнови"}
{"url": "http://www.mediapool.bg/zapochva-24-chasova-transportna-stachka-v-gartsiya-news274181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцките транспортни работници обявиха в петък 24-часова стачка, в знак на протест срещу внесения в парламента законопроект, предвиждащ нови мерки за икономии, предадоха агенциите.\r\n\tДнес в цялата страна няма да работят служителите в железопътния транспорт. Корабите на Гръцката морска федерация, включително фериботите между гръцките острови и континенталната част, ще останат в пристанищата.\r\n\tВ столицата Атина няма да се движат метрото и трамваите.\r\n\tСтоличните профсъюзи на водачите на тролейбуси и автобуси ще проведат 24-часова стачка в понеделник- 15 януари.\r\n\tСтачката е подкрепена и от Съюза на лекарите и в петък в столичните клиники ще се оказва само спешна помощ.\n\n\r\n\tСиндикатите смятат, че новият закон ограничава правото им на стачка. Новият законопроект въвежда мерки, съгласувани с международни кредитори, отнасящи се до организирането на търгове за продажба на имущество на ипотечни длъжници, провеждането на стачки, разпределянето на помощи за деца и бедни, функционирането на кадастралната система.\r\n\tСпоред новия закон решението за провеждане на стачки ще бъде вземано не от управителния съвет на профсъюза, както е сега, а от самите работници.", "date": "2018.01.12", "title": "Започва 24-часова транспортна стачка в Гърция"}
{"url": "http://www.mediapool.bg/bulgaria-vlyazla-v-es-zashtoto-yunker-bil-v-dobro-nastroenie-news274202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко някога сте се чудили как България се присъедини към Европейския съюз, Жан-Клод Юнкер има егоцентрично обяснение, пише сайтът Politico. \"Трябва да знаете, че аз отказвах да подпиша, вие нямаше да сте член – така че бъдете благодарни – бях в добро настроение, в оптимистично настроение, в настроение, ориентирано към бъдещето\", заяви председателят на Европейската комисия и бивш премиер на Люксембург в речта си на церемонията по официалното откриване на българското европредседателство в София.\r\n\tРойтерс отбелязва, българското правителство е спечелило одобрението на Брюксел да бъде допуснато в един от най-ексклузивните клубове на Европа, независимо от критиките в страната и отвън, които поставят под съмнение способността й да се справи с корупцията.\r\n\tЕдинайсет години след влизането си в ЕС, най-бедната страна от блока пое първото си председателство на Съвета на ЕС, демонстрирайки лоялност към пристигналите в София високопоставени гости и заявявайки исканията си за присъединяване към еврозоната и Шенгенското пространство.\r\n\tМинистър-председателят Бойко Борисов, бивш бодигард на българския комунистически диктатор от съветската ера, приветства в София лидерите на трите политически институции в Брюксел, обещавайки да помогне за понижаване на напрежението между Изтока и Запада вътре в ЕС, както и на ЕС с Русия и Турция, съобщава Ройтрес.\r\n\tМакар че европредседателството не дава голяма пряка власт, то предоставя на Борисов платформа, която той използва да поднови исканията на България за влизане в Шенген и в \"чакалнята\" на еврозоната – ERM-2. По пътя на България обаче стоят проблемите с организираната престъпност и относителната бедност.\n\n\r\n\tПремиерът отхвърли проблемите с престъпността – независимо от покушението срещу заможен бизнесмен посред бял ден в София тази седмица – и настоя, че историческите връзки с Русия били преимущество за ЕС, което в никакъв случай не отклонявало предаността на България към Западния съюз.\r\n\tЗатова според Борисов не било \"справедливо\" да се отказва членство в Шенген на страната, която защитава външната граница на ЕС с Турция, както и присъединяване към еврозоната, след като България изпълнява всички икономически критерии и от 20 години е фиксирала националната си валута към еврото.\r\n\tПредседателят на ЕК Жан-Клод Юнкер подкрепи твърдо тези искания. В четвъртък вечерта, на церемонията по откриването на българското председателство в София, той се обърна към Борисов с думите: \"Вашето място е в Европа, вашето място е в Шенген, вашето място е в еврозоната. Ние ще работим за това. Комисията ще е на страната на България\".\r\n\tТова само по себе си не преодолява съпротивата на някои страни членки. Финансовият министър на Борисов каза, че разочарованието е стигнало до степен, че е готов да отговори на техния блъф и да кандидатства за следващия етап към еврозоната, за да принуди онези, които са против, да обяснят възраженията си.\r\n\tПредседателят на Европейския съвет и бивш полски премиер Доналд Туск се изказва благосклонно за амбициите на страната, говорейки на български, с което въодушеви аудиторията. Той приветства намеренията на София да ангажира отново ЕС със Западните Балкани.\r\n\tТоплите думи на гостите от Брюксел обаче не заглушиха опозицията у дома срещу правителството. По време на среща с чуждестранните журналисти, акредитирани в България за европредседателството, Борисов отхвърли обвиненията за влошаване на медийната свобода, а министърът, отговарящ за председателството, обвини англоезичен сайт, списван от критично настроени към българското управление журналисти, като \"реч на омразата\" и \"фалшиви новини\".\r\n\tВ репортажа си от София агенция Ройтерс отбелязва, че стотици хора са излезли на протест \"Граждани срещу мафията\", насочен срещу решението на правителството да одобри строежа на нови ски съоръжения в Пирин, с което властите обслужват бизнес интереси в нарушение на българските екозакони.\r\n\t\"Фигаро\" пише за протестите в София \r\n\t \r\n\tФренският в. \"Фигаро\" обръща внимание на протестите в София в деня на официалното начало на председателството. Българите протестираха с искане на подобряване на жизненото равнище и против корупцията. Вестникът цитира транспарант, издигнат от участници в многохилядни протест за защита на Пирин: \"Корупцията прави силата\" - иронична препратка към мотото на българското председателство \"Единството прави силата\".\r\n\t \r\n\tВестникът пише, че освен този протест, на 11 януари са се провели поне още дестетина, в които са участвали проруски и антиевропейски организации, защитници на правата на жените, както и полицаи и пенсионери, които настояваха за увеличение на заплатите и пенсиите.\r\n\t \r\n\tОт 1 януари България пое за шест месеца председателството на ЕС и столицата София ще посрещне за този период многобройни делегации от еврокомисари, министри и наблюдатели - общо над 20 000 души, пише френският в. \"Монд\".\r\n\t \r\n\tБългария ще направлява работата по горещи теми като приемането на мигранти и новия етап от преговорите за излизането на Великобритания от ЕС, което е предизвикателство за малката страна със 7.1 милиона жители, най-бедната от 28-те държави в ЕС. Въпреки солидния си растеж, икономиката на България продължава да е спъвана от многобройни структурни проблеми, отбелязва \"Монд\".", "date": "2018.01.12", "title": "България влязла в ЕС, защото Юнкер бил в добро настроение"}
{"url": "http://www.mediapool.bg/kumgeit-prodalzhava-s-tri-signala-na-bsp-do-prokuraturata-news274208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкандалът \"Кумгейт“ се прехвърли и в новия политически сезон, въпреки че казусът изглеждаше затворен за управляващите преди Коледа.\r\n\tВ петък БСП поиска прокуратурата да провери обществени поръчки в община Хасково за около 50 млн. лева, които са спечелени от \"групи търговски дружества, свързани помежду си, пряко или косвено с едно лице - Даниел Гаргов\". Гаргов е част от \"дрийм тийма“ на депутата от ГЕРБ Делян Добрев. Освен общински съветник от ГЕРБ в Хасково и шеф на местната комисия по бюджет и финанси, Гаргов е съпруг на братовчедката на депутата от ГЕРБ Делян Добрев - Росица Гаргова, която доскоро оглавяваше финансовата дирекция в общинската администрация в Хасково.\r\n\t\"Кумгейт\", който тръгна след разкол между кмета на Хасково от ГЕРБ и местната партийна организация, се превърна в една от основните теми на миналия политически сезон. В разгара на скандала стана ясно, че близки приятели и роднини на Добрев са назначени в общината, а едновременно с това част от тях изпълняват обществени поръчки за саниране с държавни пари. Разкритията на БСП доведоха до оставката на Добрев като депутат. Парламентарната група на ГЕРБ обаче създаде прецедент и отхвърли оставката на съпартиеца си. В резултат социалистите поискаха тълкувание от Конституционния съд дали това е възможно, а междувременно Добрев си оттегли заявлението за напускане, макар по него да има произнасяне на парламента.\r\n\tПървата точка, по която от левицата искат проверка на държавното обвинение, е за минимум 50 милиона лева, спечелени от обществени поръчки в Хасковско от група от фирми, свързани помежду си, които водят до съпруга на първата братовчедка на Делян Добрев - Даниел Гаргов\r\n\tДепутатката от БСП Елена Йончева обясни още, че фирми, близки до Гаргов, са спечелили и последните поръчки за саниране в Хасково - от 11 обявления са спечелили 10, макар че на търговете се явили над 130 фирми. В отговор на въпрос Йончева разясни, че една от свързаните с обществените поръчки фирма е \"Форуком фонт имоти\", в която по думите й Гаргов заема мястото на Делян Добрев след влизането му в политиката.\r\n\tЙончева иска от прокуратурата да провери и произхода на средствата, с които родителите на Добрев са финансирали строителството на завод за пелети. Фирмата им \"Визьор\" е получила заем от 2 милиона лева за инвестицията (по информация на самите собственици). Според Йончева заемът е бил взет от офшорка през фирмите около Гаргов.\r\n\tВ тази връзка Йончева поиска проверка и притежава ли самият Добрев офшорни компании и връзка с такива компании на Маршалските и Сейшелските острови.\n\n\r\n\tНа въпрос дали БСП е установила все пак нарушения, бившата журналистка заяви, че именно това ще поиска от прокуратурата да провери.\r\n\t\"Очарован съм, че моето име успява да събере половината парламентарна група на БСП\", каза от своя страна Добрев, след пресконференцията на БСП, на която освен Йончева присъстваха още шестима народни представители.\r\n\t\"В началото бяха 100 милиона, сега са 50 милиона, а след няколко месеца ще са нула“, допълни той.\r\n\tТой посочи, че няма как да има нещо общо с изложените от Йончева данни, защото и да има свързани фирми, те не са свързани с него, нито пък бил кмет на Хасково, за да е възложител на обществени поръчки. По думите му фирмите на Гаров продължавали да печелят през последните шест месеца, през което време ГЕРБ свали доверието си от градоначалника Добри Беливанов и поиска оставката му.\r\n\tНа свой ред Добрев попита дали пък фирми, близки до левицата, не са печелили търгове в Смолян по времето на Дора Янкова. Янкова бе дългогодишен кмет на Смолян, сега е депутат.\r\n\tПо повод финансирането на фирмата на родителите му Добрев бе лаконичен: \"Няма превеждани пари от офшорки. Кредитът по инвестицията няма нищо общо с офшорни компании. Той е от юридическо лице в България.\"\r\n\tТой отказа да посочи името на фирмата с думите: \"Фирма, която е имала възможност\".", "date": "2018.01.12", "title": "\"Кумгейт\" продължава с три сигнала на БСП до прокуратурата"}
{"url": "http://www.mediapool.bg/vetrovete-otnesoha-goryashtiya-iranski-tanker-kam-yaponskata-ikonomicheska-zona-news274205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГорящият в Източнокитайско море ирански танкер е бил отнесен от силни ветрове в изключителната икономическа зона на Япония, съобщи в петък говорител на японската брегова охрана, цитиран от Ройтерс.\r\n\t\r\n\tТанкерът \"Санчи\", който гори от близо седмица, след като са сблъска с друг кораб в събота вечерта, в момента се намира на около 300 км северозападно от Сокоджаки на японския остров Амами Ошима - един от северните острови на архипелага Рюкю, включващ и Окинава. Япония изпрати патрулни катери и самолети да наблюдават дрейфа и обстановката на горящия танкер.\r\n\t \r\n\tГоворителят добави, че китайските власти са отказали предложената им от японската брегова охрана помощ и са казали, че ще потърсят помощ, ако е нужно. Говорител на китайското външно министерство от своя страна заяви, че Пекин координира действията си с властите на Южна Корея и Япония.\r\n\t\r\n\tПри сблъсъка на танкера е имало 32 души екипаж. Намерено е едно тяло, което вероятно е от иранския екипаж, то е изпратено за идентифициране в Шанхай. Около 14 спасителни съда се опитват да угасят огъня и издирват изчезналите членове на екипажа, съобщи китайската централна телевизия, цитирайки центъра за морско спасяване в Шанхай.\r\n\t \r\n\tСпециалисти от Иран пристигнаха в Шанхай за участие в спасителната операция по издирването, съобщи говорителят на китайското външно министерство. Според него това е станало по искане на Иран след съгласуване с китайската страна. Иранският екип се състои от 12 спасители.", "date": "2018.01.12", "title": "Ветровете отнесоха горящия ирански танкер към японската икономическа зона"}
{"url": "http://www.mediapool.bg/valeri-simeonov-e-protiv-dopalnitelnite-100-mln-lv-za-mvr-news274185.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът по икономическата политика Валери Симеонов се обяви срещу допълнителните 100 млн. лв. за увеличаване на заплатите в МВР. Нарече протестите на полицаите \"рекет\". Обяви почетния лидер на ДПС Ахмед Доган за аут от политиката и прогнозира, че ще има още падащи огради по турската граница, заради природните стихии.  \r\n\tВалери Симеонов обеща да брани Пирин и да работи за законното изграждане на втора кабинка, както и за разширяването на курортите Пампорово, Чепеларе и Гела.\r\n\t\r\n\tДопълнителните 100 млн. лв.за МВР, които премиерът Бойко Борисов обеща за повишаване на полицейските заплати в четвъртък, не са съгласувани с \"Обединените патриоти\", каза Симеонов пред бТВ и уточни, че той не подкрепя отпускането им. Въпросът предстои да бъде обсъден между коалиционните партньори във вторник.\r\n\tСимеонов нарече полицейските протести \"рекет\" и добави, че даването на тези пари е \"наливане на вода в каца без дъно\".\r\n\t\"Изненада ме тази позиция на премиера. Скептичен съм, защото ми прилича на наливане на вода в каца без дъно. Има достойни служители на МВР, но трябва да се направят промени, за да бъдат ефективно използвани парите. Това е рекет да се протестира в първия ден на европредседателството\", каза Валери Симеонов.\r\n\tТой допълни, че не само полицията има нужда от по-високи заплати, а цялата администрация в страната. \"Не се чувствам извъртян, трябва да се опитаме да разберем какво му е положението на премиера, полицаите заплашват да блокират улици\", каза Симеонов.\n\n\r\n\tНа въпроса дали е съгласен с думите на почетния лидер на ДПС Ахмед Доган, че настоящото управление на Бойко Борисов няма алтернатива, той отговори: \"Не го уважавам този човек, нито го смятам за кой знае какъв политик\".\r\n\t\"Не е вярно, че всички казват, че е най-големият политик... Други казват, че доста отдавна е аут от политиката, не по политически, а по други, по-скоро личностни съображения. Той толкова бели е направил на България, че не мисля, че трябва да се връщаме към него\", коментира Симеонов.\r\n\t\r\n\tКолкото до вота на недоверие срещу правителството, който БСП ще внесе на 17 януари, вицепремиерът заяви: \"Той няма аргументи - всичко е изсмукано от пръстите. Защо сега от опозицията заговориха за серията убийства, които се случиха през последните дни, а преди това имаха други изсмукани от пръстите и лишени от основания мотиви?\"\r\n\tВицепремиерът добави, че е спокоен за коалицията.\r\n\tПо думите му установяването на НФСБ на ул.\"Раковска\" 134 не е подарък. \"Вчера влязохме в тези помещения, които ни се предоставиха. В плачевно състояние са, не е правен ремонт”, коментира Симеонов. По думите му сградата е знакова и за него, защото е сред първите основатели на СДС в Бургас.\r\n\t\r\n\tПо повод новата снимка, показваща Елена Йончева при срутен участък от ограда на турската граница, Симеонов заяви, че районът е такъв, че подобни стихии се случват.\r\n\t\"В периода на големи дъждове има паднали участъци - виждате ли какво се е съборило, каква стихия е. Наклоните са стръмни, маса от дървета и камъни\", коментира Симеонов.\r\n\tТой прогнозира, че и занапред ще има паднали огради, защото все пак има дъждове, ветрове, природни стихии.\r\n\tУточни, че в последните три седмици няма нито един минал през оградата. Това е не само заради съдействието на турските власти, но и заради натрупания опит на полицаите.", "date": "2018.01.12", "title": "Валери Симеонов e против допълнителните 100 млн. лв. за МВР"}
{"url": "http://www.mediapool.bg/poptodorova-pohvali-donald-tusk-i-lilyana-pavlova-news274186.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият посланик на България в САЩ Елена Поптодорова похвали председателя на Съвета на ЕС Доналд Туск за изключителната му реч при откриването на българското европредседателство и ресорния министър Лиляна Павлова за целеустремеността й.\r\n\t\"Доналд Туск е много високо качество политик\", каза Поптодорова пред Нова телевизия. Тя определи речта му като \"ораторско изказване\".\r\n\t\"От дълго време не съм чувала такова у нас. Защото нападките и логореята не са ораторство\", коментира бившият дипломат. Тя посочи, че политическото лидерство на първо място се изразява именно в това да умееш да говориш на хората си.\r\n\tПоптодорова похвали и работата на министъра за българското европредседателство Лиляна Павлова.\r\n\t\"Това правителство има голям късмет с нея заради целеустремеността й\", каза Поптодорова.\r\n\tТя засегна и евентуалното бъдещо присъединяване на страната ни към Еврозоната. \"То няма да бъде безболезнено и трябва да се обясни на хората какво точно означава\", заяви бившият посланик.\n\n\r\n\tВ четвъртък финансовият министър Владислав Горанов каза, че България официално ще кандидатства за влизане в чакалнята на еврозоната до края на юни.", "date": "2018.01.12", "title": "Поптодорова похвали Доналд Туск и Лиляна Павлова"}
{"url": "http://www.mediapool.bg/feisbuk-vavezhda-golemi-promeni-za-potrebitelite-news274184.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканската компания \"Фейсбук\" (Facebook) обяви, че въвежда голяма промяна в ползваната от над два милиарда потребители едноименна социална мрежа. Занапред в основната рубрика \"Новини\" ще се отдава предимство на снимки и публикации на семейството и приятелите, за сметка на съдържанието, публикувано от търговски марки, медии, известни личности и други страници, освен ако то не бъде подсилено под формата на реклама, съобщиха агенциите.\r\n\tТова е най-голямата стратегическа реформа на съдържанието през последните години в социалната мрежа. Нейният алгоритъм досега приоритизираше съдържание, което да провокира потребителя да хареса или коментира.\r\n\t33-годишният съосновател на компаниятаМарк Зукърбърг написа в профила си, че целта вече не е такава и вместо това \"Фейсбук\" ще помага на потребителите си да имат \"по-смислени социални контакти\". \"Когато въведем това, ще виждате по-малко публикации на фирми, марки и медии\", каза той. Платените рекламни съобщения обаче, ще продължат да се появяват.\r\n\t\"Фейсбук\" и конкурентните му социални мрежи бяха залети от критики, че техните продукти засилват възгледите на потребителите по социални и политически въпроси. Компанията бе разкритикувана, че алгоритмите ѝ може да са отдали приоритет на подвеждащи новини и неверни информации и по този начин е било повлияно на президентските избори в САЩ през 2016 г.\r\n\tПромените няма да засегнат рекламите и вероятно ще нанесат удар върху бизнеси, които искат да се популяризират, без да плащат за реклама, отбеляза \"Асошиейтед прес\".", "date": "2018.01.12", "title": "\"Фейсбук\" въвежда големи промени за потребителите"}
{"url": "http://www.mediapool.bg/tazi-vecher-se-ochakvat-parvite-valezhi-ot-snyag-za-2018-g-news274187.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТази вечер се очакват първите за 2018-а година съществени валежи от сняг. Това показват данните на Националния институт по метрология и хидрология при БАН.\r\n\tПривечер ще започне да вали в Северна България и по високите полета от Западна България, а в нощните часове сняг ще има почти навсякъде без Югоизточна България, където ще вали дъжд. Възможно е да се натрупа и снежна покривка.\r\n\tМаксималните температури в петък ще са между 4 и 9 градуса, за София – около 4градуса. \r\n\tПрез следващите дни в страната ще застудява и максималните температури ще бъдат под нулата.\r\n\tВ събота и неделя ще бъде и много ветровито.\n\n\r\n\tВ събота валежите от сняг ще продължат в цялата страна с изключение на югоизточните райони, където ще вали дъжд.\r\n\tВ неделя се очаква спиране на валежите.\r\n\tЗа завръщането на зимата у нас е виновен средиземноморски циклон, който се образува над Испания преди няколко дни и причини огромни проблеми в Алпите.", "date": "2018.01.12", "title": "Тази вечер се очакват първите валежи от сняг за 2018 г."}
{"url": "http://www.mediapool.bg/parlamentat-othvarli-s-golyamo-mnozinstvo-vetoto-varhu-antikoruptsionniya-zakon-news274188.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът очаквано преодоля в петък ветото на президента Румен Радев, наложено върху антикорупционния закон и прие отново спорните текстове с голямо мнозинство. Проектозаконът окончателно бе приет със 146 гласа \"за\" срещу 76 \"против\", които дойдоха само от депутати от БСП.\r\n\tПрезидентът се закани да наложи вето върху закона преди първото му приемане от Народното събрание през декември м.г. Още на 2 януари той изпълни обещанието си с аргумента, че оспорва нормативния акт в цялост. Това е първият цялостен закон, върху който Радев упражни правото си на вето.\r\n\tОсновният му аргумент беше, че има риск от политическо овладяване на антикорупционната комисия, която ще прилага закона. Причината е в това, че целият ѝ състав ще се назначава от депутатите, а след това членовете могат да се отстраняват с обикновено мнозинство.\r\n\tОсвен това държавният глава посочваше, че законът допуска възможност за злоупотреби със СРС-та и нарушение на човешките права. Радев бе и срещу липсата на защита за авторите на корупционни сигнали и липсата на съдебен контрол върху действията на новата комисия. Още при подготвянето на новия антикорупционен закон на ГЕРБ президентът заяви, че законът няма да свърши работа, тъй като комисията \"Антикорупция\" няма да има разследващи функции, за каквито настояваше БСП.\r\n\t\r\n\tОт краткия дебат най-силно впечатление направи изказването на лидера на \"Атака\" Волен Сидеров, който от отявлен борец с корупцията се люшна в другата крайност. Той обясни, че българските \"соросоиди клепат България като най-корумпираната в ЕС\", което не било вярно.\r\n\t \r\n\t\"Публикациите в чуждите издания, които очернят страната ни като корумпирана, се правят от наши сороси\", каза най-сериозно Сидеров. Той цитира статията за България в авторитетния британски вестник \"Гардиън\", която му \"проглушила ушите\". Сидеров напомни, че вестникът се е позовал на твърденията на ръководителя на Центъра за изследване на демокрацията Огнян Шентов. По думите на Сидеров той бил активист от \"Соросова организация\"\n\n\r\n\t \r\n\t\"Българин ни клепа и оттам идва тази нечиста струя\", каза Сидеров и каза, че щял да подари на Жан-Клод Юнкер бутилка ракия. \"Следобед имам намерение да подаря на г-н Юнкер една бутилка хубава ракия. Аз питам, това корупция ли е?\", обърна се той към председателя на Народното събрание Цвета Караянчева.\r\n\t \r\n\tСидеров допълни, че законът \"сигурно имал недостатъци\", но ветото на президента, към който \"той имал уважително отношение\", не се фокусирало върху правилните текстове. Лидерът на антиевропейската партия \"Атака\" призова България трябва да даде положителен знак към Европа с приемането на закона.\r\n\t \r\n\tКрум Зарков (БСП) призова народните представители да подкрепят ветото, за да може законът да се пренапише.\r\n\t \r\n\t\"Този закон няма да проработи, ще попречи и ще може да мачка. Не само политици, а всеки български гражданин. И до ден днешен нямаме отговор как ще бъдат използвани специални разузнавателни средства пред гражданския съд\", каза Зарков.\r\n\t \r\n\tПо време на краткия дебат лидерът на БСП Корнелия Нинова призова парламентът да приеме \"надпартиен\" закон за борба с корупцията.\r\n\t \r\n\t\"Днес управлява ГЕРБ, утре ще е БСП - нека не правим закон за един мандат, защото корупцията е надпартиен въпрос. Ветото на президента беше като че ли последен шанс да коригирате политиката си по отношение на корупцията\", каза Нинова.\r\n\t \r\n\tТя коментира изказването на Сидеров с думите: \"Ако оценката на външните медии е под въздействие на соросоиди, добре. Питам ви 83 % от българските граждани, които определят корупцията като проблем номер 1 на управлението, соросоиди ли са?\".\r\n\t \r\n\t\"Уви, вие не признавате корупцията за проблем. Как да го решите тогава?\", допълни Нинова. Тя призна, че дебатът около закона е бил изроден от спор кой да назначава състава на антикорупционната комисия.\r\n\t \r\n\tЛидерът на парламентарната група на ГЕРБ Цветан Цветанов заложи на общи фрази.\r\n\t \r\n\t\"Президентът и БСП играят в един отбор, но от ГЕРБ сме в отбора на България – ще работим за борбата срещу корупцията. Днес като отхвърлим ветото на президента, страната ни ни ще изпълни един ангажимент към ЕК“, каза Цветанов.\r\n\t \r\n\t\r\n\t\r\n\tВ проектозакона на БСП, който бе отхвърлен от мнозинството през октомври, се предвиждаше председателят на антикорупционния орган да бъде назначаван от президента, а не от парламента, какъвто е окончателно приетият в петък вариант на управляващите. Той също предвиждаше възможност антикорупционна комисия да подслушва и проследява граждани, но това да се използва само за разследване на антикорупционни престъпления. БСП беше против обединяването на комисиите за конфискация и борбата с конфликта на интереси, както се случи в приетия закон на ГЕРБ.\r\n\tТака бъдещата антикорупционна комисия ще се превърне в четвъртия орган в държавата, който може да подслушва и следи граждани. Другите са прокуратурата, МВР и ДАНС. Проблемът е, че антикорупционната комисия на ГЕРБ няма да има разследващи функции. Именно това предизвиква огромни притеснения сред правозащитните организации. Основният проблем е, че комисията ще събира безцелно чувствителна информация за политици и граждани.\r\n\tКонцепцията на ГЕРБ предвижда най-общо обединяване на няколко различни структури под шапката на единната антикорупционна комисия. В нейното ядро ще влязат Комисията за отнемане на незаконно придобито имущество, Комисията за борбата с конфликта на интереси, както и дирекцията в ДАНС за борба с корупцията.\r\n\tАнтикорупционният закон предвижда още отстраняване от публична позиция на служители, хванати в конфликт на интереси. При такива случаи те в продължение на една година няма да имат право да работят на публична позиция, да сключват трудови договори, договори за консултантски услуги и други.\r\n\tПодателите на сигнали за корупция обаче няма да се ползват от защита срещу последващо съдебно преследване. Това означава, че всеки, който е подал сигнал, ще може да стане обект на дело за непозволено увреждане или клевета. В крайна сметка антикорупционният закон може да се превърне в оръжие срещу разследващата журналистика.", "date": "2018.01.12", "title": "Парламентът отхвърли с голямо мнозинство ветото върху антикорупционния закон"}
{"url": "http://www.mediapool.bg/yaponskiyat-premier-shte-poseti-bulgaria-news274189.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонският премиер Шиндзо Абе отпътува от Токио за първата визита на японски ръководител в трите балтийски страни, България, Сърбия и Румъния, съобщи Франс прес.\r\n\t \r\n\tВъпреки относителното успокояване на обстановката с наближаване на Зимните олимпийски игри в Южна Корея, Абе продължава да призовава за \"максимален натиск\" върху Северна Корея заради ядрената й и ракетна програма.\r\n\t \r\n\t\"Искам да потвърдя сътрудничеството ни по севернокорейския проблем и други неотложни въпроси, пред които е изправена международната общност\", заяви премиерът пред журналисти преди отпътуването си.\n\n\r\n\t \r\n\tАбе е придружен от представители на над 30 японски компании. Компания \"Мицубиши корпорейшън\" изпраща представители и в шестте страни, а фирмата за компютърно оборудване и услуги Фуджицу Естония - в Литва, Латвия и България.\r\n\t \r\n\tПредставители на компанията за компютърни обслужване \"Ен Ти Ти Дейта\", дъщерна фирма на телекомуникационния гигант Ен Ти Ти, ще посетят България, Сърбия и Румъния, а на компания \"Джапан тобако\" – Сърбия.\r\n\t \r\n\t\"Трите балтийски страни са логистични центрове\", коментира друг дипломат, виждайки в тях входна врата към Европейския съюз, руския пазар и пазарите на бившите съветски републики.\r\n\t \r\n\t\"Югоизточна Европа предлага висококвалифицирана работна ръка\", обобщи той, говорейки за България, Румъния и Сърбия.\r\n\t \r\n\tЯпония иска да засили присъствието си в района, където Китай бързо развива контакти. Шестте страни, които ще посети Шиндзо Абе, са част от група на 16 страни от Централна и Източна Европа и Балканите, които имат ежегодна среща на върха с Китай.", "date": "2018.01.12", "title": "Японският премиер ще посети България"}
{"url": "http://www.mediapool.bg/sledvashtite-evropeiski-izbori-shte-sa-na-23-26-mai-2019-g-news274191.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент предложи следващите европейски избори да бъдат произведени в периода 23-26 май 2019 г. - близо два месеца след програмираното излизане на Великобритания от ЕС, съобщи Франс прес, като се позова на няколко парламентарни източника.\r\n\t \r\n\tТе съобщиха, че датите са уговорени на среща на председателите на политическите групи в ЕП.\r\n\t \r\n\tРешението трябва да бъде взето през следващите месеци с единодушие от Съвета на ЕС след консултация с ЕП.\n\n\r\n\tЕвропейският парламент сега има 751 депутати. Техният брой обаче може да бъде намален след Брекзита, предвиден за март 2019 г.\r\n\t \r\n\tВеликобритания има 73 евродепутати. ЕП предложи наскоро 22 от тези места да бъдат преразпределени между други страни членки, а 51 - да бъдат премахнати.\r\n\t \r\n\tТой направи уговорката, че въпросните 51 мандата все пак може да бъдат запазени при евентуално бъдещо разширяване на Европейския съюз, както и при създаване на транснационални листи - предложение на френския президент Еманюел Макрон.", "date": "2018.01.12", "title": "Следващите европейски избори ще са на 23-26 май 2019 г."}
{"url": "http://www.mediapool.bg/ard-v-bulgaria-pochti-nishto-ne-stava-bez-podkup-news274192.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Горе-долу за 30 евро минаваш границата. Понякога съм давал и 50 евро\" – с това откровение на един български шофьор на камион започва репортажът на германската телевизия AРД от България. Шофьорът, който предпочита да остане анонимен, признава, че мнозина избягват дългите опашки на българската граница с помощта на подкупи. \"Шофьори, които знаят, че са претоварени, отиват направо в митницата, плащат си и минават без да ги проверяват\", казва той.\r\n\tАлександър Стамболийски от Съюза на транспортните работници потвърждава тази порочна практика. \"Тази корупция се приема за даденост, като нещо нормално. Транспортните фирми дори специално предвиждат разходи за такива практики\", отбелязва той.\r\n\t\r\n\tПроблемът далеч не приключва с транспортния бранш, посочва авторът на репортажа Сърджан Говедарица. Той разказва, че почти навсякъде в България се дават подкупи - от службата по гражданско състояние до пътната полиция. Репортерът е разговарял и с представители на Центъра за изследване на демокрацията (ЦИД), откъдето са установили, че през 2016 година в България са осъществени 1,3 милиона корупционни сделки, като 22 процента от българските граждани са участвали пряко в такива договорки. \"Това се явява корупция, чието ниво съответства на това в страните от Западните Балкани, които все още не са част от ЕС. Сравнено с Централна Европа, корупцията в България е от 3 до 4 пъти по-висока\", казва Руслан Стефанов от ЦИД.\r\n\tВаня Нушева от българското представителство на \"Трансперънси интернешънъл\" свързва проблема с лошо работещата българска администрация. \"Неефективното функциониране на администрацията е един от основните фактори за разпространение на корупцията и за оказването на корупционен натиск върху бизнеса и гражданите\", казва тя.\r\n\tСпоред нея макар и да е налице напредък в определени области, са нужни целенасочени усилия най-вече по отношение на  политическата корупция.\r\n\t\"Именно там трябва да се фокусират усилията, в т.ч. върху проблема за финансирането на политическата дейност, регламентирането на лобизма и т.н. Когато говорим за корупция, тук трябва да имаме предвид не само плащането на подкупи, но и други изразни форми – търговията с влияние, злоупотребата с власт и публични ресурси, начинът, по който се провеждат процедури по избор на лица, заемащи високи позиции в управлението на изпълнителната власт, съдебната система и регулаторните институции, посочва Нушева. Тя цитира данни от Световният индекс за възприятие на корупцията, според който българските граждани оценяват като най-силно засегнати от корупция институциите на съдебната система и парламентът.\n\n\r\n\tПроблем е и фактът, че корупцията рядко се докладва. А в редките случаи, когато това все пак се случва, обикновено всичко остава без последици. Годишно в България за корупция биват осъждани едва 150 до 200 души. Това нещо трябва спешно да се промени, казва Руслан Стефанов от ЦИД: \"От една страна трябва да има по-лесен начин гражданите да могат да сигнализират, а от друга трябва да е ясно, че всеки, който участва в корупционна схема, подлежи на наказание. Днес при нас това определено не е така. Защото ако някой реши да докладва случай на корупция, е твърде вероятно да не постигне нищо - най-много сам да бъде наказан. Така е, след като е тръгнал да се бори срещу една установена практика.\"\r\n\t\r\n\tИменно срещу тази практика ЕС често дърпа ушите на България, посочва репортерът на АРД и добавя, че обикновено това остава без последствия. В репортажа се припомня още, че заедно с Румъния страната е поставена под особено наблюдение - включително заради пропуски в борбата срещу корупцията. Изтъква се и това, че през шестте месеца на своето европредседателство България ще настоява за премахването на механизма за наблюдение. Авторът цитира заместник-председателката на парламента Деница Златева, според която е важно да бъде задействан ефективен механизъм за справяне с корупцията, а не просто да бъде създаден един нов административен орган - само за пред Брюксел.\r\n\tБългария изглежда твърде далеч от тази цел, заключава АРД и припомня, че приетият в края на 2017 година антикорупционен закон не може да влезе в сила. Причината: президентът на страната Румен Радев наложи вето, тъй като, според него, законът не разкрива корупционните схеми и модели, а инструментите за превенция на явлението не са ефективни, посочва авторът и добавя: Нещо повече - държавният глава смята, че законът може да бъде използван от управляващите като инструмент за разправа с неудобните. А междувременно опозицията обяви, че ще внесе вот на недоверие на правителството.\r\n\tВ края на репортажа на AРД се посочва, че България остава в плен на корупцията. Тя е нещо като неписан закон, казва шофьорът на камиона, който е цитиран и в началото на материала. \"Тук работят само срещу подкуп. И всички трябва да си плащат\", признава той.", "date": "2018.01.12", "title": "АРД: В България почти нищо не става без подкуп*"}
{"url": "http://www.mediapool.bg/standartat-v-rusiya-fizicheskoto-otselyavane-kato-nachin-na-zhivot-news274193.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФизическото оцеляване стана начин на живот за милиони хора в Русия, констатира в. \"Независимая газета\". Над една трета от жителите на страната признаха, че не са потребители, коментира руският всекидневник проучване на холдинга \"Ромир\".\r\n\t \r\n\tТрийсет и шест на сто от участниците заявяват, че от половин година не са правили \"никакви големи покупки\" - обувки и дрехи, битова техника, жилища и коли. Делът на руските граждани, изключващи се от потреблението, е бил по-голям само в разгара на кризата през 2015 г. \"А 42 на сто от запитаните не смятат да купуват нищо и през близките шест месеца\", посочва изданието.\r\n\t \r\n\tОценки на Руската академия за народно стопанство и държавна служба гласят, че в сравнение с нивото отпреди кризата, януари-октомври 2013 г., доходите на населението, заплатите и пенсиите реално са намалели съответно с 9.1,  4 и  2.5 процента.\n\n\r\n\t \r\n\tВластите признават, че близо 20 милиона души, 13.5 на сто от жителите на Русия, живеят с доходи под жизнения минимум. В навечерието на президентските избори през март те решават проблема оперативно - от 1 януари минималните заплати трябва да стигнат 85 на сто от жизнения минимум, а от 1 май дори 100 процента. \r\n\t \r\n\tСпешно се вземат и други мерки - пенсиите и заплатите в бюджетния сектор се индексират според инфлацията, подпомагат се семействата с деца. \r\n\t \r\n\tНо дори и спешните мерки може да не подействат, предупреждават експерти на всекидневника. \"Защото става дума за преразпределителни мерки, при това криещи риск от намаляване на заетостта\", обяснява икономистът Вадим Новиков.\r\n\t \r\n\tХората в Русия \"затъват в мизерия. За разлика от правителствените чиновници гражданите у нас живеят в тази реалност и не виждат никакъв \"умерен икономически растеж\". Затова намаляват разходите си\", отбелязва пред \"Независимая газета\" Михаил Шчапов, депутат комунист от Държавната дума. \r\n\t \r\n\tПрез изтеклата година преточването на пари от джобовете на хората в бюджетите на руските монополи не намаля, а рязко се ускори, пише вестникът в друг материал.\r\n\t \r\n\tЦените на комуналните услуги \"изпревариха двойно инфлацията\" в Русия. Официално средният ръст на потребителските цени в страната за 2017 г. бе 2.5 на сто, а плащанията за жилищно-комунални услуги пораснаха с повече от 5 процента, уточнява той. \r\n\t \r\n\tМиналата година руските власти неоправдано измъкнаха от хорските портмонета в полза на комуналните монополи 80 милиарда рубли отгоре. \r\n\t \r\n\tПри това чиновниците се престориха, че няма нищо страшно в това \"комунално пускане на кръв\". И руското правителство явно не се кани да компенсира на хората несправедливото надплащане, резюмира изданието, цитирано от БТА.", "date": "2018.01.12", "title": "Стандартът в Русия: физическото оцеляване като начин на живот"}
{"url": "http://www.mediapool.bg/tramp-otmeni-poseshtenieto-si-drugiya-mesets-vav-velikobritaniya-news274194.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп отмени посещението си другия месец във Великобритания, където трябваше да открие новото посолство на страната си в Лондон, съобщиха информационните агенции.\r\n\t \r\n\t\"Причината, поради която отмених моето пътуване до Лондон, е, че аз не поддържам решението на администрацията (на предишния президент на САЩ Барак) Обама да продаде за жълти стотинки едно от най-добрите посолства в Лондон само за да построи след това ново в отдалечен район за 1.2 милиарда долара. Лоша сделка. Няма да прережа лентата (на церемонията по откриването)\", коментира Тръмп в Туитър.\r\n\t \r\n\tПо-рано днес британски медии писаха, че посещението е отменено. Според вестник \"Гардиън\" Тръмп се е отказал от визитата \"на фона на опасенията от масови протести\", отбелязва ДПА.\n\n\r\n\t \r\n\tБританският премиер Тереза Мей покани американския президент на държавно посещение при срещата им в Белия дом миналата година. Активисти се заканиха да организират масови протести, а депутати - да не позволят на Тръмп да говори пред парламента.\r\n\t \r\n\tБританското правителство все още не е определило дати за държавното посещение на американския президент, но уговори \"работна визита\", която да съвпадне с церемонията по откриването на новото посолство на САЩ. Тя е била насрочена за 26-27 февруари, пише вестник \"Дейли мейл\", цитиран от ТАСС.\r\n\t \r\n\tСпоред британския ежедневник Тръмп обаче \"охладнял към идеята\", тъй като не останал доволен от съгласуваните \"условия и равнище на посещението\".\r\n\t \r\n\tТака новото посолство на САЩ в Лондон ще бъде открито от държавния секретар Рекс Тилърсън.", "date": "2018.01.12", "title": "Тръмп отмени посещението си другия месец във Великобритания"}
{"url": "http://www.mediapool.bg/kitaiski-kompanii-nalagat-nova-forma-na-globalizatsiya-ot-senegal-do-etiopiya-news274195.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайското \"настъпление\" в Африка започва да променя лицето на континента. Според някои оценки вече над един милион китайци са се преселили в Африка по различни причини. На много места те оставят отпечатъка си върху всекидневието, можете да ги срещнете при всеки вътрешноафрикански полет - китайци от всякакви класи и произход, от ръководители на държавни концерни през строителни работници, бизнесдами и туристи до продавачи на химикалки. \r\n\t \r\n\tЧесто това са хора със силен пионерски дух и все по-често можете да чуете истории като разказаната от бизнесмена, пристигнал в Кот д'Ивоар без да знае и дума френски, който за няколко седмици построява фабрика за ПВЦ. Това е предприемаческа класа, която за трите десетилетия главоломен китайски растеж се е научила да се справя с постоянни трудности и е осъзнала, че големият риск предлага и големи възможности. От полза е също, че самият Китай до неотдавна бе развиваща се страна - предприемачите са запознати с този тип пазар и имат подходящите продукти.\r\n\t \r\n\tСлед три десетилетия политика на реформи Китай се промени и сега е негов ред да променя света. За изключително кратко време той стана най-важният търговски партньор на Африка, изпреварвайки останалите с голяма преднина. Стойността на стоките, изтъргувани между Китай и континента през 2015 година, достигна 188 милиарда долара или над три пъти търговския обем с Индия, която е вторият по големина партньор на Африка. Дълго време отношенията следваха простичък сценарий - китайското правителство търси ресурси и политически партньори, a за постигането на тази цел държавните му компании строят пътища и правителствени сгради. Те прегръщат всички, дори най-лошите автократи - прозрачността и системата на управление са без значение. Практики, заради които мнозина обвиняват Китай в неоколониализъм.\n\n\r\n\t \r\n\tСега обаче отношенията между Китай и Африка стават по-сложни. Да вземем за пример Зимбабве. Само седмица преди военните да свалят от власт дългогодишния диктатор Робърт Мугабе през ноември, шефът на зимбабвийската армия пътува до Пекин. Дали там е получил одобрение за преврата? Това би било нарушение на принципа за ненамеса в работите на друга държава, който Китай традиционно спазва. Появява се обаче принципен конфликт - предвид мащаба, с който се увеличават китайските интереси по света, Пекин може да прецени, че е необходимо да се намеси, макар по-рано да порицаваше подобни действия.\r\n\t \r\n\tГолемите сделки в Африка все още се правят от китайската държава и нейните предприятия. Освен тях обаче има и много частни \"войници на късмета\", чиито брой според консултантската компания MsKinsey е близо 10 000. Сред тях има такива, които извършват хищническа експлоатация, занимават се с нелегален дърводобив или риболов. Има обаче и други, които обучават и създават работни места, предлагат нови проекти и съживяват икономиката. Сред 1000-та компании, които MsKinsey анкетира, 89 % процента посочват, че служителите им са африканци. Това означава 300 000 нови работни места.\r\n\t \r\n\t\r\n\t \r\n\tКитайската държава отдавна следва доказала стратегията на меката сила, която се е доказала като успешна, създавайки например институти \"Конфуций\", аналог на германския институт \"Гьоте\".\r\n\tИнтересно е, че честните компании също започнаха да възприемат този принцип. В бедняшко предградие на Найроби китайски компании раздават хуманитарни помощи. Стремежът е да се дистанцираме от образа на жадни за печалба китайци, казва един от участниците.\r\n\t \r\n\tКогато е необходимо, предприемачите дори се включват в националните стратегии на държавите, където работят. Пример е Етиопия.\r\n\t \r\n\tВ столицата Адис Абеба трамвайната линия преминава през града, който в задъханото си бързане към модерността не полага особени грижи за външния си вид. Линията е престижен проект, построен от китайци и единствен на целия континент извън Република Южна Африка (РЮА). В града е централата на Африканския съюз (АС) и Адис Абеба е показна витрина, нещо като местната столица на Африка. Всички африкански страни имат в него свои представителства.\r\n\t \r\n\tТук може да се види как се правят нещата, с китайците и от китайците. Близо до новата централа на АС, построена от китайци, са разположени офисите на китайски държавни компании. Китайските строителни фирми са из целия град. Китай не само е най-големият източник на финансиране за инфраструктурни обекти на континента, но и 50 % от международните проекти се изпълняват от китайски компании.\r\n\t \r\n\tДипломати от средите около АС разказват, че представителите на само две държави не трябва да си уговарят срещи предварително, а направо влизат навсякъде с предимство - домакините от Етиопия и китайците.\r\n\tНаред с РЮА, Етиопия е най-важният африкански партньор на Китай.\r\n\t \r\n\tОще Мао Цзедун поставя на пиедестал етиопския император Хайле Селасие, знаейки каква тежест има той като представител на свободна Африка. С изключение на кратката окупация от Италия по времето на Мусолини, Етиопия остава пощадена от колониално господство. Усилията на Мао се отплащат. Когато ООН през 1971 година гласува дали мястото в Общото събрание и Съвета за сигурност да бъде дадено на Пекин или на Тайпе, много от необходимите гласове идват от Африка.\r\n\t \r\n\tЕтиопия избра китайския модел на развитие и изцяло заложи на индустриализацията.\r\n\t \r\n\t\"Ще станем Китай в Африка, промишленото сърце на континента\", обещават непрекъснато етиопските лидери. В цялата страна китайски фирми изграждат индустриални паркове. Китайски предприемачи инвестират, подкрепени от правителството в Пекин, и Етиопия, повече от всяка друга страна в Африка, следва китайския модел. \r\n\t \r\n\tПромишлена зона \"Аваса\" край Адис Абеба. Управителят на текстилна фабрика Дани Лю работи в бранша от 31 години. Той е преживял времето, когато работници от всички части на Китай са се стичали към заводите в южната част на страната, където са произвеждали стоки за целия свят. Той обаче става свидетел също така как изведнъж работниците стават по-малко и по-скъпи. \"Резултат от политиката на едно дете\", посочва Лю.\r\n\t \r\n\tЕвтиното производство за останалата част от света вече не е изгодно. Още в края на 90-те години китайското правителство дава нови указания на предприятията - да излязат по света, в други страни, и да изградят глобални компании, разказва той. Когато през 2008 година избухва световната финансова криза и търсенето от Запада намалява, натискът върху китайските компании се засилва, те са принудени да търсят нови пазари. \r\n\t \r\n\tВъпреки всички проблеми Етиопия има огромен потенциал, убеден е Лю. С над 100 милиона жители страната има второто най-многобройно население в Африка, хората са млади, а заплатите ниски. По оценки на икономисти към 2034 година се очаква в Африка да има 1.1 милиарда души в трудоспособна възраст.\r\n\t \r\n\tДо 2025 година африканските потребители биха могли да харчат 5.6 трилиона долара годишно.\r\n\tАфрика е последният континент, на който му предстои да се развива, според Александър Демиси, етиопец, израснал в Германия, основател на консултантската компания China Africa Advisory.\r\n\t \r\n\t\r\n\t \r\n\tКитай не губи време. Телекомуникационните гиганти Huawei и ZTE изградиха голяма част от дигиталните мрежи в Африка. Следвайки плана си \"Нов Път на коприната\", Китай строи пристанища, тръбопроводи, жп мрежи по целия свят, включително в Източна Африка.\r\n\t \r\n\t\"Когато се вгледате в китайските инфраструктурни проекти, се вижда каква е целта им - влияние в целия регион\", казва Демиси.\r\n\t \r\n\tДжибути, по-малкият съсед на Етиопия на Африканския рог, вече стана стратегически център, след като там бе открита първата китайска военна база. Сега престои страната да стане също финансов и логистичен център за Източна Африка - \"нещо като Сингапур, където големите китайски банки вече предявиха претенциите си\", допълва Демиси. Китай не само разширява местното пристанище, но и работи по множество обекти в Танзания и Кения, които се конкурират за най-големите пристанищни съоръжения в Източна Африка. Инфраструктурата бива допълнена от различни жп линии. Отсечката Момбаса-Найроби току-що е завършена, а между Джибути и Адис Абеба трябва скоро да бъде открита. Двете линии някой ден ще бъдат свързани и разширени към Уганда, Бурунди, Руанда, Конго, Судан.\r\n\t \r\n\tГолямата далечна цел е в бъдеще да бъдат свързани Западна и Източна Африка. Щом Китай успее да наложи стандартите си с всички тези големи договори, ще последват още много други поръчки - за услуги, за резервни части, пояснява Демиси.\r\n\t \r\n\tАфрика е континентът, където китайските компании могат със светкавична скорост да се превърнат в глобални играчи, където Китай може изключително активно да оформя глобализацията. Тези инициативи включват изкупуване на южноафрикански медии, изпаднали в тежки финансови затруднения, от китайски компании, за да се създаде общественост, както си я представя партията (Китайската комунистическа партия - бел. прев.). Демиси е наясно с това, но оценява положително китайското участие. Инфраструктурата е крайно необходима и никоя друга страна не може да си позволи това, което Китай прави. Страна като Етиопия най-накрая има шанс да се развие и е в много добра позиция да се възползва от китайския интерес за нуждите си, посочва той.\r\n\t \r\n\tАламайеху Геда, професор по икономика в университета на Адис Абеба, е по-скептичен. Той отдавна проучва китайската икономическа стратегия и подчертава, че трябва да се отчитат не само преките инвестиции, но и кредитите.\r\n\t \r\n\t\"Китайските преки инвестиции в Етиопия през последните десет години достигат 600 милиона долара, кредитите обаче са за 70 милиарда, посочва експертът.\r\n\t \r\n\t\"Китайците променят играта. Кредитите отиват при правителството. Всички кредити са свързани с конкретни проекти, например в сферите енергетика или инфраструктура, и се изпълняват от китайски фирми. Няма нито един кредит, който да не носи някаква полза на китайската икономика\", подчертава той. По думите му, китайското правителство от рано е започнало да обвързва помощите за развитие със стимулирането на външноикономическата дейност, оформяйки принцип \"на взаимната изгода\". \r\n\t \r\n\tГеда признава, че страната му наистина се нуждае от цялата тази инфраструктура. Какво обаче ще стана, ако един ден независимостта трябва да бъде пожертвана, щом етиопците вече не могат да изплащат кредитите си, коментира с тревога той.\r\n\t \r\n\t\"Тогава китайското правителство може да изиска например, етиопските авиокомпании да купуват китайски самолети вместо Boeing или Airbus\". Геда нарича това \"стратегическата уязвимост\" и според него има само един начин тя да бъде избегната. \"Нуждаем се от експертни познания във всяко отношение, но най-вече на масата за преговори\", убеден е той.", "date": "2018.01.12", "title": "Китайски компании налагат нова форма на глобализация от Сенегал до Етиопия"}
{"url": "http://www.mediapool.bg/dvutsifren-skok-na-tsenite-v-hotelite-i-na-samoletnite-bileti-prez-dekemvri-news274196.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПотребителските цени в България са се увеличили с 2.8 на сто на годишна база през декември 2017 г.\r\n\tСредногодишната инфлация за миналата година спрямо предходната е 2.1%. За сравнение средногодишната инфлация през 2016 г. беше отрицателна (-0,8%). Така показателят се връща на положителна територия за първи път от три години, показват данните на НСИ.\r\n\tОт тях се вижда, че в месеца с най-много празнични дни драстично са скочили цените на самолетните билети – с над 30% и в хотелите във ваканционни центрове и курорти - със 17.2%.\r\n\tОсвен празниците другата причина за повишаването на цените е и ръстът на петрола на световните стокови пазари. През декември горивата поскъпват, като увеличението при дизела е с 1.6%, автомобилният бензин А95Н – 1.3%, бензинът А98Н – 1.1%, а газ пропан-бутан за ЛТС - с 1.7%.\r\n\tПри горивата за отопление ръстът достига съответно 1.1% за газообразните и 1.3% за течните.\n\n\r\n\tУвеличават се и цените на водоснабдяването, канализационните услуги и услугите за пречистване на водата – съответно с 1.3%, 4.8% и 0.5%.\r\n\tОт потребителските групи най-силен ръст отчитат цените в сектора за развлеченията и културата – 3.3%, следвани от транспорта с 1.9% и ресторантите и хотелите с 1.1%.\r\n\tПрез декември спрямо ноември храните и безалкохолните напитки са поевтинели с 0.2%, алкохолът и цигарите са запазили цените си непроменени, а разходите за жилища, режийни разноски и горива са нараснали средно с 0.2%.\r\n\tПрез декември най-голямо понижение на цените е отчетено при обувките и облеклото – 0.6%, заради стартиралите намаления.", "date": "2018.01.12", "title": "Двуцифрен скок на цените в хотелите и на самолетните билети през декември"}
{"url": "http://www.mediapool.bg/germaniya-shte-ima-nova-golyama-koalitsiya-news274190.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания най-вероятно отново ще бъде управлявана от „голяма коалиция“ с канцлер Ангела Меркел, което ще бъде нейният четвърти мандат на този пост. Това стана ясно след края на маратонските проучвателни преговори, проточили се до рано сутринта в петък. ДПА отбелязва, че проучвателните преговори бе предвидено да завършат още снощи. Последната среща обаче се проточи повече от 24 часа.\r\n\t \r\n\tГерманските консерватори и социалдемократи са стигнали до съгласие, че могат отново да управляват заедно и до споразумение по план за започване на същинските, официални преговори за съставяне на коалиционно правителство.\r\n\t \r\n\tТака или иначе днешното принципно споразумение увеличава шансовете да се сложи край на месеците на политическа несигурност в Германия след парламентарните избори през септември, която отслаби ролята на страната на международната сцена и повдигна въпроси колко дълго ще остане на поста канцлерът Ангела Меркел, отбелязва Ройтерс.\r\n\t\r\n\tЗа да бъде споразумението прието окончателно, е необходимо то да бъде одобрено от партийните ръководства на консерваторите и социалдемократите, посочва Франс прес.\n\n\r\n\t \r\n\tАко преговорите се бяха провалили, единствените оставащи варианти за Меркел щяха да бъдат съставяне на правителство на малцинството или свикване на нови избори.\r\n\t \r\n\tМеркел уверена за бъдещето на Европа със следващото германско правителство\r\n\tВ петък Меркел изтъкна необходимостта от \"ново пробуждане\" в Европа и изрази увереност, че следващото правителство на Германия ще може да се договори с Франция за бъдещето на Европейския съюз, предаде Асошиейтед прес. Агенцията припомня, че Меркел оглавява временно правителство след парламентарните избори в Германия и това ограничава възможностите й за големи политически инициативи в момент, когато френският президент Еманюел Макрон лансира амбициозна програма за реформа в Европа.\r\n\t \r\n\tКанцлерката заяви, че споразумението между нейните консерватори и социалдемократите включва компромиси и от двете страни. Според нея след изборите е станало ясно, че светът няма да спре, докато Германия решава политическото си бъдеще.\r\n\t \r\n\tЛидерът на социалдемократите Мартин Шулц каза, че постигнатото с консерваторите споразумение за основата за коалиционни преговори е \"забележителен\" резултат за политики, които ще помогнат на Германия.\r\n\t \r\n\tПо думите му споразумението ще помогне за инфраструктурата и ще подсили семействата, училищата, домовете за възрастни хора и други части на обществото.\r\n\t \r\n\t\"Мисля, че постигнахме забележителни резултати\", каза той.\r\n\t \r\n\tМеркел заяви, че ръководството на нейния Християндемократически съюз препоръчва на своите съпартийци започване на официални преговори със социалдемократите с цел създаване на стабилно правителство.\r\n\t \r\n\tШулц заяви, че ръководството на социалдемократите ще препоръча на партиен конгрес на 21 януари да бъде одобрено споразумението с консерваторите на Меркел.\r\n\tЛидерът на Християнсоциалния съюз Хорст Зеехофер заяви, че новото правителство трябва да бъде съставено до началото на април. \"Мисля, че ако последващите коалиционни преговори вървят със същото темпо, ще приключим съставянето на правителството до Великден (който тази година се чества от католиците на 1 април)\", каза лидерът на баварските съюзници на Меркел.\r\n\t \r\n\tПреговарящите се договориха за годишен таван за приема на мигранти\r\n\tДПА и Ройтерс разпространи някои ключови моменти от постигнатото споразумениет.\r\n\t \r\n\tКонсервативният блок на Меркел и Германската социалдемократическа партия са се споразумяли, например, да се въведе таван за приема на мигранти в Германия от между 180 000 и 220 000.\r\n\t \r\n\tДоговорен е и таван за събирането на семейства на живеещи в Германия бежанци, който ще е 1000 души на година, предаде Ройтерс. Според споразумението, което подлежи на промени, за сметка на това Германия ще намали със същия брой приема на бежанци от Гърция и Италия по силата на договореностите с ЕС за доброволен прием.\r\n\t \r\n\tСъбирането на семейства ще важи единствено за бракове, сключени преди мигрантите да избягат от страните си, както и само ако засегнатите лица не са извършвали престъпления, не се смятат за опасни и в случаи, при които за дадените бежанци не се очаква скоро да могат да се върнат в родината си.\r\n\t \r\n\tГермания е готова да увеличи вноската си в бюджета на ЕС\r\n\t \r\n\tНа преговорите консервативният блок и ГСДП се договориха и за \"създаване на стабилно и дееспособно правителство\", което да се се стреми към по-силен ЕС.\r\n\t \r\n\tВ документа е записано, че преговарящите политически сили възнамеряват да постигнат \"пробив в европейската политика\".\r\n\t \r\n\tПостигнато е и споразумение за увеличаване на разходите за развитие на ЕС. \"Искаме да укрепим ЕС финансово, за да може той по-добре да изпълнява стоящите пред него задачи. Ще направим това в рамките на новия многогодишен бюджет\", се казва в документа. \"Готови сме да увеличим вноските на Германия в бюджета на ЕС.\"\r\n\t \r\n\tБерлин ще работи с Франция за укрепване на еврозоната\r\n\t\r\n\tПартньорите в бъдещата коалиция се ангажират да работят тясно с Франция за укрепване на еврозоната, става ясно от програмен документ от 28 страници, с който Ройтерс разполага.\r\n\t \r\n\tПартиите се ангажират да заделят специални бюджетни средства за икономическото стабилизиране на валутния съюз и да подкрепят \"социалното изравняване\" и структурните реформи. Те посочват, че това ще бъде основата за бъдещ \"инвестиционен бюджет\" за еврозоната.\r\n\t\r\n\tВ тясно сътрудничество с Франция искаме трайно да укрепим и реформираме еврозоната, така че еврото да може по-добре да устоява на световни кризи, посочват партиите.\r\n\t \r\n\tПартиите искат да трансформират спасителния Европейския стабилизационен механизъм (ЕСМ) в Европейски паричен фонд под контрола на парламента.\r\n\t \r\n\tБез увеличение на данъците\r\n\t \r\n\tОсвен това германските консерватори и социалдемократите ще се стремят до 2030 година 65 процента от енергията в страната да се произвежда от възобновяеми източници.\r\n\t \r\n\tПартиите планират да бъдат инвестирани 5,95 милиарда евро в дигитализация, образование и изследвания. За социални жилища се предвижда 4 милиарда евро.\r\n\t \r\n\tКонсерваторите на Меркел и Германската социалдемократическа партия също така предвиждат данъчни облекчения на стойност 10 милиарда евро за гражданите за период от три години до 2021 година.\r\n\t \r\n\tСоциалдемократите обаче при преговорите не са успели да постигнат съгласие за повишаване на данъка на богатите, посочват официални лица пред ДПА. Споразумението не предвижда увеличение на данъците.\r\n\t \r\n\tСпоред програмния документ партиите планират забрана за отглеждане на генномодифицирани растения.", "date": "2018.01.12", "title": "Германия ще има нова \"голяма коалиция\""}
{"url": "http://www.mediapool.bg/evronyuz-bulgaria-pravi-zayavka-za-shengen-kato-striktno-ohranyava-granitsata-si-s-turtsiya-news274197.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария се надява през шестте си месеца председателство на Съвета на ЕС да успее да убеди Брюксел, че е готова да стане член на Шенгенското пространство, се казва в репортаж на телевизия \"Евронюз\" от българо-турската граница.\r\n\t \r\n\tСофия мобилизира ресурси за засилване на контрола по границата си с Турция и по данни на българските власти броят на мигрантите, които са я пресекли, е намалял с над 80 процента от 2015 г.\r\n\t \r\n\tВъпреки това Европейският съюз не допуска България и съседна Румъния в Шенген заради неизпълнение на някои критерии в областта на върховенството на закона, посочва \"Евронюз\".\r\n\t \r\n\t\"Отношенията между българските гранични власти и турските гранични власти са отлични\", заявява в интервю за телевизията Деян Моллов, регионален началник на граничната полиция.\r\n\t \r\n\t\"Въпросът с миграцията не ни тревожи в момента\", казва кметът социалист на намиращото се до границата село Лесово, Димитър Бившев.\r\n\t \n\n\r\n\tХората в селото още си спомнят вълните от мигранти отпреди три години. Сред тях има и британски емигранти, които изглеждат доволни от сегашното положение. \"Тук се чувствам в безопасност, защото не отваряме границите за всеки, чувствам се в безопасност\", заявява Джанет пред камерата на \"Евронюз\".\r\n\t \r\n\tМиграцията остава голям проблем за ЕС и България възнамерява да покаже на Брюксел, че прави всичко възможно да помогне с облекчаването на напрежението, посочва в заключение телевизията.", "date": "2018.01.12", "title": "\"Евронюз\": България прави заявка за Шенген като стриктно охранява границата си с Турция"}
{"url": "http://www.mediapool.bg/gartsi-sa-izlachvali-nelegalno-televizii-ot-sofiya-i-petrich-news274213.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазбита е група за нелегално разпространение на телевизионни програми по интернет, която е ръководена от гръцки граждани на територията на България. Акцията е проведена от Специализираната прокуратура, ГДБОП и властите в Холандия и Кипър.\r\n\t \r\n\tКонфискувани са около 140 сървъра, използвани за разпространяването на програмите. Осемдесет от сървърите са открити в София в две специално оборудвани помещения, наети от гръцки гражданин, пребиваващ в България. Останалите са намерени на четири адреса в Петрич, където също са били инсталирани в наети от гръцки граждани.\r\n\t \r\n\tСъбраните доказателства сочат, че чрез иззетите сървъри телевизионни програми са били транслирани незаконно към абонати в Кипър, Холандия и България поне от края на май 2017 година.\n\n\r\n\t \r\n\tВсички веществени и други доказателства ще бъдат изпратени на правосъдните органи в Кипър, където се води разследване.", "date": "2018.01.12", "title": "Гърци са излъчвали нелегално телевизии от София и Петрич"}
{"url": "http://www.mediapool.bg/s-tvard-ton-borisov-poiska-mediite-ot-es-da-sprat-klishetata-za-bulgaria-news274182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПризив да паднат клишетата за България по отношение на присъединяването към Шенген и еврозоната беше най-запомнящата се част от изказването на премиера Бойко Борисов по време на откриващата българското председателство на Съвета на ЕС съвместна пресконференция в София с председателя на Европейската комисия Жан Клод Юнкер. В последните години почти всеки материал в западна медия за България описва страната като \"най-бедната и най-корумпираната държава в ЕС\".\r\n\tОсвен от български журналисти пресконференцията бе посетена и от десетки представители на медиите от останалите 27 страни от ЕС. Голяма част от тях са в София на четиридневно посещение, организирано от министерствата на външните работи и на Лиляна Павлова.\r\n\t\r\n\tНа въпрос на \"Зюддойче Цайтунг\", според който Германия не подкрепя присъединяването на България към Шенген, Борисов репликира, че журналистът не е прав.\r\n\t\"За Шенген не сте прави. На 6 и 7 февруари в България идва премиерът на Холандия Марк Рюте. Той снощи ми потвърди, че на 6 и 7 февруари ще дойде и ще го заведа на границата да види как се охранява. България в момента пази най-добре европейската граница. Ако има по-добра шенгенска граница в Европа, тогава самият аз ще кажа, че не искам България да отива в Шенген\", заяви решително и леко сърдито Борисов.\n\n\r\n\t\"Клишето \"България и Румъния, Шенген\" се надявам да изчезне скоро, защото не го заслужаваме, както и за еврозоната\", продължи той със строг тон.\r\n\tВпоследствие се разпали по въпроса за еврозоната.\r\n\t\r\n\t\"Всички мои правителства досега са спазвали стриктно маастрихтските критериите. Винаги сме били в тройката на Европа (по отношение на дълг и дефицит, б. р.)\", посочи премиерът.\r\n\t\"Всичко, което е трябвало да си напишем като домашно, сме го направили\", отговори той на въпрос на португалска медия. За пръв път от години южна столица като Лисабон поема председателството на еврогрупата.\r\n\t\"България е във валутен борд с огромен фискален резерв. Реално 2 лева е 1 евро\", разясни на чуждите журналисти министър-председателят.\r\n\t\r\n\tИ в София председателят на ЕК Жан Клод Юнкер за пореден път се изказа категорично в полза на членството на България в Шенген и присъединяването на лева към валутно-курсовия механизъм, предшестващ приемането на еврото (ERM II).\r\n\tВ четвъртък за първи път, откакто България членува в ЕС, представител на официалните власти – финансовият министър Владислав Горанов, назова пред чуждите медии конкретен срок, в който страната ще подаде заявка за включване в ERM II. По думите на Горанов  2018 г.\r\n\t\"От началото на мандата си винаги съм се изказвал за присъединяването на България към Шенген. Тя изпълнява всички условия, но има някои правителства, които въпреки реалността, блокират членството\", посочи Юнкер.\r\n\t\"Мястото на България е в Шенген и аз не бих отстъпил от тази позиция и по време на Европейски съвет\", добави шефът на ЕК, който предишната вечер заяви в речта си при тържественото откриване на председателството, че като премиер на Люксембург бил против влизането на България в ЕС, .\r\n\t\r\n\tЗа разлика от предходни изказвания този път думите на Юнкер бяха малко по-обтекаеми по отношение на членството в еврозоната. В началото на ноември в Брюксел след среща с Борисов , че България е готова за еврото, докато в София изказването му бе леко по-умерено.\r\n\t\"Не съм казвал, че още утре в 12 ч. България трябва да стане член на еврозоната. Но България е на добър път. Дългът й е един от най-ниските. Бюджетен дефицит тук е нещо непознато. Безработицата е ниска. Има явен напредък по отношение на реалната конвергенция. Нещата не са достатъчни, но има явен напредък\", заяви Юнкер.\r\n\tТой обаче смята, че страната е готова за присъединяване на лева към валутния механизъм, предшестващ членството в паричния съюз.\r\n\tЮнкер повтори и обещанието си, че в момента се работи по създаването на предприсъединителна помощ за държавите, които искат да се присъединят към еврозоната.\r\n\t\r\n\tВ отговор на журналистически въпрос дали блокирането на присъединяването към Шенген и еврозоната не се случва заради корупцията Жан Клод Юнкер отговори, че \"това е твърде опростенческа идея\". \"В противен случай аз трябва да кажа, че всичко и всички в България са корумпирани\", добави той.\r\n\t\"Българското правителство се бори с корупцията и постига значителен напредък в последните години. Убеден съм, че този проблем ще намери своето решение, което ще покаже, че в никакъв случай не може да се каже, че България е изцяло корумпирана страна. Проблем с корупцията в България има, но го има и в други страни\", коментира още председателят на ЕК.\r\n\t\r\n\tМеждувременно, освен за членството в Шенген и еврозоната Борисов се разпали и за бюджета на ЕС. Той даде категорична заявка, че България няма да отстъпи в дебата за кохезионните фондове. \"Първо, защото сме поели вътрешнополитически ангажимент и второ, защото това е жизненоважно за Балканите\", разясни министър-председателят.\r\n\tПремиерът каза, че ако ЕС сега не даде перспектива на Западните Балкани по отношение на свързаността – жп линии, магистрали, пристанища, това ще носи рискове за съюза.\r\n\tЮнкер подкрепи фокуса на българското председателство върху Западните Балкани и подчерта, че е ясно, че ЕС няма да може да се разшири по време на настоящия мандат на евроинституциите, тоест до към 2020 г. По думите му обаче това трябва да бъде акцентът през следващия мандат. Неотдавна Юнкер заяви, че очаква до 2025 г. Сърбия да стане член на ЕС, а другата най-напреднала държава е Черна гора.\r\n\t\r\n\tЗа разлика от крайно сдържания коментар на председателя на ЕК по темата за отношенията между ЕС и Турция, Борисов бе по-отворен, като каза, че и Турция, и Русия са големи съседи на ЕС и \"трябва да се опитаме да нормализираме отношенията\".\r\n\tТой припомни, че спазването на миграционното споразумение с Турция е много важно за ЕС, защото мигранският поток е намалял в пъти. В същото време обаче \"трябва да следим законите за спазването на свободата на медиите\", смята Борисов.\r\n\t\r\n\tБорисов не пропусна да спомене и приоритета си за газовия хъб \"Балкан\", а в знак на подкрепа Юнкер извади от джоба си картата на трасетата на газовите връзки, които ще допринесат за диверсификацията. Преди два месеца в Брюксел председателят на ЕК се снима с чертеж с химикалка на газовите пътища, който Борисов лично му бил скицирал през 2015 г.\r\n\tПремиерът повтори тезата си, че България има право на компенсация за това, че заради спазване на еврозаконодателството е понесла икономически загуби от изпадането си от проекта \"Южен поток\".\r\n\t\"Докато ние бяхме най-лоялните членове на ЕС, \"Южен поток\" се трансформира в \"Турски поток\", който ще минава през натовска Турция, натовска Гърция и натовска Италия. Това да бъдеш лоялен, не значи, че трябва да бъдеш наказан\", възмути се Борисов.\r\n\t\r\n\t\r\n\tОт своя страна Юнкер разви тезата си, че най-вероятно ще се наложи държавите донори на европейския бюджет да надскочат тавана на вноските си от 1% от БВП след Брекзит, за да се получи разумно увеличаване на капацитета на европейския бюджет.\r\n\tВ отговор на въпроси лидерите коментираха и опитите за формиране на стабилно правителство в Германия.\r\n\t\"Няма спор, че Германия е един от моторите на ЕС. Стабилността й индиректно влияе изцяло върху ЕС. Германия е най-големият донор. Днес говорихме за обща европейска отбрана, миграционен фонд, кохезионни фондове, селскостопанска политика. Очаква се най-много пари да дойдат от Германия. Всички разчитаме този процес в Германия да завърши колкото се може по-бързо - за доброто на всички\", заяви Борисов.\r\n\t\r\n\tПо време на 4-дневния си престой в България журналистите от чуждестранни медии ще имат много срещи у в София и Пловдив и ще посетят Рилския манастир.\r\n\tВ програмата им, брандирана с изглед към светата обител, са записани срещи с представители на правителството, на НПО сектора – Весела Чернева, Харалан Александров, Антони Гълъбов, на влиятелни бивши политици – Росен Плевнелиев, Симеон Сакскобургготски, Соломон Паси, а също и множество презентации на предприемачи от високотехнологичния бранш. Организирано е и посещение на \"София тех парк\", където са предвидени срещи със специалисти и бизнес лидери от сферата на иновациите в биотехнологиите, нанотехнологиите, софтуерното инженерство и т. н.\r\n\tВ четвъртък групата от журналисти, които са настанени в официалния хотел на европредседателството \"Маринела\", ще посети забележителностите на Пловдив.\r\n\t\r\n\tЕС трябва да бъде още по-силен, когато приключи българското председателство. Българските институции ще работят активно и обединени за изпълнението на тази цел, заяви по-рано в петък президентът Румен Радев, който също проведе среща с Жан-Клод Юнкер. Лидерите обсъдиха бюджета на ЕС след напускането на Обединеното кралство. Жан-Клод Юнкер и Румен Радев се съгласиха, че при изготвянето на бъдещата многогодишна финансова рамка на ЕС трябва да се вземат предвид растящите нужди на съюза от повече сигурност за гражданите, стриктен контрол на миграционните процеси към общността, както и ключови проекти за свързаност и развитие на европейските региони.", "date": "2018.01.12", "title": "С твърд тон Борисов поиска медиите от ЕС да спрат клишетата за България"}
{"url": "http://www.mediapool.bg/peevski-kupi-vinarna-na-todor-zhivkov-i-tsar-kiro-news274214.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ДПС Делян Пеевски вече е собственик и на винарска изба. Компанията му \"НСН Инвестмънт\" е придобила \"Старата Изба - Първенец\", която се намира в землището на пловдивското село Храбрино за 3.5 млн. лв. чрез публична продан в края на миналата година, съобщи \"Капитал\". Сделката е отразена в имотния регистър, показа справка на Mediapool.\r\n\tПредмет на сделката е имот от 14 декара и два комплекса - стара и нова част, които включват ракиджийник, ресторант, изби, енотека, спортна зала, шест стаи и т.н. Началната цена на публичната продан е била 1.5 млн. лв.\r\n\tЦената се е вдигнала по време на публичното наддаване и е достигнала до 3.5 млн. лв., по думите на , при когото е било изпълнителното дело, уточнява изданието.\r\n\tИмотите са на фирмата \"Старата изба - Първенец\", чийто собственик Иван Панчев е имал дълг от 746 хил. евро към 71-годишната Минка Иванова. Този борч става причина за образуване на изпълнителното дело.\r\n\t\r\n\tСпоред представянето на \"Старата изба - Първенец\" от предишния й собственик тя е основана в края на на ХІХ век, а по време на социалистическия режим придобива статут на резиденция на Тодор Живков, който е имал собствена колекция вина там.\n\n\r\n\tВ средата на 1090-те години избата е придобита от Димитър Мишев, като според публикации в медиите, той е бил един от наследниците и е изкупил дяловете на останалите. По това време избата става популярна с ракията \"Стария дъб\", която дори излиза на международния пазар.\r\n\tПрез 2003 г. Димитър Мишев е открит прострелян в джипа му, като според МВР става дума за самоубийство, провокирано от финансови затруднения. Според публикации в медиите Мишев е взел заем от близо 500 хил. долара от Кирил Рашков - Цар Киро, по който гарант е бил Ветко Арабаджиев, но не е бил в състояние да го погаси. Според публикация на \"Дневник\" от 2003 г. вземането е прехвърлено на варненската група ТИМ.\r\n\tПрез 2004 г. избата е придобита от фирмата \"Старата Изба - Първенец\", чиито собственик е пловдивчанина Иван Панчев, който дълги години е бил в управлението на \"Ловико Сухиндол\", също свързана с варненската група.\r\n\tОт репортаж в регионална медия за честването на Трифон Зарезан през 2013 г. става ясно, че избата е била посетена от тогавашния френски посланик Филип Отие и областния управител Здравко Димитров. В \"замъка\", както е наречен комплекса от медията, има и музейна сбирка, а от стените гледат Георги Димитров, Тодор Живков и Ленин.\r\n\t\r\n\tВ , изпратено в сряда Делян Пеевски заяви, че не е олигарх и единственият му бизнес са медиите.\r\n\tТова негово твърдение обаче се разминава с  за конфликт на интереси.\r\n\t\"НСН Инвестмънт\" е основана през юли 2015 г. от майката на Пеевски Ирена Кръстева, но впоследствие стана негова собственост. В момента едноличен собственик на \"НСН Инвестмънт\" е \"Интръст ЛТД\" (Intrust LTD), регистрирана в Обединените арабски емирства, която Пеевски декларира, че притежава.\r\n\t\"НСН Инвестмън\" притежава дялове в седем търговски дружества. Сред тях са \"Дам\" ЕООД, в чийто капитал е ресторант в Лозенец и \"Комсо Табако\", през което Пеевски участваше в собствеността на завода за опаковки и цигарени гилзи \"Юрий Гагарин\".\r\n\tНаскоро друга компания, чрез която депутат имаше миноритарен дял в \"Булгартабак\" - \"Табако инвестмънт\", се вля в \"НСН Инвестмънт\".\r\n\tДруга инвестиция на \"НСН инвестмънт\" беше конjролният пакет акции в \"Техномаркет България\", купен през 2016 г. В последствие участието беше продадено на дубайския акционер в \"Булгартабак\" – \"Ти Джи ай Мидълийст\" (TGI Middle East), а през 2017 г. вече е сред активите на \"Благоевград БТ\".\r\n\tПрез 2015 г. в \"НСН Инвестмънт\" са прехвърлени десетки имоти, придобити през последните 6-7 години от \"Балканска медийна компания\" - фирмата чрез която Ирена Кръстева беше собственик на вестниците \"Телеграф\", \"Монитор\" и \"Политика\".\r\n\tВ НСН през последните години имаше и нови придобивки като сградата на бТВ, а наскоро влезе и друго дружество за имоти, което преди това беше собственост на косвено свързаната с политика \"Алфа медиа груп\". Става въпрос за \"Е.К.П.И.\", което вече се казва \"НСН-СТ\", което има 165 дка парцел край Троян.\r\n\tПрез 2017 г. дружествата издаващи вестниците, както и повечето имоти, бяха прехвърлени в българското \"Интръст\", 100% собственост на Пеевски.", "date": "2018.01.12", "title": "Пеевски купи винарна на Тодор Живков и цар Киро"}
{"url": "http://www.mediapool.bg/shefat-na-nai-visshiyat-sadeben-organ-v-polsha-si-podade-ostavkata-zaradi-skandalnite-promeni-news274215.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководителят на най-висшия орган в полската правосъдна система - Националния съдебен съвет, подаде оставка заради новите правила, въведени от управляващите консерватори и даващи право на политици да избират членовете му, съобщи Асошиейтед прес.\r\n\t \r\n\tНовият закон за съвета бе критикуван и в Полша, и от европейски лидери, които заявиха, че той нарушава основния принцип за върховенство на закона. \r\n\t \r\n\tПредседателят на съвета Дариуш Завистовски заяви, че подава оставка, защото - по мнение на съвета - новите правила, които влизат в сила от вторник, са в противоречие с полската конституция. \n\n\r\n\t \r\n\tПредвижда се членовете на съвета, които досега се избираха от магистратските среди, вече да се избират от парламента и според критиците на закона това накърнява независимостта на съдебната система.\r\n\t \r\n\tНа 20 декември Европейската комисия за първи път в историята на ЕС задейства наказателна процедура по отношение на Полша за нарушаване на фундаменталния принцип за независимост на съдебната система. Процедурата може да доведе до лишаването на Полша от право на глас в Съвета на ЕС.", "date": "2018.01.12", "title": "Шефът на най-висшият съдебен орган в Полша си подаде оставката заради скандалните промени"}
{"url": "http://www.mediapool.bg/bulgaria-e-treta-v-es-po-finansirane-ot-plana-yunker-spryamo-bvp-news274183.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е на трета позиция в ЕС по отпуснати средства по плана \"Юнкер\" спрямо брутния вътрешен продукт на страната. Преди нас са Естония и Гърция, показват данните на , известен като плана \"Юнкер\", към декември 2017 г.\r\n\tДо момента за страната ни е одобрено финансиране от 349 млн. евро, което се очаква да привлече допълнителни инвестиции до 1.57 милиарда евро.  \r\n\tНай-голямото одобрено финансиране е кредитната линия от 150 млн. евро за  Очакванията са да бъдат привлечени до 408 млн. евро чрез търговските банки, които предоставят кредити на малкия и среден бизнес. Част от финансирането е насочено към проекти в райони с висока безработица, както и за насърчаване на фирми в начален етап на развитие или за разширяване на дейността им.\r\n\tКомпанията за преработка на слънчоглед \"Олива\" АД, базирана в  Кнежа, беше първата българска фирма, която получи директен корпоративен заем по плана \"Юнкер\" от 31 млн. евро. Дружествто е най-голямото в хранителната промишленост у нас с оборот от над половин милиард лева за 2016 г. Финансираният по плана \"Юнкер\" проект е за изграждането на нов завод за производството на слънчогледово олио в Белослав на стойност 62 млн. евро. Очаква се първият етап от предприятието да е готов до края на тази година, а с пълния си капацитет да заработи през 2020 г. \"Олива\" има още два завода за преработка на слънчоглед, рапица и соя в Кнежа и Полски Тръмбеш. Мажоритарен собственик в компанията с дял от над 97% е \"Билдком\" ЕООД, която търгува със зърно.\r\n\tДругият одобрен заем от 100 млн. евро по плана \"Юнкер\" е за , част от групата \"Хювефарма\" на братята Кирил и Георги Домусчиеви. Договорът с тях бе подписан в петък в НДК преди пресконференцията на председателя на ЕК Жан-Клод Юнкер и на премиера Бойко Борисов. Целият проект е на стойност 212 млн. евро и е за изграждането на втори завод за селскостопански и лекарствени продукти в Пещера и разширяване на производството на предприятието в Разград. В резултат на кредита се очаква да бъдат разкрити 210 работни места в селските райони на България.\r\n\tПроектът на Домусчиеви включва съоръжение за ферментация в Пещера, в което ще се произвеждат активни вещества, хранителни добавки, ензими, пробиотици и готови лекарствени продукти за животни и хора, а също и завод в Разград за производство на ваксини за животни.\r\n\tПреди подписването Кирил Домусчиев обяви, че освен инвестициите в двете предпиятия у нас, които ще работят изцяло за износ, планира да открие и фабрика за ветеринарни ваксини в САЩ, където ще наеме работници от САЩ, защото българските специалисти не достигали за местните предприятия.\n\n\r\n\tОтделно по плана \"Юнкер\" бяха подкрепени и търговските банки у нас с подписването на девет споразумения с Европейския инвестиционен фонд за общо 68 млн. евро. Очакванията са те да финансират над 6000 малки и средни предприятия с близо 923 млн. евро.\r\n\tКато добър пример за подкрепа от ЕФСИ за финансиране чрез банките е даден старозагорската фирма \"Карад\" ООД, която се занимава с продажба на машини за селското стопанство. Компанията е получила инвестиционен заем от \"Сибанк\", за да разшири дейността си.\r\n\tОтделно български компании и научни организации получават средства от одобрени съвместни проекти с други страни членки предимно в научно-развойната дейност.", "date": "2018.01.12", "title": "България е трета в ЕС по финансиране от плана \"Юнкер\" спрямо БВП"}
{"url": "http://www.mediapool.bg/kampaniyata-metoo-stigna-i-do-klipa-na-balgarskoto-predsedatelstvo-news274216.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВлиятелният френски евродепутат Карима Делли започна кампания за премахването на  на българското европредседателство. Тя смята, че в началото си видеото прави противоречиво послание, което може да се тълкува в ущърб на правата на жените.\r\n\tКлипът, най-общо, разказва как момче и момиче се срещат и се влюбват помежду си, но също така и в красотите на България. Видеото започва с момче седнало във влак. Той очевидно е чужденец. Срещу него сяда младо българско момиче. Дикторът в клипа с възрастен мъжки глас отваря клипа с посланието: \"България. Когато я срещнете за първи път, може да ви даде грешен сигнал. Помнете, тук \"не\" може да значи \"да\"...\r\n\tДумите очевидно се отнасят за България, но в кадър е момичето.\r\n\tКарима Делли казва в Туитър, че клипът може да бъде схванат и като отношение към жена, а основното правило е изричното съгласие на жената и проявата на уважение към нея. Тя се хваща за думата \"може\".\r\n\t\"Искам оттеглянето му (на клипа)\", в своя профил в Туитър и слага хаштаг със световната кампанията срещу насилието над жените #metoo.\n\n\r\n\tПод нейния туит се оформя дълга дискусия. Първият отговор е от официалния профил в Туитър на българското европредседателство.\r\n\t\"Съжаляваме да чуем, че се е получило някакво недоразумение с видеото. То ясно се отнася до българския навик за клатене на глава при съгласие. Българското председателство е отдадено на равните възможности и недопускане на дискриминация. Важният дебат не бива да бъде омаловажаван\", се казва в отговора на българските власти.\r\n\tСледва коментар на потребителка с   никнейм :   \"Съжаляваме за неудобството. Ние във Франция сме си загубили ума и някои хора, изглежда, винаги се смятат за воини на социалната справедливост...Но не се притеснявайте, някои хора знаят това и ние ще свършим работа за вашата красива страна\".\r\n\tСлед това туитът на Карима Делли е налазен от множество българи, които откровено обиждат французойката. Някои я пращат на доктор, други я съветват да научи английски, трети я наричат невежа, а четвърти изразяват съжалението си, че европейците й плащат заплатата.", "date": "2018.01.12", "title": "Кампанията #Мetoo стигна и до клипа на българското председателство"}
{"url": "http://www.mediapool.bg/polskiyat-medien-regulator-otmeni-skandalna-globa-nalozhena-na-chastna-televiziya-news274217.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският Национален съвет за радио и телевизия съобщи, че е отменил силно критикуваната глоба от 350 000 евро, наложена преди месец на частната телевизия ТВН24 заради пристрастно отразяване на опозиционна демонстрация през декември 2016 г., предаде Франс прес.\r\n\t \r\n\tРешението беше взето след продължили един месец преговори с ТВН и организации, представляващи медиите, каза пред в. \"Жечпосполита\" председателят на регулаторния орган Витолд Колоджейски.\r\n\t \r\n\tТой съобщи също, че в сътрудничество с представители на сектора се разработва медиен етичен кодекс.\r\n\t \r\n\tГлобата срещу ТВН24, собственост на американската компания \"Скрипс Нетуъркс\", предизвика остра реакция от страна на Държавния департамент на САЩ. Департаментът изрази безпокойство, че санкцията \"изглежда саботира свободата на медиите в Полша и се меси\" в работата им.\r\n\t \r\n\tПреди месец медийният регулатор обвини телевизията, че е \"пропуснала да информира зрителите си, че протестите от 16-18 декември 2016 г. пред парламента са били забранени и ги е призовала да участват в тях\".", "date": "2018.01.12", "title": "Полският медиен регулатор отмени скандална глоба, наложена на частна телевизия"}
{"url": "http://www.mediapool.bg/migratsiyata-mozhe-da-e-ot-polza-za-sveta-kak-oon-smyata-da-pomaga-news274218.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tУправлението на миграцията е едно от най-сложните предизвикателства пред международното сътрудничество в наши дни. Тя е източник на икономически ръст, намалява неравенството и свързва разнородни общества. Миграцията обаче е и източник на политическо напрежение и на човешки трагедии. Мнозинството от мигрантите живеят и работят легално. Но едно отчаяно малцинство от мигрантите рискува живота си, за да влезе в страни, където бива посрещано с подозрение и малтретиране.\r\n\t \r\n\tДемографският натиск и влиянието на климатичните промени върху уязвимите общества вероятно ще засилват миграционните процеси в идните години. Ние като глобална общност сме изправени пред избор. Искаме ли миграцията да бъде източник на просперитет и на международна солидарност, или да стане нарицателно за нехуманност и социално напрежение?\r\n\t \r\n\tТази година правителствата ще договарят в рамките на ООН глобално споразумение за миграцията. То ще бъде първото рамково международно споразумение от този вид. Това няма да бъде формален договор, нито ще наложи някакви обвързващи задължения на държавите. Напротив, това е безпрецедентна възможност за (държавните) лидери да разбият порочните митове около мигрантите и да изложат обща визия как да бъде накарана миграцията да работи за благото на всички страни.\r\n\t \r\n\tТова е неотложна задача. Всички виждаме какво става, когато тръгне мощен миграционен поток без механизми за управлението му. Светът беше шокиран от неотдавнашни видеоматериали, показващи как мигранти биват продавани като роби.\r\n\t \r\n\tЗад тези тягостни кадри се крие истинският скандал, че хиляди мигранти споделят същата съдба всяка година, без това да излиза на яве. Още много мигранти са насилвани да се трудят при унижаващи човешкото достойнство работа и условия. Близо шест милиона мигранти (по света) днес са в капана на принудителния труд, често дори в развитите страни.\r\n\t \n\n\r\n\tКак можем да прекратим тези несправедливости и да предотвратим повторението им? За да зададем ясна политическа насока за бъдещето на миграцията, смятам, че има три фундаментални съображения, от които да се ръководим в дискусиите по споразумението.\r\n\t \r\n\tПървото е да признаем и да засилим ползите от миграцията - нещо, което толкова често се губи в публичния дебат. Мигрантите дават огромен принос както за страните, които ги приемат, така и за страните, от които произхождат.\r\n\t \r\n\tТе се наемат на работни места, които местната работна ръка не може да запълни. Много от тях са предприемачи и носители на иновации. Близо половината от всички мигранти са жени, търсещи по-добри условия и възможности за работа.\r\n\t \r\n\tМигрантите също така дават голям принос за международното развитие, като превеждат финансови средства в своите страни на произход. Миналата година тези преводи възлязоха на близо 600 млрд. долара, което е три пъти повече от цялата (международна) помощ за развитие. Голямото предизвикателство е как да бъдат максимализирани ползите от тази нормална, продуктивна форма на миграция, като в същото време бъдат изкоренени малтретирането и предразсъдъците, превръщащи в ад живота на едно малцинство от мигранти.\r\n\t \r\n\tВторо, държавите трябва да укрепят върховенството на закона, което стои в основата на управлението и защитата на мигрантите - за благото на техните икономики, техните общества и самите мигранти. Властите, които създават големи препятствия пред мигрантите, или налагат строги ограничения върху възможностите им за работа, си самонанасят ненужни икономически вреди, защото пречат на задоволяването на собствените си нужди от работна ръка по един организиран и законен начин.\r\n\t \r\n\tНещо по-лошо: така те неволно насърчават нелегалната миграция. Кандидат-мигрантите, на които им се затварят легалните начини за пътуване, неизбежно прибягват към непозволени начини. Това не само ги поставя в уязвимо положение, но подкопава и авторитета на правителствата.\r\n\t \r\n\tВсъщност, най-добрият начин за правителствата да сложат край на клеймото на нелегалност и малтретиране на мигрантите, е да създадат повече легални \"пътеки\" за миграция. Така те ще премахнат стимулите за отделни хора да нарушават правилата и ще отговорят по по-добър начин на нуждите на техните пазари на труда от чуждестранна работна ръка.\r\n\t \r\n\tДържавите трябва също така по-тясно да си сътрудничат за споделяне на ползите от миграцията, например като си партнират при установяване на значителен недостиг от хора с определени квалификации в една страна, които мигранти от друга притежават.\r\n\t \r\n\tТрето и последно, нуждаем се от по-тясно международно сътрудничество за защита на уязвимите мигранти, а също и на бежанците. Трябва да възстановим справедливостта на режима за защита на бежанците в съответствие с международното право. Участта на хилядите, които загиват при обречените си опити да прекосяват морета и пустини, е не просто човешка трагедия. Това е и най-тежък политически провал: нерегулираните масови придвижвания (на хора) при отчайващи условия създават усещането, че границите са под заплаха и правителствата не ги контролират. Това на свой ред води до драконовски строг граничен контрол, което подкопава общите ни ценности и спомага за увековечаване на трагедиите, на които така често ставаме свидетели през последните години.\r\n\t \r\n\tТрябва да изпълним основните си задължения за защита на живота и на човешките права на онези мигранти, които съществуващата система е отхвърлила. Трябва да предприемем спешни действия да помогнем на онези, които сега са блокирани в транзитните лагери или са в риск да се превърнат в роби, или са изправени пред ситуации с интензивно насилие, независимо дали това е в Северна Африка или Централна Америка. Трябва да се подготвим за амбициозни международни действия по разселването на онези, които няма къде да отидат.\r\n\t \r\n\tТрябва също така да предприемем стъпки - чрез помощи за развитие, мерки за облекчаване на влиянието на климатичните промени и предотвратяване на конфликти - за да избягваме подобни нерегулирани големи преселения на хора в бъдеще. Миграцията не бива да означава страдание.\r\n\t \r\n\tЦелта ни трябва да бъде един свят, в който можем да уважаваме приноса на миграцията за просперитета, развитието и международното единство. С обединени усилия сме в състояние да постигнем тази цел. Очакваното тази година международно споразумение може да стане крайъгълен камък по пътя на поставяне на миграцията в услуга на всички нас.", "date": "2018.01.12", "title": "Миграцията може да е от полза за света. Как ООН смята да помага"}
{"url": "http://www.mediapool.bg/ruskite-komunisti-izdignaha-bogat-biznesmen-za-kandidatprezident-news274219.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуската комунистическа партия предприе изненадващ за мнозина ход, като регистрира богат 57-годишен агробизнесмен за съперник на титуляра Владимир Путин в битката за президентския пост, вместо своя лидер ветеран, 73-годишния Генадий Зюганов, предаде Ройтерс.\r\n\t \r\n\tРуската ЦИК съобщи в петък, че е регистрирала Павел Грудинин, който управлява селскостопанска ферма край Москва, за кандидат на комунистите в президентските избори на 18 март. Той е ново лице в иначе закостенялата политическа йерархия на своята партия, почти непроменена през последните две десетилетия. Според Ройтерс номинирането на значително по-млад и не така праволинеен кандидат за най-високия държавен пост е опит на компартията да се отърси от своя \"гериатричен\" имидж и да съживи електоралните си шансове, като стане по-привлекателна за младите избиратели.\r\n\t \r\n\tПобедата на 65-годишния Путин, който има подкрепата на държавната телевизия, на управляващата партия \"Единна Русия\" и на много избиратели извън големите градове, се смята за сигурна, отбелязват наблюдателите. Кандидатурата на Грудинин може индиректно да помогне на Путин, като увеличи избирателната активност на фона на признаците за апатия сред някои избиратели, които смятат, че както и да гласуват, сегашният президент ще победи, отбелязва Ройтерс.\r\n\t \r\n\tЕлекторатът на Комунистическата партия на Руската федерация постоянно се свива. През 1996 г. той беше почти 41 процента (30 млн. избиратели). А на последните президентски избори през 2012 г. Зюганов, при четвъртото си участие, получи подкрепата на малко над 12 млн. гласували. Въпреки това партията - отглас от съветските времена, остава популярна сред милиони руснаци, особено сред по-възрастните, които живеят в селските райони, и запазва стабилната си национална структура, което й позволява редовно да се нарежда на второ място в изборите след управляващата партия.\r\n\t \r\n\tГрудинин е нетрадиционен партиен кандидат. Той е бивш поддръжник на Путин, с чувство за хумор, не крие, че печели 20 млн. рубли годишно (над 350 000 долара). Казва, че модерните комунисти трябва да се учат от грешките на СССР и предлага Русия да се поучи от някои аспекти на китайския комунизъм.\r\n\t \n\n\r\n\tНаблюдателите обръщат внимание и на друга сериозна разлика в поведението на компартията. До неотдавна Зюганов критикуваше управляващата партия \"Единна Русия\", а този път бе много по-внимателен в изразите си при строго контролираната политическа система и избягваше остри критики срещу Путин.\r\n\t \r\n\tГрудинин обаче се държи доста по-разкрепостено, често обвинява Путин за празни обещания и каза, че той се е задържал начело на властта прекалено дълго, сравни го дори с бившия съветски лидер Леонид Брежнев, чието дълго управление бе наречено \"времето на застоя\". \"Защо повтаряме същата грешка?\", посочи Грудинин в един телевизионен дебат.", "date": "2018.01.12", "title": "Руските комунисти издигнаха богат бизнесмен за кандидатпрезидент"}
{"url": "http://www.mediapool.bg/ruski-hakeri-darzhat-na-pritsel-senata-na-sasht-news274221.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъщите руски проправителствени хакери, които проникнаха в сървърите на Демократическата партия, разработват през последните месеци базата на шпионска кампания срещу Сената на САЩ. Това обяви в петък в доклад фирмата за кибернетична сигурност \"Тренд майкро\", предаде Асошиейтед прес.\r\n\t \r\n\tВ доклада се твърди, че групата, известна като \"Фенси беър\" (Fancy Bear), чиято хакерска кампания смути предизборния процес през 2016 г., все още се занимава с кражба на имейли сред американския политически елит. \"Те са все още много активни, най-малкото в извършването на подготовка, отново да повлияят върху общественото мнение\", каза Фрейке\r\n\t \r\n\tАкбор, изследовател по сигурността в \"Тренд майкро\". По думите му те търсят информация, която после може да бъде публикувана.\r\n\t \r\n\tПо думите на експерта заключенията в доклада се основават на група подозрителни уебсайтове, оформени така, че да наподобяват вътрешната система в Сената за обменяне на електронни писма. После били сравнени дигиталните \"пръстови отпечатъци\" на тези сайтове със сайтовете, използвани изключително от \"Фенси беър\", наричана също \"Пон сторм\" (Pawn Storm).\r\n\t \n\n\r\n\tПреди време базираната в Токио компания \"Тренд майкро\" привлече вниманието към себе си, като използва подобна техника, за да разкрие набор от уебсайтове примамка, целящи \"да пожънат\" през април 2017 г. имейли от предизборния щаб на Еманюел Макрон. Два месеца по-късно бяха публикувани частни електронни писма на неколцина членове на щаба на Макро, датирани от последните дни на президентската кампания във Франция.\r\n\t \r\n\tФрейке Акбор заяви, че псевдосайтовете на американския Сенат, които били активирани през юни и септември м.г., са идентични с френските. По думите му те атакуват \"по съвсем същия начин\", както са атакували щаба на Макрон.", "date": "2018.01.12", "title": "Руски хакери държат на прицел Сената на САЩ"}
{"url": "http://www.mediapool.bg/donald-tusk-obra-ovatsiite-sas-slovoto-si-za-bulgaria-news274222.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейския съвет Доналд Туск обра овациите при официалното откриване на българското европредседателство, състояло се в четвъртък вечерта в Народния театър. Той изнесе цялата си реч на български език, започвайки със стиха на Иван Вазов \"Отечество любезно, как хубаво си ти!\". Но това не беше всичко – Туск обяви българите за потомци на Спартак, наследници на най-старата държава в Европа, които никога не са загубили бойно знаме в битка.\r\n\t\"След словото на нашия приятел Доналд Туск всяка реч или изказване е неуместно\", заяви малко по-късно , който последен взе думата. \"Спирам, защото повтарям, нека да се насладим още веднъж на тази изключителна - в моя живот такава реч като на Доналд Туск не съм слушал - не ми е било толкова приятно и по никакъв начин не искам да се отдалечаваме от нея\", каза Борисов.\r\n\tЖестът на председателя на Европейския съвет към българите идва в момент, когато Туск, който е бивш полски премиер, обяви политическа война на страната си, заявявайки по-рано пред полски вестник, че управляващата Полша партия \"Закон и справедливост\" е \"дълбоко авторитарна\" и единственият й интерес от ЕС са европейските фондове (Полша е най-голям бенефициент на еврофондове сред 28-те страни членки -бел.ред.). Туск смята, че когато това се промени, полските управляващи ще поискат страната да напусне ЕС.\r\n\tЧасове преди той да произнесе словото, което толкова се хареса на Борисов, българският премиер  в София, че не е работа на Туск да се меси в работата на Полша . Българският премиер даде да се разбере, че е против гласуване на процедура за санкциониране на Полша заради нарушено върховенството на закона, каквото предложение направи Европейската комисия през декември.\r\n\t\n\n\r\n\tСкъпи приятели,\r\n\tУважаеми гости,\r\n\tГосподин Президент на Република България,\r\n\tГоспожо Председател на Народното събрание,\r\n\tГосподин Министър-председател,\r\n\tМинистри,\r\n\tВаши Превъзходителства,\r\n\t\r\n\t\r\n\t\r\n\t\r\n\tТези думи на Иван Вазов, чието име носи този театър, улавят духа на днешното празненство. \"При всеки поглед нови, по-нови красоти\" – тази мисъл ме съпътства днес като Председател на Европейския съвет и като поляк. Защото като поляк аз добре разбирам колко много работа, кураж и решимост ви е струвало на вас, българите, да постигнете тези европейски успехи за вашето Отечество. Никой не ви е дал нищо даром. Вие самите, на първо място, сте творците на този исторически обрат, на тези \"нови, по-нови красоти\".\r\n\tПо-младите поколения навярно свързват театъра, в който се намираме сега, по-скоро с известния актьор Захари Бахаров и ролята му в култовия сериал \"Игра на тронове\", отколкото с поезията на Вазов. Историята на Балканите е по-драматична и по-интересна от сценария на \"Игра на тронове\", макар в нея да няма дракони. Всички ние бихме искали настоящето и бъдещето на Балканите да наподобяват по-малко сценарии на драматични филми. Стабилност, сигурност, благоденствие – това заслужават хората в целия този регион. А Европейският съюз съществува, за да превърне именно този сценарий в реалност.\r\n\tДобре е, че един от приоритетите на Българското председателство е бъдещето на Западните Балкани. Кой друг, ако не вие, потомците на Спартак, наследниците на най-старата държава в Европа, вие, които никога не сте загубили бойно знаме в битка, кой друг би бил на висотата на тази важна и изключително трудна задача – да се поднови Европейската перспектива за целия регион.\r\n\tВие винаги сте били решителни и смели, което потвърдихте и през последните години. Ето защо аз вярвам, че вашето Председателство ще бъде толкова резултатно, колкото преди четвърт век беше Христо Стоичков в Световната купа. С Министър-председател, който би могъл да сплаши не един тракийски воин, ще се справите!\r\n\tБлагодаря.", "date": "2018.01.12", "title": "Доналд Туск обра овациите със словото си за България"}
{"url": "http://www.mediapool.bg/prokuraturata-obvini-kevr-v-neustoimo-zhelanie-da-oskapyava-vodata-news274223.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за енергийно и водно регулиране (КЕВР) иска да вдига цените на водата и с незаконни процедурни трикове е нагласила увеличението на тарифите. Това становище на Върховната административна прокуратура (ВАП)  й по предстоящото дело срещу новите цени в 15 региона на страната и курорта Златни пясъци.\r\n\tНа 15 декември 2017 г. регулаторът прие цените на водата за 2018 г., които са одобрени в приети преди това през годината бизнес-плановете на водните дружества в София, Смолян, Варна, Пловдив, Силистра, Кърджали, Русе, Златни пясъци, Перник, Монтана, Шумен, Сливен, Бургас, Ямбол и Враца. Всички те са атакувани от ВАП пред Административен съд – София град.\r\n\tСпоред прокуратура КЕВР е имала \"нагласа непременно да увеличава\" цените на водата.\r\n\tДържавното обвинение защитава тезата си с няколко аргумента. Един от тях е, че КЕВР не е спазила закона и не е провела задължителното обществено обсъждане за новите цени. Не е отчетено мнението на потребителите и за редакциите на бизнес-плановете на ВиК, които са представени само пред комисията.\r\n\tПозицията на регулатора по казуса беше, че цените за всяка една от годините до 2021 г. са приети в бизнес плановете на дружествата, които са минали обществено обсъждане. Одобряването на тарифите за 2018 г. е служебно и отчита само инфлацията, заради което и в крайна смета одобрените на 15 декември цени бяха леко преработени, посочиха в края на декември от регулатора. http://www.mediapool.bg/bsp-se-seti-da-protestira-sreshtu-odobreni-otdavna-tseni-na-vodata-news272991.html\n\n\r\n\tПрокуратурата обаче не приема този мотив на комисията. Отделно се хваща и за формулата, по която се определят цените, като смята, че заложеният в нея индекс на инфлацията, отчитана от статистиката, има обхват \"несравнимо по-голям от инфлацията, която влияе върху разходите на ВиК-операторите\".\r\n\t\"С този подход комисията на практика се съгласява да не спази закона, за да осигури спокойното повишаване на съответните цени. Създадено е положение на предопределеност, тъй като производството е реализирано в обстановка на сигурност, че цената на ВиК-услугите неминуемо ще се повиши\", казва ВАП.\r\n\tДържавното обвинение се хваща и за начина, по който КЕВР определя социалната поносимост на цената на водата. По закон минималното месечно потребление на вода е 2.8 куб. м. на едно лице от домакинство. Сметката за вода не бива да надхвърля 2.5% от средния месечен доход на домакинство в съответния регион.\r\n\tЗа да изчисли социалната поносимост, КЕВР отрича данните от изследването \"Наблюдение на домакинските бюджети\", което е публично достъпно за всички граждани. Вместо това е ползвано изследването \"Статистика на доходите и условията на живот\", което не е публично достъпно.\r\n\tОтреченото от КЕВР изследване показва с 50% по-ниски доходи на домакинствата от използването от комисията. Извън това регулаторът се позовава на изследване, което признава и по-голяма допустима грешка. Според прокуратурата, комисията е имала \"нужда да минимизира слоевете от населението, за които цените са непосилни\".\r\n\t\"Това процедиране осигурява облекчено и безпроблемно завишаване на визираните цени, включително и за в бъдеще. И така конкретно за региони Силистра, Монтана, Шумен, Сливен, Кърджали, Враца, Бургас образуваните цени надхвърлят прага на социалната поносимост или са близо до него\", казва прокуратурата.", "date": "2018.01.12", "title": "Прокуратурата обвини КЕВР в неустоимо желание да оскъпява водата"}
{"url": "http://www.mediapool.bg/lekari-ot-22-obshtinski-bolnitsi-izlizat-na-protest-news274224.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекари и сестри от общинските болници в 22 града ще излязат на протест в понеделник и ще прекратят работа за един час между 12 и 13 часа заради съсипването на общинското здравеопазване през последните години и липсата на адекватни мерки за спасяването му. Това съобщиха от Сдружението на общинските болници, което по-рано тази седмица взе решение за символичен протест, който да обърне внимание на институциите към проблемите на тези лечебни заведения.\r\n\tВъпреки че здравният министър Кирил Ананиев предложи опция за финансово подпомагане на общински болници, които се  с до 20 легла, общинските болници настояват за целева субсидия от 30 млн. лева за спасяването им. Те искат да бъдат запазени, тъй като изпълняват социални функции по оказването на медицинска помощ на отдалечени и по-слабо населени райони с население, в което преобладават възрастни хора, малцинствени групи и социално слаби.\r\n\tПротестът на общинските болници е подкрепен от съсловната лекарска организация –  и . Макар това да е пореден съсловен протест с финансови искания, от сдружението казват, че действията им нямат нищо общо с европредседателството, а просто сега е назрял моментът.\r\n\t, увериха от сдружението на общинските болници.\r\n\t\n\n\r\n\tНеразплатените задължения на 31 общински болници, които членуват в сдружението, към края на 2017 г. са 24 млн. лв., а 12 млн. лв. от тях са просрочени. Според зам.-министъра на здравеопазването Бойко Пенков, общите задължения на общинските болници са 100 млн. лв., като от тях 46 млн. лв. са просрочените, а само задълженията за осигуровки към НАП са около 7 млн. лв.\r\n\tНай-съществената причина за това тежко финансово състояние е, че лечебните заведения работят по цени на клиничните пътеки от 2006 г., като през това време само минималната работна заплата се е променила от 180 на 510 лв., а в допълнение има промяна в цените на консумативите, лекарствата, услугите и т.н.\r\n\tОт сдружението посочват, че повечето общински болници съществуват благодарение хуманността и търпимостта на доставчици и персонал.\r\n\tВ протестите в понеделник ще се включат болниците в Чирпан, Казанлък, Попово, Девин, Омуртаг, Дупница, Димитровград, Поморие, Нова Загора, Елхово, Карлово, Кнежа, Велики Преслав, Никопол, Момчилград, Провадия, Ботевград, Белоградчик, Харманли, Тутракан, Тетевен, Луковит.\r\n\tОт Сдружението на общинските болници съобщиха, че за последните 10 години около 20 лечебни заведения са затворили врати.\r\n\t, коментират от сдружението.\r\n\t\r\n\tВ началото на седмицата здравният министър Кирил Ананиев съобщи, че общински болници могат да бъдат подпомогнати с 6 млн. за преобразуването им в здравни центрове и обеща преразглеждане на някои изисквания в медицинските стандарти, които са отживелица и натоварват прекомерно болниците, затруднявайки дори и големи държавни лечебни заведения.\r\n\tОбщинските болници обаче не са съгласни да се преобразуват и настояват за изплащането на целева субсидия в размер на 30 млн. лева за тяхното спасяване. \"Тези пари, според нас, ще бъдат най-ефективно използваните средства в българското здравеопазване, съхранявайки функциите на общинските болници\", смятат от сдружението.\r\n\tВ своя позиция общинските болници призовават гражданите да разрешат на управляващите да дават исканата сума с думите: \r\n\t\r\n\tОбщинските болници посочват, че обслужват отдалечени, по-слабо населени райони, с население, доминирано от възрастни хора, малцинствени групи и социално слаби. Тези хора не разполагат със средства за купуване на медикаменти, за пътуване, а за живеещите в селата - и с време за получаване на качествена медицинска помощ\r\n\t, смятат от сдружението.\r\n\t, посочват още от сдружението.\r\n\tОбщинските болници допълват, че те компенсират и почти пълната липса на легла за сестрински грижи, чиито брой по европейски стандарти трябва да е сравним с броя на леглата за активно лечение.\r\n\tОсвен това общинските болници казват, че с тяхното изчезване се обезлюдяват населени места, отдалечени от големите градове и областни центрове. \"Със закриване на общинските болници рязко се влошава социалната инфраструктура – изчезват в част от случаите най-големите работодатели\", посочват от сдружението.\r\n\tОттам посочват и някои дисбаланси в системата, вследствие на държавната политика в сектора.\r\n\t, коментират от сдружението.\r\n\tОттам поставят и въпроса за това, че се гледа само броят на болничните легла, изтъквайки че са много, но не се забелязва липсата на леглата за сестрински грижи.\r\n\t, посочват общинските болници.", "date": "2018.01.12", "title": "Лекари от 22 общински болници излизат на протест"}
{"url": "http://www.mediapool.bg/stolichna-obshtina-bila-s-varzani-ratse-za-liftovete-na-vitosha-news274220.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община обяви, че модернизацията на ски съоръженията на Витоша минава през бавещата се близо две години актуализация на плана за управление на парка и макар да излиза, че докато той не бъде одобрен от екоминистерството местната власт е с вързани ръце, идната седмица ще бъде свикано заседание на създадената специално заради казуса временна комисия.\r\n\tТова стана ясно по време на пресконференция на председателя на Столичния общински съвет Елин Герджиков в петък, след като предишния ден партиите ДСБ, \"Да, България\" и Зелените поискаха да се направи ревизия на сделката за продажбата на бившите общински ски съоръжение в парка на фирмата \"Витоша ски\", която е свързана с концесионера на ски зоната в Банско \"Юлен\", който пък бе другият претендент за общинските активи при приватизацията им през 2007 г.\r\n\tПолитическите сили дори обвиниха местната власт, че с бездействието си съдейства на \"Витоша ски\" да прокарва своите намерения за подмяна на сегашните ски съоръжения с по-големи, които противоречи на ограниченията за дейности в парка, наложени от плана му за управление.\r\n\tНовият план за парк \"Витоша\" бе изработен с пари от еврофондовете, но в началото на март 2016 г. проектът му  за преработка , тъй като съдържал предложения върху около 40% от територията на парка да се изграждат ски съоръжения. Фирмата, изработила този план, както и плана за парк \"Пирин\", върна преработения вариант за одобрение от Висшия експертен екологичен съвет, но движение по казуса нямаше до края на 2016 г., , че отиващото си второ правителство на ГЕРБ остава горещия картоф за следващите управляващи .\r\n\tОттогава мина още една година в безвремие относно плана за \"Витоша\", но затихналите проблеми изникнаха с нова сила покрай промяната на плана за управление на парка \"Пирин\" на 28 декември 2017 г., с което се дава зелена светлина за нови ски строежи.\n\n\r\n\tСлед обществения натиск по случая с \"Банско\" и Пирин и политическия за \"Витоша\", Столичната община се видя принудена да реагира.\r\n\tСпоред Герджиков, ако не се приеме новият план за парк \"Витоша\", сегашният собственик на ски съоръженията в парка реално е бетониран там и не може да влезе друг инвеститор. Дори да има инвестиционен интерес, той не може да стане със сегашния план за управление, обяви председателят на общинския съвет.\r\n\tТой увери, че новият план за управление на парк \"Витоша\" не предвижда ново застрояване. Нито хотели, нито хижи, каза Герджиков, според когото ще се инвестира само в спортни съоръжения, ски писти и поддръжка.\r\n\tПреработеният план обаче така е не е станал публично достояние, за да се види дали са отразени забележките на бившия екоминистър на ГЕРБ Ивелина Василева.\r\n\tПриемането на новия устройствен план е възможността ние да гарантираме интереса на софиянци и модернизацията, изграждането и подмяната на съоръженията, обясни той Герджиков.\r\n\tСпоред общинския съветник от Реформаторския блок Марта Георгиева обаче проблемите със спрените и стари ски съоръжения на Витоша няма да се решат с плана за управление на парка, тъй като се коренят в концесионния договор с фирмата \"Витоша ски“.\r\n\tПо думите й сегашният план за управление по никакъв начин не пречи на модернизацията и ремонта на лифтовете, даже го препоръчва. \"През 2007 г. \"Витоша ски\" АД купува съоръжения, много добре знаейки какво е екологичното законодателство. Те се подписват, че са запознати с ограниченията и състоянието на това, което купуват. Ако тези съоръжения стоят на същото място и те не могат да ги махнат, как става така, че с новият актуализиран план ще могат да бъдат премахнати съоръженията, той не прекратява сключения договор\", аргументира се общинарката.\r\n\t\"Столичната община е против изграждането на нови съоръжения и разширяването на легловата база на Витоша\", заяви Лорита Радева, председател на общинската комисия по околна среда.\r\n\t\"Природен парк Витоша не е нито син, нито червен, нито на която и да е политическа партия или неправителствена организация. Той е на софиянци и всички гости на столицата. Абсолютен популизъм и е некоректно проблемите на Витоша да се използват в момента за изваждане на политически дивиденти\", каза представителят на политическата група \"Пет\" в общината Симеон Славчев.\r\n\tТой заяви, че е внесъл предложение за въвеждането на такса за автомобилите, които се качват и паркират в планината, но преди това общината трябва да подсигури нормален достъп до Витоша - както с лифтове, така и с екологичен транспорт.\r\n\tСлавчев обяви, че лифтовете на Витоша трябва да бъдат върнати под шапката на общината и само така ще има гаранция за решаване на проблемите на скиорите.\r\n\tПо време на пресконефернцията Елен Герджиков напомни начина, по който \"Витоша ски\" придоби ски съоръженията в парка и отрече ГЕРБ да има вина за това.\r\n\tРешението за приватизацията на общинското дружество \"Въжени линии\" е гласувано на 26 юли 2007 г., а към този момент в СОС няма нито един представител на ГЕРБ - това е два месеца преди изборите за местна власт през 2007 г., каза той.\r\n\tДоговорът е подписан през декември 2007 г. от тогавашния директор на Агенцията по приватизация, каза Герджиков и допълни, че през декември все още не е бил конституиран Новият надзорен съвет от новия мандат, а е действал старият надзорен съвет.\r\n\tТой каза още, че приватизационната агенция е проверявала изпълнението на сделката 11 пъти от 2008 година досега и не е констатиран нито един повод за прекратяването му. Единственото открито през 2009 г. неизпълнение било свързано със запазването на числеността на персонала, когато заради съкратени 13 души била наложена глоба от около 120 хил. лв..\r\n\tВ договора не са предвидени никакви сериозни изисквания към купувача, посочи още Герджиков. Последната проверка за изпълнението ме е от 2017 г. и всички задължения са спазват, посочи председателят на СОС. Според него е трябвало да се запише в договора приватизаторът не да запази предмета на дейността, а да извършва услугата. Това към онзи момент е било грешка, констатира той.", "date": "2018.01.12", "title": "Столична община била с вързани ръце за лифтовете на Витоша"}
{"url": "http://www.mediapool.bg/sofiya-svetkavichno-priklyuchva-sdelkata-za-obshtinska-banka-news274225.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамо ден, след като Българската народна банка (БНБ) обяви, че одобрява продажбата на Общинска банка, Столичната община сключи договора с мистериозния купувач от Лихтенщайн. Договорът е факт и  около появилата се информация, че плащането по покупката в размер на 46 млн. лв. е осигурено от българската петролна компания \"Инса ойл“ на бизнесмена и спонсор на ГЕРБ и БСП Георги Самуилов, известен в Пловдив като Жоро Инса.\r\n\t\"Столичната общинска агенция за приватизация и инвестиции подписа днес договора за продажбата на 67.64 % от акционерния капитал на \"Общинска Банка“ АД с купувача \"Новито Опортюнитис Фонд АгмвК“, съобщиха от институцията в петък.\r\n\t\r\n\tМеждувременно, в четвъртък , че одобрява сделката за продажбата на мажоритарния дял в Общинска банка на лихтенщайнския фонд \"Новито Опортюнитиис Фонд АгмвК\", който е собственост на друго лихтенщайнско дружество - \"КАИАК Фонд Мениджмънт АГ\".\r\n\tРазрешението на сделката било дадено след анализ на документацията, допълнително събрана информация и проучване на ДАНС, без обаче да се съобщава кой е действителният собственик на купувача.\r\n\tОт съобщението на БНБ изненадващо стана ясно, че основен участник в сделката е българската петролна компания \"Инса ойл\", която е осигурила финансирането на стойност 46 млн. лв. Преди няколко месеца лихтенщайнският фонд \"Новито\" е емитирал дялови книжа, които са били закупени от \"Инса ойл\" с цел покупката на Общинска банка, но те не дават право на глас. Петролната компания все пак може да получи право да взема решения в управлението на трезора, но за целта трябва да се мине през нова процедура на одобрение от БНБ.\n\n\r\n\tСобственик на \"Инса Ойл\" е пловдивският бизнесмен Георги Самуилов, известен в Пловдивско като Жоро Инса. Кариерата му тръгва от \"Мултигруп\", където е финансов директор на групировката на убития Илия Павлов през 90-те години на миналия век. Компанията на Самуилов многократно е била обект на проверки и разработки от страна на НСБОП и митниците заради предполагаеми злоупотреби с горива, особено докато начело на тези звена бе покойният Ваньо Танов. Впоследствие Самуилов похвали, че е спечелил всички подобни дела срещу фирмата си. Георги Самуилов има и хотели по Черноморието, а в интервю от 2011 г. се бе похвалил, че е бил спонсор и на ГЕРБ, и на БСП.\r\n\t\r\n\t\"Подписаният в петък договор не финализира процеса по сделката за Общинска банка. Предстои купувачът да плати останалите 80% от цената на акциите и тогава те ще бъдат джиросани“, уточниха от столичната агенция за приватизация.\r\n\tОттам добавиха, че купувачът се задължава в срок от 5 години след прехвърлянето на пакета от акции Общинска банка да запази седалището си в България. Ако това не се спази, е предвидена неустойка от 50% от цената по сделката.\r\n\tЗа същия период трябва да се гарантира запазването на основния предмет на дейност. При нарушение на това изискване предвидената неустойка е в размер 100% от сумата на покупната цена за продаваните акции за всеки случай на неизпълнение.\r\n\tКупувачът се задължава в срок от 5 години да не допуска поставяне на банката под особен надзор или отнемането на банковия лиценз. Предвидената неустойка също е размер на 100% от сумата на покупната цена за продаваните акции за всеки случай на неизпълнение.\r\n\t\"Новито Опортюнитис“ трябва да изпълни и разработените от него стратегии за интегриране и управление, за финансова стабилност и подкрепа, подробен бизнес план за развитието на банката, както и да изпълни програмата за заетост и план за развитие на отношенията и услугите на банката със Столичната община. Всяко нарушение на заложените предварителни условия е обвързано със санкции“, пише още в съобщението на общинската агенция.", "date": "2018.01.12", "title": "София светкавично приключва сделката за Общинска банка"}
{"url": "http://www.mediapool.bg/dzheims-franko-obvinen-v-seks-eksploatatsiya-news274226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАктьорът Джеймс Франко бе обвинен от пет жени – актриси и негови студентки, в различни форми на сексуална експлоатация, непристойно поведение и злоупотреба с власт, съобщиха американски медии, цитирани от ББС.\r\n\tПодобни твърдения тръгнаха в социалните мрежи срещу Франко още по време на церемонията по връчването на наградите Златните глобуси миналата неделя, когато в знак на подкрепа срещу сексуалното насилие над жените той също бе облечен в черно и носеше знака на организацията \"Тайм'с ъп\". Актьорът бе обвинен в лицемерие и секс тормоз, на което в тв шоу той отвърна, че: \"Написаното в Туитър не е точно така\".\r\n\tТези негови думи бяха припомнени от неговия говорител и макар той да отхвърли новите твърдения, Джеймс Франко не се появи на церемонията по връчването наградите на гилдията на кинокритиците в четвъртък вечерта, но която бе отличен за комедийната му роля в \"Катастрофалният артист\" – същата, за която преди дни получи Златен глобус. Отсъствието му бе отдадено именно на обвиненията в не пристойно поведение и секс експлоатация.\r\n\tОще при раздаването на Златните глобуси актрисата Али Шийди запита в Туитър\" защо Франко е допуснат на церемонията, посветена на жертвите на сексуален тормоз. Тя намекна, че той е причината да се откаже от шоубизнеса, но после публикациите бяха изтрити. Колежката й Роуз Макгауън, чиято предстояща биография е посветена на сексуалното насилие в Холивуд, подкрепи думите й с пост: \"Джеймс Франко изглежда като симпатяга, когото искаш да гушнеш. Така изглеждат обаче и мечките. Избирателно глухият Холивуд слуша истории за този негодник от години. Но статута му на хипстър принца на Холивуд го предпазва.\"\r\n\tСегашните обвинения срещу Франко идват от четири бивши негови студентки от водени от него актьорски курсове в образователен център на име \"Студио 4\" и от актриса, която посочва, че 39-годишният актьор бил неин ментор.\r\n\tСпоред една от жените - Сара Титър-Каплан, по време на снимките на секс сцена преди три години актьорът своеволно махнал предпазителите с телесен цвят, които тя и други актриси носели върху интимните си части. Според две студентки актьорът им се разкрещял, когато отказали да си покажат гърдите за фотосесия. Каплан твръди, че актьорът участва в \"злоупотреба с власт\" на снимачните площадки, която експлоатира сексуално по-неизвестните актриси.", "date": "2018.01.12", "title": "Джеймс Франко обвинен в секс експлоатация"}
{"url": "http://www.mediapool.bg/savetat-na-evropa-v-istanbulskata-kontseptsiya-nyama-treti-pol-i-seks-urotsi-news274227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът на Европа разпространи официално опровержение на всички митове и конспирации, които циркулират в България покрай решението на правителството да приеме Истанбулска конвенция. Международната организация отхвърля твърденията, че конвенцията изисква приемане на \"трети пол\", еднополови бракове и специално сексуално образование в училищата. Едновременно с това се дава и просто обяснение на въпроса дали английските думи \"sex\" и \"gender\" (и двете означават \"пол\" на български) ще създадат законов хаос в България. Няма да се случи нищо подобно, твърди Съветът на Европа.\r\n\tПосланието към България е под формата на прости въпроси и отговори за конвенцията, което напълно съответства на нивото на \"дебата\" в страната, в който дори прозвучаха притесненията на съуправляващата партия ВМРО, че България ще бъде задължена да приема \"травестити от Иран\".\r\n\t\r\n\t\r\n\t\"Gender\" и \"sex\" са две различни неща. В конвенцията, терминът \"gender\" е базиран на двата биологични пола - мъжки и женски. Той означава \"социално изградени роли, поведения, дейности и характеристики, които определено общество смята за подходящи за жените и за мъжете\".\n\n\r\n\tСпоред конвенцията дефинициите за \"sex\" (биологично детерминирания пол) и \"gender\" са две различни, отделни концепции. В обяснителния доклад към конвенция се подчертава, че терминът \"gender\" няма за цел да заместни термините \"жени\" и \"мъже\", използвани в конвенцията.\r\n\t\r\n\tНЕ.\r\n\tИстанбулската конвенция изисква страните по нея \"да предприемат необходимите мерки за насърчаване на промени в социалните и културни модели на поведение на жените и мъжете с цел изкореняване на предразсъдъци, обичаи, традиции и всякакви други практики, основани на идеята за малоценност на жените или на стереотипни роли за жените и мъжете\". (чл 12 от конвенцията)\r\n\tЗа пример, член 14 изисква от държавите да включат в официалната учебна програма материал, който да окуражи момичетата и момчета от ранна възраст да преследват цели в живота, без да се чувстват ограничени от традиционните роли за мъжете и жени. Примерно, че мъжете изкарват парите в семейството, а жените са само майки и гледачки.\r\n\tТова задължение по никакъв начин не задължава държавите да включват в учебната програма уроци за сексуална ориентация или полова идентичност.\r\n\t\r\n\tНЕ.\r\n\tНикъде в конвенция не се казва, че бежанският статут се определя от това. Вместо това Истанбулската конвенция изисква от страните да въведат чувствителна към пола (има се предвид \"gender\") перспектива при оценка на исканията за предоставяне на бежански статут, в частност от жени.\r\n\t\r\n\tНЕ.\r\n\tТерминът \"трети пол\" се отнася до категория хора, които не се идентифицират като мъже или жени. Транссексуалният е личност, чиято социална полова идентичност не кореспондира с неговия биологичен бол, предопределен при раждането. Транссексуалните хора понякога желаят медицинска помощ, за да преминат от единия пол към другия.\r\n\tКонвенцията не изисква от държавите да определят специален законов статут за тези хора. От страните се изисква само да избягват дискриминация на основата на половата идентичност, както и на друга основа – раса, цвят, език, религия, политически и други възгледи, национален или социален произходи, принадлежност към национално малцинство, собственост, възраст, здравен статут, увреждане, брачен статут, имигрантски или бежански статут.\r\n\t\r\n\tНе.\r\n\tТози въпрос е изцяло извън обхвата на конвенцията. Европейският съд по правата на човека е подчертавал, че националният законодател остава свободен да не разрешава еднополовите бракове.", "date": "2018.01.12", "title": "Съветът на Европа: В Истанбулската концепция НЯМА \"трети пол\" и секс уроци"}
