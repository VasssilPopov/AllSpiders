{"url": "http://www.mediapool.bg/kabinetat-otpusna-35-mln-leva-za-zavarshvane-na-transportni-proekti-news270366.html", "text": "Правителството отпусна 35 млн. лв. за завършване железопътни проекти, финансирани със средства от оперативна програма \"Транспорт\" 2007 – 2013 г.\r\n\tСредствата се предоставят целево на Национална компания \"Железопътна инфраструктура\", съобщи правителствената информационна служба.\r\n\tС допълнителните средства ще бъдат приключени проектите за реконструкция и електрификация на жп линията Пловдив - Свиленград (фаза 2), за рехабилитация на железопътната инфраструктура в участъци по линията Пловдив - Бургас, за модернизация на участъка Септември - Пловдив, за техническа помощ по трансевропейската транспортна мрежа, за изграждането на интермодален терминал в Пловдив и за развитието на възел София.\r\n\tДопълнително правителството отпусна други 19.2 млн. лв. по бюджета на Министерството на транспорта за националното съфинансиране на проекти по механизма \"Свързана Европа\" за периода 2015 - 2017 г. По този начин се спазват ангажиментите на българската страна за осигуряване на съфинансиране в размер на 15% от общата стойност на проектите.\r\n\tСредствата ще бъдат разпределени между четири големи инфраструктурни проекта на Национална компания \"Железопътна инфраструктура\", два проекта на Изпълнителната агенция \"Проучване и поддържане на река Дунав\" и един на държавното предприятие \"Пристанищна инфраструктура\".\n\n\r\n\tОбщата стойност на транспортните проекти, които ще се финансират от механизма \"Свързана Европа\" за периода 2014 - 2020 г. е 794 млн. лева. Те са свързани с развитието на железопътния транспорт и вътрешните водни пътища по основната мрежа на Европейския съюз.", "date": "2017.10.11", "title": "Кабинетът отпусна 35 млн. лева за завършване на транспортни проекти"}
{"url": "http://www.mediapool.bg/bulgaria-e-shampion-po-rast-na-aviopatnitsite-v-es-news270353.html", "text": "България води класацията по най-голям ръст на авиопасажерите в Европейския съюз (ЕС) за 2016 г. Пътниците, обслужени на летищата у нас през миналата година, са над 9.32 млн., което е увеличение от 22.5 на сто на годишна база. Това показват данни на Евростат за пътническия авиотранспорт, публикувани в сряда.\r\n\tСпоред статистиката общо обслужените пътници по летищата в ЕС са рекордните близо 1 млрд. души. Това е повишение с 5.9 на сто спрямо 2015 г. и с близо 30% в сравнение с 2009 г. Ръстът се дължи основно на пътуванията между страните в ЕС. Превозите извън съюза са около 36 на сто от всички пътувания, а около една пета се падат на националните превози.\r\n\tУвеличение на броя на пътувалите със самолет има в почти всички държави от съюза с изключение на Белгия и Словения. В челната тройка по най-голям ръст освен България са Румъния (20.5%) и Кипър (18.1%). Рязкото нарастване на пътуванията със самолет у нас се обяснява основно с експанзията на нискотарифните превозвачи. Очаква се рекордите да продължат и през тази година, след като на. Миналата година само един ден не стигна, за да бъде постигнат този брой на пътниците. Сега това се случва 2 месеца преди края на годината.\r\n\tВсе пак софийското летище остава едно от най-малките в ЕС - на 73-о място по брой обслужени пътници. Като цяло страната се нарежда сред последните 10 в ЕС по брой на авиопасажерите. Най-многобройни са пътниците, минали през летищата във Великобритания - 249 млн. души. Следват Германия (201 млн.), Испания (194 млн.), Франция (145 млн.) и Италия (135 млн.).\r\n\tНай-голямото летище остава лондонското \"Хийтроу\" (75.7 млн. обслужени пътници). Следват парижкото \"Шар дьо Гол\" (65.8 млн.) и аеропорта в Амстердам (63.6).\n\n\r\n\tНа територията на ЕС миналата година шестима души са загинали при инциденти в гражданската авиация с европейски самолети.", "date": "2017.10.11", "title": "България е шампион по ръст на авиопътниците в ЕС"}
{"url": "http://www.mediapool.bg/bivshiyat-deputat-ivan-valkov-i-aktyorat-evgeni-budinov-vlizat-v-parlamenta-news270356.html", "text": "Актьорът Евгени Будинов и общинският лидер на ГЕРБ в Бургас Иван Вълков са двете нови попълнения в парламентарните редици на ГЕРБ, които ще заемат опразнените две депутатски банки на партията в сряда.\r\n\tБудинов влиза на мястото на Антон Тодоров, чиято оставка гласува днес Народното събрание. Актьорът е в листата на управляващата партия от 25 МИР. Будинов заедно с колегата си Анатоли Лазаров бяха участници в спречкване с Волен Сидеров и Десислав Чуколов пред НАТФИЗ, което лидерът на \"Атака\" посочи като причина да нахлуе със съпартийци в сградата на академията преди първия тур на местните избори през 2015 г.\r\n\tГЕРБ се раздели с още един свой депутат - Диана Йорданова, която стана зам.-председател на Комисията за финансов надзор. На нейно място влиза нейн бивш колега, също депутат. Вълков беше народен народен представител и председател на транспортната комисия в Народното събрание в 41 и 42 Народно събрание.", "date": "2017.10.11", "title": "Бившият депутат Иван Вълков и актьорът Евгени Будинов влизат в парламента"}
{"url": "http://www.mediapool.bg/gradskiyat-transport-v-burgas-mozhe-da-poskapne-s-30-news270358.html", "text": "Билетът за градски транспорт в Бургас може да се увеличи от 1 лев на 1.30 лева. Повишение с около 30% се очаква и на картите за пътуване. При купуване на билет от шофьора цената ще е 1.50 лв.\r\n\tПо-високите цени ще бъдат предложени от общинския превозвач \"Бургасбус\" на общинския съвет в града. Идеята е поскъпването да стане факт от ноември.\r\n\tТова става ясно от думите на Петко Драгнев, който е директор на общинската транспортна фирма. Пред БНР той мотивира нуждата от повишение на цената на градския транспорт с увеличените разходи след модернизирането на автопарка.\r\n\tСпоред него стойността на транспортната услуга не е актуализирана от 2010 г. В същото време цената на метана, с който се движат автобусите, се е повишила с 30%. Само 35 000 лв. на месец излизало ползването на климатиците в автобусите.\r\n\tГаранцията на новите автобуси в града пък изтекла и вече трябвало да се поддържат от общинското дружество. Увеличението на разходите имало и заради по-високата минимална заплата.\n\n\r\n\tДрагнев коментира, че повишението на цената на билетите и картите със сигурност ще породи недоволство у пътниците. Алтернативата обаче била снижаване на качеството на транспортната услуга.\r\n\tПодобно повишение на цената на билетите за градски транспорт вече имаше в София. От средата на миналата година стойността на билетите скочи от 1.20 лв. на 1.60 лв. Повиши се и цената на талон от 10 билета - от 10 лв. на 12 лв. Тогава беше обявено, че от началото на следващата година трябваше да бъде изградена и електронната система за таксуване. Все още обаче не е избран изпълнител на системата, за която са предвидени 88 млн. лв. Обществената поръчка е спряна заради подадени жалби. В същото време в документите по нея е записан срок от 2 години за изграждането и въвеждането й в експлоатация.", "date": "2017.10.11", "title": "Градският транспорт в Бургас може да поскъпне с 30%"}
{"url": "http://www.mediapool.bg/nai-malko-17-zaginali-i-180-dushi-v-neizvestnost-pri-pozharite-v-kaliforniya-news270352.html", "text": "Най-малко 17 са вече жертвите на пожарите в Северна Калифорния и броят им може да нарасне, тъй като 180 души са в неизвестност, съобщи в. \"Вашингтон пост\", позовавайки се на властите.\r\n\tПовече от 25 000 души са напуснали домовете си в седем общини северно от Сан Франциско. Пламъците са унищожили над 2000 сгради и са нанесли тежки поражения на жизненоважната за района винарска промишленост.\r\n\tБързоразпространяващият се огън е обхванал гъстонаселени квартали, принуждавайки жителите им да напуснат домовете си посред нощ, като мнозина не са успели да вземат нищо със себе си.\r\n\tС бушуващите пожари се борят няколкостотин пожарникари. Силните ветрове, които разпалваха 17 големи огнища, са отслабнали и влажността се е увеличила, подпомагайки операцията по гасенето, за която се използват ресурси на целия щат и на съседна Невада. Властите обаче предупредиха, че се очаква поривистият северен вятър, наричан Диабло, да задуха отново още днес и огнеборците ще разполагат с малко време да ограничат разпространяването на стихията в жилищните райони.", "date": "2017.10.11", "title": "Най-малко 17 загинали и 180 души в неизвестност при пожарите в Калифорния"}
{"url": "http://www.mediapool.bg/konkurs-za-inovatsii-za-chist-vazduh-v-sofiya-news270355.html", "text": "Седем стартиращи компании от цяла Европа ще представят своите идеи на първия конкурс за отворени иновации за чист въздух в София - \" .\r\n\tКонкурсът ще се проведе на 13 октомври 2017 г. от 9.00 часа в \"Генератор“ на адрес: бул. \"Черни Връх\" 47, София.\r\n\tSofia Urban Challenge се организира от Cleantech Bulgaria и Climate-KIC, заедно с подкрепата на \"Зелена София\" към Столична община и е част от SOFAIR - конференция за обмяна на опит и добри практики в справянето със замърсяването на въздуха в градска среда.\r\n\tДвудневното събитие ще бъде открито от столичния кмет Йорданка Фандъкова, министъра на околната среда Нено Димов и Джордж Кремлис, шеф на дирекция \"Околна среда\" в Европейската комисия.", "date": "2017.10.11", "title": "Конкурс за иновации за чист въздух в София"}
{"url": "http://www.mediapool.bg/ne-e-izklyuchena-pokana-kam-rosatom-da-investira-v-belene-news270360.html", "text": "България не изключва никакви варианти за реализацията на произведеното оборудване за АЕЦ \"Белене\", чийто строеж бе спрян през март 2012 г. Възможно е дори да покани руския държавен концерн \"Росатом\" за инвеститор в замразения проект – вариант, който , за да успее да построи втора АЕЦ у нас. Такива разговори с руснаците обаче все още не са водени, но опцията не е изключена, каза министърът на енергетиката Теменужка Петкова пред журналисти в сряда като допълни, че китайският инвеститор имал много сериозен интерес и вече прави своите анализи и проучвания.\r\n\tПреди ден представители на \"Росатом\" се срещнаха с премиера Бойко Борисов в София. Преди разговора той заяви, че  похарчените към момента 3 млрд. лв. за ядрения проект.\r\n\tПеткова обясни пред журналисти, че срещата била регулярна и било обсъдено доставянето на останалата част от произведеното оборудване за АЕЦ \"Белене\", което в момента финално се оглеждало от български експерти, преди да поеме към България. Запитана защо се налага това да се обсъжда на толкова високо политическо ниво, министърът обясни: \"Защото опозицията много остро зададе въпроса къде е оборудването: платихме го, а сега го няма\". По думите й до края на годината ще пристигне всичко произведено от \"Росатом\".\r\n\tТя каза, че с Борисов е бил дискутиран и бъдещият договор на \"Националната електрическа компания\" (НЕК) с \"Росатом\" за консервацията на доставеното оборудване за АЕЦ \"Белене\".\r\n\tПо този контракт се преговаря от месеци - през юни 2017 г. шефът на \"Българския енергиен холдинг\" (БЕХ) Петьо Иванов каза, че руснаците са поискали  и се договаря за намаляването й. Тогава Вадим Титов, директор на \"Росатом Централна Европа\", коментира, че по този договор се водят интензивни преговори и се очаква той да бъде сключен в най-скоро време, но не посочи цена. Сега Петкова не пожела да се ангажира със срок за подписването на този договор и цена, като според нея все още няма оферта от руска страна, а само начален етап на преговорите.\n\n\r\n\t\"Надявам се да не ни се наложи дълго да го консервираме (оборудването). Трудно е да се каже дали до края на годината ще се подпише договорът, но ще има такъв. Все още няма оферта, в начален етап са преговорите. Самите колеги анализират какво ще е необходимо като дейност, какви разходи ще се извършат\", каза Петкова в сряда.\r\n\tЗапитана обсъждано ли е между \"Росатом\" и Борисов какво да се прави с произведеното от руснаците оборудване за АЕЦ \"Белене\", тя каза, че такива разговори се водят още от първия момент, в който е платено за него, а на самата Петкова бе въздложено да се изготви анализ за най-рационалния начин да се използва оборудването. \"Това няма как да го извършим без нашите партньори от \"Росатом\", те са контрактори и с тях се обсъжда всичко, свързано със спецификите на проекта\", каза енергийният министър.\r\n\t\"Склонни сме да обсъждаме всякакъв вариант, който би довел до оползотворяване на оборудването по най-добрия начин за България, понеже нямаме право на втора грешка. Има още останало оборудване от първия проект на \"Белене\" и затова трябва да се мобилизира целият ресурс\", каза тя.\r\n\tЗапитана изрично дали от българска страна е предлагано на \"Росатом\" да станат инвеститор в собствения им проект, тя каза, че до момента такива разговори с руснаците не са водени, \"но не се изключва и такава опция\".\r\n\tПри нейна среща с главния директор на \"Росатом\" Алексей Лихачов през юни в Москва стана ясно, че към онзи момент интересът на руската корпорация към АЕЦ \"Белене\" е . Близо година по-рано обаче зам.-шефът на ядрената корпорация Кирил Комаров заяви, че след като НЕК плати за оборудването са .\r\n\tМеждувременно обаче се появи китайският инвеститор \"Чайна Дженерал Нюклиър Корпорейшън\" (China General Nuclear Corporation – CGN). По думите на Петкова нови инвеститори не са се появили, но \"китайските колеги имат много сериозен интерес и си правят своите анализи и проучвания\".\r\n\tЕнергийният министър каза още, че до края на година ще има ясна концепция какво да се прави с оборудването на АЕЦ \"Белене\", но не пожела да навлиза в подробности, докато не бил финално обсъден докладът на БАН за нуждата от нова ядрена мощност на страната.\r\n\tТя припомни, че от БАН е представен междинен доклад по казуса, но той сега се анализирал от БЕХ, НЕК и Министерството на енергетиката. Предстоят срещи и обсъждания, когато е готов окончателният вариант, ще бъде представен, обеща тя.\r\n\tПеткова не пожела да отговори на въпроса дали докладът е \"за\" или \"против\" АЕЦ \"Белене\", но подаде \"жокер\", че отговорът ще е положителен. \"В доклада пише, че до 2035 г. ще има дефицит на нови мощности не само в България, а в целия регион, но нищо повече няма да кажа, защото не е коректно спрямо колегите\", заяви министърът.\r\n\tПо думите й НЕК е на финалната права по анализа на счетоводните данни по ядрения проект.\r\n\t\"Всичко по активите и разходите, извършени до момента, е анализирано и имаме готовност да го приключим. Като стане ясен докладът, в много кратък срок ще стане отделянето на пасивите и активите на АЕЦ \"Белене\" в проектна компания и до края на годината ще има ясно концепция какво се прави по проекта\", обяви министър Петкова.", "date": "2017.10.11", "title": "Не е изключена покана към \"Росатом\" да инвестира в \"Белене\""}
{"url": "http://www.mediapool.bg/priziv-v-akademichnite-sredi-za-ostavka-na-rektor-plagiat-news270349.html", "text": "Бившите преподаватели от Техническия университет във Варна професорите Николай Минчев и Овид Фархи излязоха с отворено писмо до академичните среди, в което призовават колегите си за активна позиция срещу посегателствата върху морала в науката като поискат оставката на ректора плагиат.\r\n\tОсвен това те се обръщат към институциите с искане за незабавни законови промени, които да не допускат прецеденти като този със защитата на преписана докторска дисертация от ректора на Техническия университет във Варна Росен Василев.\r\n\t\r\n\tПрез септември ректорът Василев за научна степен “доктор на науките“, въпреки изричното настояване на МОН да не прави това.\r\n\t, че Василев е плагиатствал от дисертации на двама докторанти беше подаден в образователното министерство през юли от професорите Фархи и Минчев.\r\n\tНазначената от МОН проверка приключи с констатацията, че има “брутално сходство“ в сравняваните трудове и затова министерството е препоръчало на ректора, Общото събрание на университета и научното жури процедурата да не се провежда. Въпреки това обаче тя се състоя и Василев защити безпроблемно дисертацията.\n\n\r\n\t, се казва в отвореното писмо на двамата професори, разпространено в сряда.\r\n\t, се казва в писмото.\r\n\tСпоред двамата професори в случая е налице организирана група, извършваща генериране на “научна продукция“ на ректора и злоупотребявайки с власт, обосновава нейната “чистота“, което е несъвместимо с ректорския пост, който заема Росен Василев.\r\n\t, допълват професорите.\r\n\t, пише още в писмото.\r\n\tКъм отвореното писмо двамата професори прилагат и информация за статиите на Василев и научните трудове, от които е преписвал.", "date": "2017.10.11", "title": "Призив в академичните среди за оставка на ректор плагиат"}
{"url": "http://www.mediapool.bg/kmetove-se-oplakaha-na-prezidenta-ot-zavisimostta-si-ot-tsentralnata-vlast-news270363.html", "text": "Представители на местната власт се срещнаха с президента Румен Радев, оплакаха му се от прекалената си зависимост от централната власт и поискаха под егидата на държавния глава да се сформира постоянен форум по развитието на местното самоуправление с участие на правителството, парламента ,общините, бизнеса и гражданския сектор. Радев приел предложението, но подчертал, че да е успешна подобна инициатива трябва преди това да се обсъдят с институциите проблемите на общините и да се вземат конкретни решения. това съобщиха от Националното сдружение на общините в България в сряда.\r\n\tУправителният съвет на организацията е обсъдил президента финансовата децентрализация и регионалните различия в българските общини.\r\n\t\"Президентът и кметовете се избират пряко от хората и ние заедно трябва да направим българските общини по-добро място за живот и бизнес, за да останат хората по родните си места и да не се обезлюдяват цели български региони“, заявил Даниел Панов, председател на управата на сдружението и кмет на Велико Търново.\r\n\tТой е представил пред държавния глава проблемите със забавената децентрализация и акцентирал, че през последните години като основен се очертава растящият дисбаланс между законовите правомощия на общините и ресурсите за тяхното отговорно упражняване.\r\n\tВ Европейския съюз общините разполагат средно с 25% от парите на данъкоплатците, а в България този дял е 15%, но в същото време местната власт осигурява над 2/3 от всички публични ресурси. У нас общинските данъци представляват 4% от данъците, събирани в държавата, при 25% средно за ЕС, посочил Панов. По думите му са необходими същностни промени в цялостната система на финансиране. Той призовал Радев да зададе тон за толерантно политическо говорене към българските политици, за да няма непремерени изказвания, които да насаждат противопоставяния и поляризация на българското общество.\n\n\r\n\tКметът на община Карлово Емил Кабаиванов посочил свръхцентрализацията като основна пречка за бързо и ефективно решаване на проблемите на хората. Според него общините трябва да имат регионални бюджети и действащи регионални политики, които да дават възможност хората да се задържат в общините и да не мигрират към по-големите градове.\r\n\tПрисъстващите кметове настояли за спешни мерки срещу обезлюдяването на цели региони в страната и изтъкнаха критичната необходимост държавата да вземе спешни мерки. Кметът на Враца Калин Каменов дал пример, че през тази година 700 абитуриенти са напуснали града без тенденция да се завърнат, а в общината има обезлюдени цели села.\r\n\t\"Вие сте на фронтовата линия, където са проблемите на хората и поемате отговорността за решаването им“, заявил държавният глава.\r\n\tЗа заслуги и дългогодишен принос към местната власт той отличил с Почетен знак на Президента на Република България Гинка Чавдарова, изпълнителен директор на НСОРБ.", "date": "2017.10.11", "title": "Кметове се оплакаха на президента от зависимостта си от централната власт"}
{"url": "http://www.mediapool.bg/do-200-po-skapa-grazhdanska-otgovornost-za-narushitelite-na-patya-news270365.html", "text": "От началото на 2018 г. шофьорите ще плащат различна цена на задължителната застраховка \"Гражданска отговорност\" в зависимост от това дали имат или нямат нарушения, обяви пред бТВ зам.-председателят на Комисията за финансов надзор Ралица Агайн.\r\n\tЗа най-недисциплинираните шофьори цената може да скочи до 200% спрямо базовата, а за изрядните ще има намаление, което може да достигне около 50%, стана ясно от думите й.\r\n\tАгайн посочи, че новата системата, известна като бонус-малус, за която се говори от около 10 години, най-вероятно няма да тръгне точно от 1 януари, но стартът й със сигурност ще бъде в началото на 2018 г.\r\n\tПо думите на Ралица Агайн една от важните стъпки за въвеждането на системата \"бонус – малус\" е била да се свържат информационните системи на застрахователите с тези на МВР.\r\n\tТя посочи, че при определянето на цената ще се взимат предвид всички регистрирани нарушения и влезлите в сила наказателни постановления.\r\n\t\"Със сигурност ще се санкционира шофирането с превишена скорост, защото това нарушение най-често води до инциденти на пътя\", обяви зам.-председателят на КФН.\n\n\r\n\tСпоред статистически данни, изнесени от Агайн, най-много са нарушенията, свързани с превишената скорост - общо 1 милион в периода 2014-2017 г.\r\n\tДругите нарушения, които ще влияят на цената на застраховката, са отнемането на предимство, рязката смяна на посоката на движение, неспазването на дистанция.", "date": "2017.10.11", "title": "До 200% по-скъпа \"Гражданска отговорност\" за нарушителите на пътя"}
{"url": "http://www.mediapool.bg/novo-napadenie-sreshtu-lekar-tozi-pat-v-kostinbrod-news270354.html", "text": "Полицията е арестувала мъж от Костинброд за нападение срещу лекар от бърза помощ в Костинброд. С прокурорско постановление заподозряният е задържан за три дни в ареста, съобщават от държавното обвинение.\r\n\t \r\n\tДелото е образувано за причиняване на лека телесна повреда на медицинското лице и причиняване на щети на линейката. Щетите са оценени на 488 лева. При разпита си заподозряният Д.О.А. не е дал обяснения.", "date": "2017.10.11", "title": "Ново нападение срещу лекар, този път в Костинброд"}
{"url": "http://www.mediapool.bg/shest-zaplati-otgore-za-po-spetsialni-magistrati-news270359.html", "text": "Депутатите от ГЕРБ, \"Обединени патриоти\", ДПС и \"Воля\" в правната комисия дадоха зелена светлина за промени в съдебния закон, създаващи избрано магистратско съсловие, което ще получава 50% повече от останалите в гилдията. Всички спецзевна, оправомощени да разследват и съдят представителите на властта, ще се възползват от придобивката, предоставена им от самата власт. В сряда със 17 гласа \"за\", без \"против\" и с трима \"въздържал се\" бе прието, че магистратите и служителите в специализираните институции могат да получават до 18 заплати годишно. Това засяга спецсъдилищата, спецпрокуратурите и следователите в специализираните отдели.\r\n\tЕдинствената опозиция на това предложение дойде от БСП, но и там гласовете се разделиха. Трима бяха \"за\", а останалите трима - \"въздържал се\".\r\n\tСъс силно  в Наказателно-процесуалния кодекс (НПК), приети това лято, на спецмагистратите бе възложено да се занимават с делата за корупция по върховете на властта наред с организираната престъпност. Президентът Румен Радев, който също попада в обсега на подсъдните на спецсъдилищата, не върна промените, въпреки множеството аргументирани критики срещу въвеждането им.\r\n\tВносители на законопроекта за  на специалните магистрати бяха ГЕРБ, \"Обединени патриоти\", ДПС и \"Воля\". Мотивът им е, че в момента \"липсват каквито и да е стимули за привличане на магистрати и съдебни служители в специализираните юрисдикции\".\r\n\t\"Няма как те да бъдат мотивирани да постъпят в съдебната система предвид по-големия обем от работа, честите командировки в цялата страна и по-високата сложност на производствата\", се казва в мотивите към законопроекта. Депутатите смятат, че ако не дадат повече пари, то има риск специализираните институции буквално да \"блокират\".\n\n\r\n\tПредложението на депутатите е безпрецедентно, защото до този момент българските магистрати получават заплати, изчислени съобразно позицията им, стажа и достигнатия ранг.\r\n\tУправляващите никога не са демонстрирали подобна загриженост към Софийския градски съд, който продължава да е свръхнатоварен. Този съд гледа делата за корупция по върховете на властта в продължение на няколко десетилетия, но магистратите в него не се ползваха от подобни бонуси.\r\n\tОгромни проблеми има в районните съдилища в София, Пловдив и Варна, които са свръхнатоварени. Положението в София е бедствено, но там съдиите все така получават по малко над 2000 лева брутни заплати. Срещу това възнаграждение те решават между 60 и 110 дела на месец.\r\n\tЗа сравнение, привилегирована каста от спецмагистрати и съдебни служители ще получават до 18 пъти годишно по над 3000 лева. От възнагражденията ще се възползват над 200 магистрати и служители от общо около 10 000 в цялата страна.\r\n\tАргументите на вносителите са много спорни. Миналата седмица бившите членове на Висшия съдебен съвет Галя Георгиева, Магдалена Лазарова и Даниела Костова (и трите от мнозинството на Сотир Цацаров и Георги Колев – б.р.) избраха да продължат своята кариера специализираните съдилища. Една от причините е, че там те ще гледат в пъти по-малко дела в сравнение със съдилищата, от които идват.\r\n\tГаля Георгиева беше съдия в Апелативен съд – Пловдив преди да стане член на ВСС. Ако тя се бе върнала в Пловдив, щеше да решава по седем дела на месец. В Апелативния специализиран съд ще гледа по... три.\r\n\tОсвен заплатите, настоящите промени в Закона за съдебната власт уреждат и с въпросите на командироването. Проектът предвижда общото събрание на съдиите да одобрява предложенията на своя ръководител за командироване на магистрати от други съдилища. Това би разширило съдийското самоуправление за сметка на оперативните възможностите на съдебните шефове.\r\n\tНаред с това обаче депутатите искат да премахнат част от пречките пред командироването, което преди време си спечели лоша слава в системата заради редица безпринципни назначения. Народните представители смятат да разрешат командироването на магистрати на свободни щатни длъжности, което досега беше забранено.", "date": "2017.10.11", "title": "Шест заплати отгоре за по-специални магистрати"}
{"url": "http://www.mediapool.bg/dni-na-dobroto-pravyat-planinata-dostizhima-za-detsa-s-dvigatelni-trudnosti-news270305.html", "text": "Благотворителна акция \"Дни на доброто“ с цел да помогне на деца с двигателни затруднения да усетят магията на планината и лично да покорят връх ще се проведе в София и Самоков от 26 октомври до 10 ноември. Целта е чрез артзанимания на възрастни, малчугани и съвместни на родители с децата им да се осигурят средства, с които ще се финансират бъдещите изчаквания на планините за деца, които не могат да ходят. Колко деца ще посетят планината, ще зависи от приходите на инициативата.\r\n\tСтартът на кампанията ще бъде даден на 26 октомври в столичния Център Ателие \"Николай Шмиргела“, където арттерапевтът Юлия Банкова ще представи книгата си \"Откровения“ ̶ слова и картини с пръсти, в компанията на изложените оригинални картини, илюстрирали стихосбирката.\r\n\tКнигата \"Откровения“ е създадена специално за благотворителната акция \"Дни на доброто“. Съдържа картини с пръсти (акрил) и слова-послания към фините нива на човешката. \"Вярвам, че \"онова, което е горе, е и долу“ и в този смисъл възприемам живота като най-голямото училище. Убедена съм, че от нас зависи как точно изживяваме деня си и че е голям подарък възможността да го сътворяваме. В този смисъл всеки от нас е Творец на онова, което му се случва. Децата са естествени и непосредствени в изразяването на чувствата си и много любопитни. Така ни учат да оставаме отворени към всички проявления на живота. Докато рисувах с пръсти и пишех стиховете към платната, научих, че животът е творчески акт, в който чрез чувствата, срещите, обичта и изпитанията не само ние самите се развиваме и израстваме, което е и смисълът на съществуването ни, но на практика самата вселена разширява своето измерение, защото сме едно\", споделя авторката.\r\n\tПриходите от продажбата на творбата и на картините са специално за акцията \"Към върха\". Там ще отидат и постъпленията от входните такси за включване в артзаниманията за възрастни и деца, които ще се състоят на 28 и 31 октомври и 1 и 2 ноември в ателието \"Николай Шмиргела\". Срещу вход от 20 лв. те ще могат да сътворят различни художествени творби и след това да запазят творението си.\r\n\tПодобни занятия ще има и в общинската библиотека на Самоков на 10 ноември, но там таксата за арттерапиите ще е символичният един лев, обясни Юлия Банкова. В Самоков тя също ще представи свията книга.\n\n\r\n\tИдеята за инициативата е на сдружение \"Към Върха“, сформирано с идеалната цел да помага в изкачването на деца с двигателни проблеми в планината, е сформирано от Виктория и Захари Недялкови, които са доброволци в самоковския отряд на Планинската спасителна служба и специално заради изкачването на трудноподвижните деца са завършили курс за планински водачи. Благородното им дело е провокирано от съдбата на тяхната 13-годишна дъщеря Криси, която е родена със спина бифида и хидроцефалия. Двамата приемат това житейско предизвикателство, помагайки не само на собственото си дете, но и на други. Те редовно организират в Самоков планински лагери за деца с диагноза като на дъщеря им не само за да им подарят няколко щастливи дни, а и за да подпомогнат родителите с подобен проблем. Често за родителите на такива деца е непостижимо да ги заведат в планината и за малчуганите върхът остава недостъпен.\r\n\tИнициаторите на акцията смятат, че качването на трудноподвижно дете в планината е възможност не само за чист въздух и смяна на обстановката, но и предлагането на нова гледна точка за себе си от позицията на постигнатото.\r\n\t\"Дните на доброто“ са също така естествено продължение на дейността на Център Ателие \"Николай Шмиргела“, където под различни форми досега се е работило с деца с нелечими диагнози.\r\n\tДа видиш звездичките в очите на тези деца не означава да ги съжаляваш, а да ги зачетеш в правото им да сътворяват по своему, което ги прави много щастливи. Днес в арттерапевтичното пространство чрез арттерапия, гещалттерапия, пясъчна терапия, фамилни констелации малките имат възможността да извадят частичка от притесненията си, а големите ̶ да потърсят отговорите на въпросите, които като правило винаги са в нас, обясняват инициаторите на акцията.", "date": "2017.10.11", "title": "\"Дни на доброто\" правят планината достижима за деца с двигателни трудности"}
{"url": "http://www.mediapool.bg/raina-knyaginya-skara-bozhidar-dimitrov-i-kmeta-na-panagyurishte-news270361.html", "text": "Патриотична вълна в защита на българщината и приноса към нея от страна на Райна Княгиня се надигна в Панагюрище. Предводител на \"недоволството\" в социалната мрежа Фейсбук е кметът на града Никола Белишки, а обект на гнева е проф. Божидар Димитров.\r\n\tПовод за разгорещените дебати стана изказване от неделя на бившия шеф на НИМ. В интервю за бТВ той заяви: \"Какво толкова е направила Райна Попгеоргиева?! Ушила е знамето”.\r\n\tРепликата му предизвика остра реакция. Кметът на Панагюрище Никола Белишки веднага реагира във Фейсбук, а постът му бе споделен многократно. Потребители настояват професорът да се извини за думите си, които омаловажават ролята на Райна Княгиня.\r\n\tВ задочния си отговор кметът на Панагюрище припомня част от приноса й:\r\n\t\"Какво ли е направила Райна, която народът нарече \"Княгинята“? Да, ушила е едно знаме. Главното знаме на IV-ти Революционен окръг по време на Априлското въстание. На този окръг, който въстана. Въстана така, както трябваше да въстанат и другите четири окръга, но там дали смелчаците бяха малцина… Ушила е това знаме, но преди това е целунала кръста и Евангелието и се е заклела със страшната клетва \"Свобода или смърт“. И не само го е ушила, а го е и развяла, сама, по собствен избор\", коментира той.\r\n\tПостът му бе споделен много пъти във Фейсбук. Потребители настояват професорът да се извини за това, че омаловажава ролята на Райна Княгиня в българската история.\n\n\r\n\t\"Представете си я вече в свободна България. Вдовица на 42 години. С пет деца – отглежда ги сама. Бедна, болна заради жестоките побои, които е понесла, обикаляща из софийските квартали, за да акушира. За да помогне на хиляди българчета да дойдат здрави на този свят, за да помогне на хиляди българки да минат безпрепятствено по моста между живота и смъртта, наречен \"раждане“. Ще кажете – това ѝ е било работата. Така е. Но освен работата си, тя имала и една мечта – България да има болница за женското здраве, специализирана болница. Тя е първата дипломирана българска акушерка. Акуширайки на богатите българки и на съпругите на дипломатите, събирала пари. Събирала пари, късайки от залъка на петте си сирачета. Пари за болница. Така, с тези пари и с подкрепата на влиятелни хора, на чиито жени и деца е помогнала, е създаден \"Майчин дом“. А днес ние, нейните наследници, след повече от 100 години, се чудим как, кога, къде да направим специализирана болница за детското здраве\", пише още кметът Белишки.", "date": "2017.10.11", "title": "Райна Княгиня скара Божидар Димитров и кмета на Панагюрище"}
{"url": "http://www.mediapool.bg/istorichesko-balgarskite-futbolisti-ne-uspyaha-da-pobedyat-skromniya-tim-na-lyuksemburg-news270322.html", "text": "Националният отбор на България по футбол завърши 1:1 като гост срещу Люксембург в последния си мач от квалификациите за финалите на световното първенство в Русия следващата година.\r\n\tДосега българите имаха 13 победи в 13 мача срещу непретенциозния тим на Люксембург, който само преди няколко дни падна с 0:8 от Швеция.\r\n\t \r\n\tБългарските футболисти играха много слабо и безидейно през първото полувреме и позволиха Люксембург а поведе още в 3-ата мин., когато Оливие Тил откри след рикошет в крак на български защитник.\r\n\t \r\n\tДо края на първата част българският тим не направи нищо и можеш да допусне още голове. \n\n\r\n\t \r\n\tВторото полувреме българите започнаха по-добре. В 68-ата минута Ивайло Чочев изравни след силен пробив на Спас Делев. Андрей Гълъбинов пък улучи греда след удар с глава.\r\n\t \r\n\tСлед петото си равенство, българският отбор завърши на 4-о място в групата си с актив от 13 т. Франция пък победи Беларус с 2:1 и остана лидер с 23 т., което донесе на \"петлите\" директно класиране на Мондиал 2018. \r\n\t \r\n\tВ третия двубой Холандия спечели с 2:0 домакинството си срещу Швеция, во шведите останаха на втора позиция и ще играят плейофи за място на световното първенство..", "date": "2017.10.11", "title": "Историческо: Българските футболисти не успяха да победят скромния тим на Люксембург"}
{"url": "http://www.mediapool.bg/yunesko-otnovo-ne-uspya-da-izbere-zamestnik-na-irina-bokova-news270323.html", "text": "Изпълнителният съвет на ЮНЕСКО вчера не успя да избере и на втория тур от гласуването нов генерален директор на организацията на мястото на Ирина Бокова, чийто мандат изтича, съобщи Франс прес.\r\n\t \r\n\tШестима кандидати се надпреварват за поста. Както и на първия тур в понеделник, начело продължава да е бившият външен министър на Катар Хамад бин Абдулазиз ал Кауари, който вчера получи 20 от общо 58 гласа на членовете на Изпълнителния съвет. \r\n\t \r\n\tНа второ място, с 13 гласа, остана бившата министърка на културата на Франция Одри Азуле, следвана от египетската дипломатка Мушира Хатаб с 12 гласа. \n\n\r\n\t \r\n\tПредставителите на Китай и на Виетнам получиха по пет гласа, а кандидатката на Ливан - само три. Представителят на Азербайджан, който на първия тур получи два гласа, се отказа от надпреварата.", "date": "2017.10.11", "title": "ЮНЕСКО отново не успя да избере заместник на Ирина Бокова"}
{"url": "http://www.mediapool.bg/pokupkata-na-korabi-plava-kam-balgarska-kompaniya-news270304.html", "text": "Докато гръмките скандали около покупката на нови изтребители приковат общественото внимание, на заден план бавно, но уверено и без особен шум напредват другите два ключови проекта за модернизацията на армията – за нови патрулни кораби на Военноморските сили и бронирани машини за Сухопътните войски. Планът на правителството е да издейства разсрочено плащане и да може да купи както самолети, така и техника за пехотата и флотата. За да стане възможно това обаче, парламентът трябва да одобри нова финансова схема за модернизацията на армията, което засега не е в дневния ред на депутатите.\r\n\tНеобходимостта от покупката на бронирани машини за Сухопътните войски е безспорна и изтъквана от премиера Борисов като приоритет. \"Първо ни трябва сухопътна техника. Такава ни е доктрината\",  на 18 септември. Засега обаче този проект е в най-начална фаза. На този фон предходното правителство на ГЕРБ изненадващо форсира покупката на два нови модулни патрулни кораби, въпреки че дотогава основният приоритет бе да се ремонтират старите белгийски фрегати, на които Военноморските сили разчитат от години.\r\n\tПравителството многократно обяви, че има амбиции в проекта за ВМС, който засега се изчислява на около 820 млн. лева, да участва и българският бизнес.\r\n\tВъзможните изпълнители в България обаче се броят на пръсти и се заговори, че причина да се активира проектът е именно намерението той се даде на съответната предварително набелязана фирма фаворит.\r\n\t\r\n\tМинистерството на отбраната вече събра информация от преценените като подходящи компании и в средата на август изпрати искания за представяне на оферти (Request for Proposal), които трябва да бъдат подадени до 23 октомври.\r\n\tВ отговор на въпроси на Меdiapool по Закона за достъп до информация от МО съобщиха, че искания са изпратени до корабостроителни компании от България, Германия, Испания, Италия, Франция и Холандия. Според МО имената на конкретните фирми не могат да бъдат предоставени на този етап поради законови ограничения.\r\n\tОттам потвърждават обаче, че е изпратено писмо само до една българска фирма.\r\n\tТака, ако правителството твърдо е решило да даде цялата поръчка или част от нея на българска компания, както твърди вицепремиерът и военен министър Красимир Каракачанов, това едва ли ще стане в условията на силна конкуренция.\n\n\r\n\tТрадиционно подобни проекти са по възможностите на големите фирми в бранша като DCNS, Lurssen, BAE Systems и други.\r\n\tАмбиция към проекта обяви и българската корабостроителница \"МТГ Делфин\".\r\n\tТя е една от малкото, а много вероятно единствената българска компания към момента, която има капацитет да се включи в изпълнението на подобна поръчка. Според източници на Меdiapool именно от нея военното министерство очаква конкретна оферта.\r\n\tОт фирмата отказаха да коментират на този етап дали са получили искане за изпращане на оферта.\r\n\t, заявиха от фирмата в отговор на въпрос дали имат капацитет и готовност да изпълнят подобна поръчка.\r\n\tПо време на оръжейното изложение \"Хемус-2016\" фирмата подписа и споразумения за сътрудничество и с три водещи европейски фирми от отбранителната индустрия – \"Талес\" (Холандия), \"Леонардо/Финмеханика\" (Италия) и \"ДИЛ Дифенс\" (Германия).\r\n\tПо неофициална информация по време на предишното правителство на ГЕРБ проектът се ползваше с подкрепата на близкия до премиера Бойко Борисов бизнесмен и шеф на КРИБ Кирил Домусчиев, който има интереси в бранша по линия на предприятието му Български морски флот (БМФ). През 2012 г. съвместното дружество между Параходство БМФ на Кирил Домусчиев и \"Варнафери\" възлага на \"Делфин\" преустройство на ро-ро кораб във ферибот. \"Делфин\" е бил и спонсор на футболния отбор на Домусчиев \"Лудогорец\".\r\n\tМинистър Каракачанов досега се ограничава с коментари, че корабите трябва да се строят в България, но в в качеството си на депутат през май 2016 той обяви, че може да напише името на фирмата, която ще усвои основната част на парите, и да го сложи в плик, който да се отвори след като стане сделката.\r\n\tОткакто стана министър обаче Каракачанов не се е връщал към темата.\r\n\t\r\n\tЛюбопитна подробност е, че проектът се движи изцяло на български език, за което потвърдиха от МО. Оттам обясниха, че поканата за представяне на оферти е изготвена на български език. Аргументите за това са, че така ще се гарантира пълно съответствие между всички основополагащи документи и няма да се допусне каквото и да било отклонение, поради технически грешки в процеса на превода.\r\n\t, посочат от МО.\r\n\tОттам уточняват, че Министерство на отбраната ще бъде значително затруднено, ако след получаването на офертите се наложи същите да бъдат превеждани на български език, тъй като то разполага с ограничен кръг от специалисти с необходимите технически познания, които са способни да преведат такава документация., посочват от ведомството.\r\n\tВоденето на кореспонденцията изцяло на български език обаче ще затрудни процедурата, а дори може да се сметне и за знак, че небългарските компании целенасочено се изолират от поръчката.\r\n\tВ същото време не е изключено обаче тя да бъде изпълнена от обединение между българска и чужда компания, каквато най-вероятно е целта на занятието.\r\n\t\r\n\tОт Министерството на отбраната обясниха, че параметрите на търсените от България многофункционални модулни патрулни кораби са разработени от работна група от 46 специалисти от различни направления.\r\n\tВедомството твърди, че изискванията и параметрите не са променяни от началото на проекта, считано от 2013 г. и критериите за търсените от България кораби не са били занижавани.\r\n\tТези параметри са основните лостове, чрез които дадена поръчка може се предвижва към определена фирма. От парламентарното разследване на проекта за нов тип изтребители стана ясно, че добавянето на още един задължителен критерий в последния момент е довело до отстраняването на офертата за Ф- 16.\r\n\t\r\n\tПаралелно се движи и проектът за нови бронирани машини за Сухопътните войски. За него все още няма никакво решение на правителството и парламента. Въпреки това работата по проекта, който се очаква да излезе общо над 1.2 млрд. лева, продължава.\r\n\tТой все още е на етап събиране на информация. МО е поискало данни от 7 компании, които обяви официално – американските General Dynamics Land System и Textron, френската NEXTER Group, финландската Patria, германската Rheinmetall Defence AG, италианската Iveco-Leonardo Defence System и турската OTOKAR.\r\n\tСпоред процедурата МО ще избере най-подходящите машини на база изпратената информация и ще поиска вече конкретни оферти от въпросните фирми.\r\n\tКонкуренцията в този проект е изключително оспорвана, като за фаворити се смятат двете американски компании и финландската.\r\n\tНесигурността, която съпътства и трите проекта – за самолетите, корабите и бронираните машини, вече сериозно застрашава имиджа на българската държава като нормален и коректен партньор и контрагент на бизнеса.\r\n\tПроектите се движат без да има гаранция, че някога ще се реализират, а условията често се променят. Пример за това е проекта за закупуване на нов тип изтребител. Заедно с покупката на нови кораби той бе одобрен от правителството и парламента, но впоследствие правителството реши да бъдат стартирани едновременно и трите проекта, като за целта се направи опит да се разсрочат плащанията по тях.\r\n\tЗа целта трите проекта ще минат отново през пленарна зала, като вероятно ще се наложат корекции по вече одобрените финансови схеми на проектите за нови изтребители и кораби.\r\n\tОфертите за новите кораби обаче ще бъдат подадени преди проектите отново да минат през правителството и парламента.", "date": "2017.10.11", "title": "Покупката на кораби плава към българска компания"}
{"url": "http://www.mediapool.bg/ot-sofiya-ei-i-es-veche-obsluzhva-biznesa-si-ot-evropa-prez-blizkiya-iztok-do-aziya-news270362.html", "text": "Световната енергийна компания \"Ей И Ес\" вече обслужва от България бизнеса си от Европа през Близкия Изток до Азия. В сряда корпорацията откри разширения си Център за споделени услуги \"Евразия\" в София, който започва работа през 2013 г., за да подпомага компанията в сферата на финансите, информационните технологии, снабдяването и доставките за Европа и Близкия Изток. През 2016 и 2017 г. към центъра са добавени и функциите човешки ресурси и комуникации, а днес вече работи за бизнесите на компанията в широк географски регион.\r\n\tТака от София се координират различни дейности на енергийната група в Ирландия и Великобритания, през Холандия и Йордания до Индия, Филипините и Виетнам.\r\n\tОт няколко години \"Ей И Ес\" изгражда подобни звена в различни страни по света, в които обединява поддържащи и административни функции и процеси. София е избрана заради отличните си кадри, големите си възможности и стратегическото си местоположение, тъй като е в средата на обслужваните държави и покрива широк диапазон от часови пояси, посочи Оливие Маркет, президент на \"Ей и Ес България\". В центъра са инвестирани 1 млн. евро, засега не се планира той да поеме и външни услуги, каза още той.\r\n\tДокато в началото в центъра са работили 10-15 души, днес в него са заети над сто висококвалифицирани млади специалисти, допълни Иван Цанков, изпълнителен директор на \"Ей И Ес България\". По думите му центърът не само задържа в България образованите кадри, но и подобрява реномето на България в инвестиционните среди.\r\n\t\"С откриването и последвалото разширяване на Центъра за споделени услуги, България се доказа като регионален център, който ще има все по-важно значение за развитието на \"Ей И Ес\". Убеден съм, че висококвалифицираните специалисти и стратегическото положение на България ще имат решаваща роля за привличането на инвестиции и в бъдеще“, коментира още Оливие Маркет,\n\n\r\n\tВ прерязването на лентата на разширения център за споделени услуги се включи и министърът на енергетиката Теменужка Петкова, която акцентира върху дългогодишното сътрудничество и конструктивния диалог с американската компания. У нас \"Ей И Ес\" инвестира общо над 3.2 млрд. лв. за построяването на ТЕЦ \"Ей И Ес Гълъбово\" на мястото на ТЕЦ \"Марица Изток 1\", на съоръжение за депониране на отпадъци край въглищната централа, както и на най-големия вятърен парк \"Свети Никола\" край Каварна.\r\n\t\"Компанията е един от най-големите инвеститори в българската енергетика и играе изключително важна роля за енергийната система и сигурността на доставките у нас“, посочи Петкова. По думите й \"наличието на такъв инвеститор в България говори за стабилността и сигурността на бизнес средата у нас\".", "date": "2017.10.11", "title": "От София \"Ей И Ес\" вече обслужва бизнеса си от Европа през Близкия Изток до Азия"}
{"url": "http://www.mediapool.bg/vyarno-ili-ne-nikolina-angelkova-nad-43-mln-turisti-sa-posetili-stranata-ni-prez-lyatoto-news270300.html", "text": "В последните дни представители на туристическия бранш влязоха в полемика с министъра на туризма Николина Ангелкова относно данните за броя на чуждите туристи у нас.\r\n\tАсоциацията на българските туроператори и туристически агенти (АБТТА) обвини Ангелкова в манипулиране на общественото мнение относно реалното състояние на входящия туризъм в България с погрешни данни за чуждите туристи като общ брой и отделни пазари. Председателят на Управителния съвет на АБТТА , че ръстът в туризма се дължи не на работата на министерството, а на нискобюджетните авиокомпании и геополитическата обстановка.\n\n\r\n\tНиколина Ангелкова отговори, че Министерството на туризма ползва данни за туристите на НСИ и БНБ. \"Ние сме министерство, работим с официални данни\", каза Ангелкова. Според нея данните от постигнатото в сектора ясно показват, че Министерството на туризма работи активно в правилната посока.\r\n\tНационалният  предоставя данни за посещенията на чужденци в България. Те са разделени на три подкатегории в зависимост от целта на посещението. Едната отчита броя на чуждите туристи у нас и е обозначена . Другите две са  и . В категорията \"други цели\" са включени транзитно преминаване на чужденци през България, гостуване на роднини и приятели и други.\r\n\tДанните на НСИ показват, че в активните летни месеци – юни, юли и август, над 3.1 млн. чуждестранни туристи са посетили страната ни през 2017 г. Спрямо същия период на 2016 г. ръстът е 4.2 на сто. (виж графиката).\r\n\t\r\n\tНиколина Ангелкова съобщава, че броят на чуждите туристи е 4.3 млн., а ръстът е около 8% спрямо година по-рано. Тоест, официалните данни на НСИ за броя на туристите са завишени с 1.2 млн. души, а за ръста - с 3.8 процентни пункта, което, видимо, е значително отклонение.\r\n\tПрез трите летни месеца на 2016 г. броят на чуждите туристи у нас е бил близо 3 милиона, което е ръст от над 24 на сто спрямо същия период на 2015 г., когато туристите са били 2.4 милиона, показват данните на НСИ.\r\n\tВ този случай Николина Ангелкова е понижила ръста с 6 процентни пункта, което също е голямо отклонение.\r\n\tОтносно твърденията на Ангелкова за посещенията на чуждите туристи за първите осем месеца на годината, част от изнесените от нея данни също се различават от обявените от НСИ.\r\n\tОбщият брой на чуждестранните туристи за периода от януари до края на август на 2017 г. е над 4.2 милиона, а общият брой на чужденците, посетили България за първите осем месеца на годината, е над 8.4 милиона, по данни на НСИ. Според тях ръстът на чуждите туристи за първите осем месеца на годината спрямо същия период на миналата година е 8.2%.\r\n\t\r\n\tАнгелкова казва, че от януари до края на август имаме над 6.5 милиона чуждестранни туристи, което на годишна база е ръст от 8%. Това означава, че министърът на туризма е завишила чуждите туристи с 2.3 милиона, но е посочила вярно ръста им. Приемаме, че е закриглила данните.\r\n\tСтатистическите данни за посещенията на чужденци в България са получени на базата на месечна информация от Министерството на вътрешните работи и извадково изследване на НСИ сред преминаващите чужди граждани през граничните пунктове на страната. Данните за целите на пътуванията са получени въз основа на регулярно провежданото от НСИ месечно извадково изследване сред преминаващите чужди граждани през граничните пунктове на страната, е посочено в обясненията за методологията на НСИ.\r\n\tЗа да няма спорове между Министерството на туризма и бранша, още с обособяването на ведомството в отделно министерство при втория мандат на Бойко Борисов, министър Ангелкова обеща да бъде въведена автоматизирана Единна система за туристическа информация (ЕСТИ), която трябваше да свърже в реално време регистрите на хотелите, МВР, НАП и Министерството на туризма. Обещанието беше дадено в началото на 2015 г., но до този момент системата не работи. Това възпрепятства събирането на надеждни и коректни статистически данни за туристическата индустрия, възпира противодействието на сивата икономика в сектора и предпоставя преднамерена манипулация на статистическите данни в туризма, смята Байко Байков.\r\n\tОт пресцентъра на Министерството на туризма отговориха, че ползват данни на НСИ, но не могат да обяснят на какво се дължат разликите.\r\n\tОт публикуваните на страницата на министерството данни за посещенията на чужди туристи в България, става ясно, че ведомството има собствена методология за отчитането им, като използва . Така например към подкатегорията, в която НСИ отчита целта на посещенията на чуждите туристи, МТ прибавя и броя на чужденците, дошли на гости на роднини и приятели, а също и пристигналите с бизнес и с други цели. Оттам идва и драстично разминаване с официалните данни, обявени от НСИ.\r\n\tТака посочените данни от Министерството на туризма за чуждите туристи, посетили страната ни, се получават като средна величина между общия брой на чужденците, посетили България, и броя само на тези, дошли с цел почивка и екскурзия.\r\n\tОт АБТТА обясниха, че в Министерството на туризма за туристи броят дори транзитно преминаващите през България. Така например румънските туристи, които отиват на море в Гърция, се броят два пъти – веднъж на отиване и втори път на връщане, коментира Байко Байков.\r\n\tИнформацията в настоящия анализ е проверена в по-малко от три източника, тъй като няма други достоверни за територията на страната данни за броя на туристите и защото министър Ангелкова твърди, че използва данните на НСИ и БНБ.", "date": "2017.10.11", "title": "Вярно или не? Николина Ангелкова: Над 4.3 млн. туристи са посетили страната ни през лятото"}
{"url": "http://www.mediapool.bg/blizo-124-miliona-detsa-po-sveta-stradat-ot-silno-zatlastyavane-news270324.html", "text": "Близо 124 милиона деца по света страдат от силно затлъстяване, алармира Световната здравна организация в доклад, цитиран от БТА.\r\n\t \r\n\tВ доклада, изготвен съвместно с лондонския Императорски колеж, се посочва, че броят на затлъстелите деца е нараснал десетократно от 1975 до 2016 година. Освен тези 124 милиона страдащи от затлъстяване деца, близо 123 милиона са с наднормено тегло, посочват авторите на изследването.\r\n\t \r\n\tТе посочват като \"добра новина\" факта, че от 1975 до 2016 г. недояждането сред децата от пет години нагоре е намаляло, а ръстът на затлъстяването в богатите страни е спаднал през последните години.\n\n\r\n\t \r\n\t\"Лошата новина е, че разпространението на затлъстяването сред възрастните /от 20 години нагоре/, както и децата и юношите /5-19 години/ расте в други региони на света, се отбелязва в доклада. Подчертава се, че броят на момичетата, страдащи от затлъстяване, е нараснал от 5 милиона през 1975 г. до 50 милиона през 2016 година. Момчетата с наднормено тегло също са станали повече: от 6 на 74 милиона. \r\n\t \r\n\tПрез 2016 г. най-голямо е било равнището на затлъстяването в Полинезия и Микронезия /25/4 процента от момичетата и 22.4 процента от момчетата/. Следват англоезичните страни с високи доходи на глава от населението, включително САЩ, Канада, Австралия, Нова Зеландия, Ирландия и Великобритания.\r\n\t \r\n\tЕкспертите прогнозират, че през 2022 г. броят на децата и юношите страдащи от затлъстяване ще надхвърли броя на страдащите от недохранване.", "date": "2017.10.11", "title": "Близо 124 милиона деца по света страдат от силно затлъстяване"}
{"url": "http://www.mediapool.bg/amerikanski-samoleti-za-parvi-pat-provedoha-noshtni-ucheniya-nad-koreiskiya-poluostrov-news270325.html", "text": "Американски стратегически бомбардировачи B-1B и японски и южнокорейски изтребители вчера за първи път проведоха нощни учения над Корейския полуостров, в поредната демонстрация на сила на фона на продължаващите предизвикателства на Пхенян с ракетната и ядрената си програма. Това съобщиха американски и южнокорейски военни, цитирани от Ройтерс и ДПА.\r\n\t \r\n\tВ ученията са участвали два свръхзвукови бомбардировачи В-1В, излетели от американската военна база на остров Гуам в Тихия океан, която севернокорейският лидер Ким Чен-ун заплаши с ракетен удар, се уточнява в комюнике на американските ВВС. \r\n\t \r\n\tСамолетите изпълниха мисия в района на Японско море, която демонстрира, че САЩ винаги са готови да защитят своята територия и решително действат с Япония и Южна Корея за опазването на сигурността и стабилността, се казва още в комюникето. \n\n\r\n\t \r\n\tБомбардировачите В-1В са способни да долетят от Гуам до Пхенян за по-малко от три часа, отбелязва ТАСС.", "date": "2017.10.11", "title": "Американски самолети за първи път проведоха нощни учения над Корейския полуостров"}
{"url": "http://www.mediapool.bg/pase-shte-obsadi-opitite-za-politizirane-na-vss-i-sadilishtata-v-bulgaria-news270327.html", "text": "Парламентарната асамблея на Съвета на Европа (ПАСЕ) ще разгледа доклад, посветен на върховенството на закона. В документа е изразена загриженост от опитите за политизиране на Висшия съдебен съвет (ВСС) и на съдилищата у нас, в Полша и в Турция, и заради корупцията (в България, Молдова и Румъния). Комисията отправя препоръки към петте обхванати от доклада държави.\r\n\t \r\n\tДокументът е изготвен от комисията по правни въпроси и човешки права към Съвета на Европа, и обхваща примери с България, Румъния, Полша, Молдова и Турция.\r\n\t \r\n\tВ проект на резолюция, която предстои да бъде гласувана днес, се изразява загриженост от последните събития, застрашаващи върховенството на закона и особено независимостта на съдебната система и принципа за разделението на властите. \n\n\r\n\t \r\n\tКорупцията, която е голямо предизвикателство за върховенството на правото, остава широко разпространена в България, Молдова и Румъния, се посочва в текста, цитиран от БТА.\r\n\t \r\n\tВ отправените към българските власти препоръки се съдържа призив за продължаване на реформата на ВСС, съдебната система и прокуратурата, както и за усилване на борбата с корупцията. В проекта на резолюция се препоръчва нашата страна да създаде агенция за противодействие на корупцията.", "date": "2017.10.11", "title": "ПАСЕ ще обсъди опитите за политизиране на ВСС и съдилищата в България"}
{"url": "http://www.mediapool.bg/osvobodeniyat-deputat-anton-todorov-saglasuva-s-premiera-badeshto-tv-predavane-news270328.html", "text": "Подадената и приета оставка на депутата от ГЕРБ Антон Тодоров заради отправена заплаха към журналист се оказа истинска пародия, след като минути след освобождаването му от парламента Тодоров обяви как съгласува с премиера Борисов да води телевизионно предаване. Очевидно и двамата са на мнение, че не телевизиите, а държавното ръководство решава кой какво предаване да прави.\r\n\tТодоров беше принуден да се оттегли от НС след силно обществено недоволство по повод негови заплашителни реплики към журналиста Виктор Николаев от Нова телевизия. Той обяви, че решението е взел след разговор с Бойко Борисов. Депутатът бе освободен от парламента със 153 гласа \"за\", 14 \"против\" и 11 \"въздържал се\", след което обяви, че вероятно ще се завърне в политиката, но на първо време ще се занимава с \"телевизионерство\" .\r\n\tПремиерът държеше изключително много да остана в парламента, разбирайте желанието ми да напусна като опит за друг морал в политика, коментира той пред журналисти. И повтори, че срещу него се е разгърнало активно мероприятие, но той нямало да позволи името му и \"това, което ми беше вменено, да се превърне в тегоба на ГЕРБ\".\r\n\tВ същото време пред Министерския съвет журналисти се събраха да протестират срещу натиска спрямо медиите, провокирани от поведението не само на Тодоров, но и на вицепремиера Валери Симеонов, който също си позволи да заплаши телевизионния водещ в ефир. В отговор на призивите да подаде оставка, Симеонов постави ултиматум на най-големите национални медии да му се извинят, след което ги заплаши със съд чрез съобщение, публикувано на бланка на Министерския съвет. До момента правителството не се е разграничило от заканата на Симеонов.\r\n\tТодоров обаче подаде оставка – но както сам обясни, не защото оценява като неправилно поведението си спрямо журналиста Николаев, а за да не петни имиджа на ГЕРБ.\n\n\r\n\t\r\n\t\"Премиерът беше категорично против да подавам оставка, двамата обсъждайки решихме, че може би онази фраза за столчето не е била толкова на място\", коментира Тодоров в сряда след приемането на оставката му. Той посочи, че това се е превърнало в знаме, в пропагандистки мотив, на базата на който да се иска оставка на може би най-успешното управление за тези 28 години преход. Знам, че в устата на автора на \"Шайка\" това звучи сигурно странно, но вие трябва да научите и този урок - човек може да се променя и, ако го прави аргументирано, той би могъл да си промени и мнението, и отношението към някои хора, добави той.\r\n\tПопитан дали е приключил с политиката Тодоров заяви: \"Не, вероятно ще има завръщане\".\r\n\t\"Сега известно време ще се позанимавам с моята основна дейност, тя е, колкото и странно да ви звучи, журналистика, телевизионерство\", каза Тодоров след приетата му оставка и посочи, че има няколко предложения за предавания, които ще обмисли с премиера.\r\n\t\"От година и половина се опитвам да накарам Корнелия Нинова да обясни за разбойническата приватизация на \"Техноимпекс\". Тя никога не отговори на тези въпроси. Журналистите също не ми помогнаха в тази посока. Трябваше да ѝ задавате тези въпроси поне толкова пъти, колкото зададохте на мен за шайката\", обърна се той към медиите. И допълни, че искал да вади наяве \"икономическите досиета\" на прехода.\r\n\tНа въпрос дали след като не е в политиката, ще бъде още по-остър, Антон Тодоров, отговори: \"Накъде повече, ще взривя държавата, ако продължавам по този начин\".\r\n\tБившият вече депутат водеше собствено предаване в Канал 3, но телевизията го спря в деня, в който той обяви решението си да напусне НС. Преди около две седмици ГЕРБ го номинира за председател на Комисията по досиетата, но след остър отпор от страна на общественици и журналисти кандидатурата му бе отменена.\r\n\tСега той коментира, Комисията по досиетата е била едно добро място за него, на което е щял да се справя не зле.\r\n\t\r\n\t\r\n\tМиналия петък, по време на участието си в сутрешния блок на Нова телевизия, Тодоров отправи недвусмислена заплаха към водещия Виктор Николаев, че използва \"силни думи\", които могат да му \"изядат хляба\". По ирония именно това изказване \"изяде хляба\" на депутата. \"Много силни думи употребявате. Ще ви изядат хляба. Вече изядоха, ха-ха, хляба на колежката ви\", обърна се Тодоров към Виктор Николаев.\r\n\tТодоров дори намекна, че доскорoшната екранна партньорка на журналиста – Анна Цолова, се е разделила с поста си заради подобни непремерени въпроси. \"Тя и тя малко така... беше тръгнала в някаква посока, ама... нещо виждам, че липсва столчето ѝ\", каза Тодоров.\r\n\tПовод за предупреждението му стана думата \"шайка\", използвана журналиста във връзка с компрометираната процедура за купуване на бойни самолети. Думата \"шайка\" е заимствана заглавието на книгата на Антон Тодоров \"Шайка - Бойко, Росен, Цецо и другите\", издадена през 2013 г. , в която той заклеймява тогавашното управление на ГЕРБ. Впоследствие обаче Антон Тодоров по незнайни причини се сближи с Бойко Борисов и през тази година влезе в депутатските листи на партията.\r\n\t\r\n\tПредставители на ГЕРБ многократно защитиха Тодоров срещу критиките за телевизионната му изява, но от парламентарната група обявиха, че няма партийно решение как да гласуват оставката му и щели да постъпят по съвест. Така седмица след като мнозинството спаси депутатския пост на Делян Добрев, подал оставка заради \"Кумгейт\", \"съвестта\" му подсказа да не дава шанс на Антон Тодоров.\r\n\tОсвободеният депутат коментира, че приема това \"като проява на разнообразието в природата, с което се срещаме всеки ден\". \"Срещнах изключително голяма подкрепа, която искрено ме развълнува\", заключи той.\r\n\t\r\n\tБившият журналист от \"Гласове\" и настоящ депутат от ГЕРБ Тома Биков посочи, че доказателство за свободата на словото има, след като Антон Тодоров е подал сам оставката. По думите му целта на атаките към правителството в последните седмици е била \"да свали правителството в един момент, в който България ще поеме председателството на ЕС, в един момент, в който увеличаваме пенсиите, обществото се успокои и започна да харчи пари\".\r\n\tБСП бяха най-активни в дебата. Социалистът Драгомир Стойнев посочи, че Антон Тодоров \"е символ как в управлението влизат хора, които я превръщат в мръсна работа, символ и на опростачването в политиката и то опростачване, влязло през парадния вход, през листите на ГЕРБ\".\r\n\t\r\n\t\r\n\tЛидерът на \"Воля\" Веселин Марешки отбеляза, че че Антон Тодоров не е по-лош от Делян Добрев: \"Но няма как да има любов към всички видове корупционни схеми в България, всички тези, които насаждат корупцията в България, шуробаджанащината\".\r\n\tЙордан Цонев от ДПС настоя оставка да подаде и Валери Симеонов: \"Защо неговата оставка днес не е тук на масата? Той не беше ли в същото студио? Той по същия начин не се ли отнесе към водещите\".", "date": "2017.10.11", "title": "Освободеният депутат Антон Тодоров съгласува с премиера бъдещо тв предаване"}
{"url": "http://www.mediapool.bg/desetki-zhurnalisti-protestiraha-sreshtu-natiska-ot-vlastta-news270326.html", "text": "Десетки журналисти от телевизии, вестници и електронни издания се събраха в сряда на протест срещу натиска, упражнявян от властта върху медиите. \"Мълчанието убива\", \"Имаме въпроси, а не искания\", \"КОЙ опразни стола?\" и \"Къде е Ани?\" бяха основните послания на гилдията към управляващите.\r\n\t\t\tСъбитието бе организирано пред Министерския съвет (МС) от Асоциацията на европейските журналисти в България по повод заплахите, които миналия петък си позволиха да отправят вече бившият депутат от ГЕРБ Антон Тодоров и вицепремиерът Валери Симеонов към водещия на сутрешния блок на Нова телевизия Виктор Николаев.\r\n\t\t\tВ разстояние на около час двама последователно намекнаха в ефир, че заради критични въпроси бившата екранна парньорка на Николаев Анна Цолова е загубила работата си. Тодоров дори предупреди журналиста, че използва \"силни думи\", които ще му \"изядат хляба\". Симеонов пък заяви, че ако бил злонамерен, щял да му спретне \"Викторгейт\". Преди това също обърна внимание, че Николаев е останал сам в студиото.\r\n\t\t\tЗатова и организаторите на протеста бяха поставили три празни стола до подлеза пред бившия партиен дом и настояща сграда на Народното събрание. На тях бяха закачени лозунги, като \"Медийното мълчание обслужва задкулисието\". Поставянето на празните столове се оказа проблематично, тъй като от Столичната община бяха предупредили журналистите да не носят повече от три, тъй като трябвало първо да се уреди т.нар. тротоарно право, което по принцип засяга откритите заведения.\r\n\t\t\t\"Не приемаме ултиматуми! Не на войната срещу медиите! Не ни е страх, че столовете ни ще останат празни и няма да се поддадем на натиска да задаваме празни, удобни въпроси\", коментираха по време на събитието от Асоциацията на европейските журналисти в България.\r\n\t\t\r\n\t\t\t \r\n\t\t\r\n\t\t\tПо думите на председателя на организацията Ирина Недева, \"властимащите не могат да определят редакционно съдържание\". Тя призова за спазване на етични права в журналистиката, подчертвайки, че на властта трябва да ѝ стане ясно, че живеем в 21-и век и \"не може да ни връщате в мрачните времена, когато някой от Централния комитет на партията ще определя какви въпроси да бъдат задавани\".\r\n\t\t\tСлед края на сутршния блок на Нова телевизия към протеста се присъедини и самият Виктор Николаев. Присъстваха и много негови колеги, както и такива от другата частна национална телевизия бТВ. Сред протестиращите бе и Къдринка Къдринова, която през лятото стана обект на заплахи от члена на СЕМ Бетина Жотева. Карикатуристът Христо Комарницки също подкрепи проявата.\r\n\t\t\tПред Министерския съвет не се появиха представители на политически сили, но дойдоха Пепи Кънчев от \"Правосъдие за всеки\", Николай Стайков от \"Антикорупционен фонд\", Арман Бабикян, Емил Джасим, Тома Белев. Председателят на Съюза на българските журналисти (СБЖ) Снежана Тодорова също присъства.\r\n\t\t\tПо време на протеста се появи и групичка от двайсетина младежи, облечени предимно с анцузи и суитшърти, които определено не останаха незабелязани. Първоначално те опънаха плакат с призив за оставка на \"г-н Симеонов\", но впоследствие го прибраха и просто продължиха да стоят встрани от журналистите. Присъствието им привлече вниманието и на малкото полицаи, охраняващи проявата, които в крайна сметка ги извикаха за справка на личните документи.\r\n\t\t\tПаралелно със събирането в столицата, журналисти протестираха срещу опитите за натиск от властта върху медиите и пред сградата на Областната управа във Варна. Те също донесоха празен стол. Междувременно , който след това коментира, че щял да се отдаде на \"телевизионерство\", тъй като вече имал доста подобни предложения.", "date": "2017.10.11", "title": "Десетки журналисти протестираха срещу натиска от властта"}
{"url": "http://www.mediapool.bg/stolichnata-ulitsa-slavyanska-osamna-kato-peevska-news270329.html", "text": "Столичната улица \"Славянска\" осъмна като улица \"Пеевска\". Акцията е дело на активисти от \"Да, България!\", \"за да е ясно на всички кой реално ръководи Министерството на икономиката и чии интереси защитава \"министър\" Караниколов\", се казва в съобщение на партията до медиите.\r\n\tКъм новите табели на кръстовището на улицата с ул. \"6-ти септември\" е добавена и табела с кратка информация за реалния принципал на министерството. Тя гласи:\r\n\t\r\n\tОт \"Да, България!\" призовават министъра на икономиката Емил Караниколов да подаде оставка, за да се подобри инвестиционния климат в страната.  \r\n\tПартията отново призовава премиера и депутатите да потърсят политическа отговорност от Караниколов. Той беше предложен на поста от квотата на партия \"Атака\".\r\n\tАргументите за исканата оставка са скандалите в оръжейната индустрия, назначаването на \"офшорен адвокат\" за директор на държавната търговска банка (бившият шеф на КФН Стоян Мавродиев се готви да оглави ББР – бел. ред.) и срива на чуждите инвестиции.", "date": "2017.10.11", "title": "Столичната улица \"Славянска\" осъмна като \"Пеевска\""}
{"url": "http://www.mediapool.bg/stoichkov-kade-i-za-kakvo-da-me-sadish-ma-gospozho-news270331.html", "text": "Доскорошният почетен консул на България в Барселона Христо Стоичков заяви, че няма да се извини на испанския вицепремиер Сорая Саенс де Сантамария за обидните реплики след референдума в Каталуния заради които тя обяви, че ще го съди, а МвнР започна процедура по освобождаването му като почетен консул поради “усложняване на комуникацията му с официалните власти в Испания“.\r\n\tСтоичков я обвини, че тя и нейни роднини са франкисти, включително и непълнолетния й син. Бившият футболист поиска оставката й заради намесата на полицията, а тя от своя страна обяви, че ще го съди за обидата към сина й.\r\n\t, коментира Стоичков пред Нова телевизия.\r\n\tСтоичков заяви готовност да защити и други провинции в Испания, където има насилие.\r\n\t, каза Стоичков.\n\n\r\n\t, допълни Стоичков.\r\n\tПреди ден Стоичков заяви, че на практика от лятото на миналата година не е почетен консул на България в Испания, тъй като мандатът му е изтекъл на 29 юли 2016 г. и оттогава никой не го е търсил за удължаването му.\r\n\t, заяви Стоичков.\r\n\tОт Министерството на външните работи обаче припомниха, че българските почетни консули нямат мандат.", "date": "2017.10.11", "title": "Стоичков: Къде и за какво да ме съдиш, ма госпожо?"}
{"url": "http://www.mediapool.bg/prokuraturata-otkaza-da-obrazuva-delo-sreshtu-elena-yoncheva-news270332.html", "text": "Софийската градска прокуратура отказа да образува дело срещу депутата от БСП Елена Йончева за изнасяне на секретна информация, съобщиха от държавното обвинение в сряда. Сигналът срещу бившата журналистка беше подаден от вицепремиера Валери Симеонов, който твърдеше, че тя е изнесла в медиите класифицирана информация за оградата по границата с Турция и е показвала снимки на съоръжението.\r\n\t \r\n\tСпоред него Йончева е изнесла факти, които застрашават националната сигурност и е дала насока на мигрантския поток. По случая е извършена проверка от ДАНС, която не е установила нарушения.\r\n\t \r\n\t\"Информацията, разпространена от Елена Йончева е публично достъпна и почива на отговора на служебния министър на вътрешните работи Пламен Узунов при проведеното на 3 май 2017 година заседание на Народното събрание\", заявяват от прокуратурата.\n\n\r\n\t \r\n\tДържавното обвинение обявява, че информацията за оградата като цяло не е класифицирана информация.", "date": "2017.10.11", "title": "Прокуратурата отказа да образува дело срещу Елена Йончева"}
{"url": "http://www.mediapool.bg/sas-100-mln-leva-ot-es-shte-se-pravyat-20-regionalni-nauchni-tsentara-news270333.html", "text": "До 20 регионални научни центъра за приложни изследвания трябва да бъдат направени със 100 млн. лева по европрограмата за наука и образование. Средствата ще са за научна инфраструктура извън София. Центровете трябва да са съвместни проекти на организации като Българската академия на науките (БАН), Селскостопанската академия или университетите с общини, фирми, клъстери и др.\r\n\tТова става ясно от проекта на критериите за кандидатстване по схемата, която трябва да бъде обявена през март догодина. От схемата са изключени бъдещи научни центрове в София, тъй като в столицата са концентрирани основна част от инвестициите в научноизследователска и развойна дейност.\r\n\tПланира се също да се финансират лаборатории и изследвания само в четири области - мехатроника и чисти технологии (35 млн. лева от бюджета), индустрия за здравословен живот и биотехнологии (35 млн. лева), нови технологии в креативните и рекреативните индустрии (10 млн. лева) и информационни технологии (10 млн. лева).\r\n\tПри оценката на предложенията ще се дават бонуси за създаването на научни центрове в конкретни градове като Видин, Враца, Монтана, Плевен, Лом, Перник и др.\r\n\tЩе може да се кандидатства освен за цялостно изграждане на научни центрове (от купуването на земята до оборудването), така и за финансиране на изследвания и за иновативни разработки, които могат да станат основа за започването на нови бизнеси. Финансирането за проектите ще е от 1 млн. лева до 7 млн. лева. Основната част от средствата трябва да отиде за оборудване и изследвания.\n\n\r\n\tКандидатите задължително трябва да докажат бизнес интерес към научната работа, за която искат пари. Една научна организация може да участва в максимум два проекта.\r\n\tПредвижда се през следващата година по оперативната програма \"Наука и образование за интелигентен растеж\" (ОПНОИР) да бъдат разпределени общо 180 млн. лв., става ясно от проекта на индикативна програма за 2018 г.\r\n\tС 44 млн. лева ще се подкрепя изграждането на нова и модернизирането на съществуваща уникална научна инфраструктура. Целта е тя да дава достъп на учените и бизнеса до най-новите открития и модерни технологии в ЕС. За парите могат да кандидатстват научни институции. Очаква се подаването на проекти да започне през август догодина.\r\n\tДо 20 регионални научни центъра за приложни изследвания трябва да бъдат направени със 100 млн. лева по европрограмата за наука и образование. Средствата ще са за научна инфраструктура извън София. Центровете трябва да са съвместни проекти на организации като Българската академия на науките (БАН), Селскостопанската академия или университетите с общини, фирми, клъстери и др.\r\n\tТова става ясно от проекта на критериите за кандидатстване по схемата, която трябва да бъде обявена през март догодина. От схемата са изключени бъдещи научни центрове в София, тъй като в столицата са концентрирани основна част от инвестициите в научноизследователска и развойна дейност.\r\n\tПланира се също да се финансират лаборатории и изследвания само в четири области - мехатроника и чисти технологии (35 млн. лева от бюджета), индустрия за здравословен живот и биотехнологии (35 млн. лева), нови технологии в креативните и рекреативните индустрии (10 млн. лева) и информационни технологии (10 млн. лева).\r\n\tПри оценката на предложенията ще се дават бонуси за създаването на научни центрове в конкретни градове като Видин, Враца, Монтана, Плевен, Лом, Перник и др.\r\n\tЩе може да се кандидатства освен за цялостно изграждане на научни центрове (от купуването на земята до оборудването), така и за финансиране на изследвания и за иновативни разработки, които могат да станат основа за започването на нови бизнеси. Финансирането за проектите ще е от 1 млн. лева до 7 млн. лева. Основната част от средствата трябва да отиде за оборудване и изследвания.\r\n\tКандидатите задължително трябва да докажат бизнес интерес към научната работа, за която искат пари. Една научна организация може да участва в максимум два проекта.\r\n\tПредвижда се през следващата година по оперативната програма \"Наука и образование за интелигентен растеж\" (ОПНОИР) да бъдат разпределени общо 180 млн. лв., става ясно от проекта на индикативна програма за 2018 г.\r\n\tС 44 млн. лева ще се подкрепя изграждането на нова и модернизирането на съществуваща уникална научна инфраструктура. Целта е тя да дава достъп на учените и бизнеса до най-новите открития и модерни технологии в ЕС. За парите могат да кандидатстват научни институции. Очаква се подаването на проекти да започне през август догодина.\r\n\tС 15 млн. лева по европрограмата образователното министерство и професионалните гимназии ще въвеждат т. нар. дуално образование. Целта е учениците в тези гимназии да получат и практическо обучение от хора от реалния бизнес. С 1 млн. лв. от бюджета по схемата Министерството на образованието и науката ще определи 15 професии, в които да се въведе дуалното образование. Ще се прави анализ на съществуващите практики, както и информационна кампания за популяризиране на образованието по приоритетните професии. Останалите 14 млн. лева ще са за въвеждане на тази форма на обучение в училищата.\r\n\tС 2 млн. лева от европрограмата ще се подобрява обменът на информация между образованието и бизнеса с цел осигуряване на дефицитни кадри на пазара на труда. Целта е по-добро планиране на приема в професионалните гимназии. Търсените от работодателите професии ще се рекламират сред учениците. Ще бъдат разработени и четири учебно-тренировъчни бази по дефицитни професии.\r\n\tС пари от ЕС ще се променят и учебните програми в училищата и университетите спрямо изискванията на пазара на труда.\r\n\tДруги 6.5 млн. лева са предвидени за подобряване на достъпа на хора с увреждания до сградите на училища и университети, както и за купуване на техника и софтуер за улесняване на обучението им.\r\n\tПреподавателите ще бъдат подготвяни за работа с ученици в мултикултурна среда с проект за 5 млн. лв.\r\n\tС 15 млн. лева по европрограмата образователното министерство и професионалните гимназии ще въвеждат т. нар. дуално образование. Целта е учениците в тези гимназии да получат и практическо обучение от хора от реалния бизнес. С 1 млн. лв. от бюджета по схемата Министерството на образованието и науката ще определи 15 професии, в които да се въведе дуалното образование. Ще се прави анализ на съществуващите практики, както и информационна кампания за популяризиране на образованието по приоритетните професии. Останалите 14 млн. лева ще са за въвеждане на тази форма на обучение в училищата.\r\n\tС 2 млн. лева от европрограмата ще се подобрява обменът на информация между образованието и бизнеса с цел осигуряване на дефицитни кадри на пазара на труда. Целта е по-добро планиране на приема в професионалните гимназии. Търсените от работодателите професии ще се рекламират сред учениците. Ще бъдат разработени и четири учебно-тренировъчни бази по дефицитни професии.\r\n\t\r\n\tС пари от ЕС ще се променят и учебните програми в училищата и университетите спрямо изискванията на пазара на труда.\r\n\tДруги 6.5 млн. лева са предвидени за подобряване на достъпа на хора с увреждания до сградите на училища и университети, както и за купуване на техника и софтуер за улесняване на обучението им.\r\n\tПреподавателите ще бъдат подготвяни за работа с ученици в мултикултурна среда с проект за 5 млн. лв.", "date": "2017.10.11", "title": "Със 100 млн. лева от ЕС ще се правят 20 регионални научни центъра"}
{"url": "http://www.mediapool.bg/spored-prokuraturata-tsenata-na-toka-i-parnoto-ne-zavisi-ot-prirodniya-gaz-news270330.html", "text": "Цената на тока и парното не зависи от стойността на природния газ, според протест на Върховната административна прокуратура срещу решение на Административния съд в София, с което се иска спиране на делото срещу повишението на цените на топлофикациите от 7 април 2017 г., заради поскъпването на синьото гориво. Това става ясно от съобщение на прокуратурата в сряда.\r\n\tВ края на април Върховна административна прокуратура внесе жалба в Софийски административен съд срещу определените от Комисията за енергийно и водно регулиране цени на топлинната и електрическата енергия, произвеждана от топлофикациите в страната.\r\n\tАргументът на държавното обвинение бе, че регулаторът е определил през април по-високите цени на газа на базата на предположение, че . Решението за повишаването на цената на синьото гориво обаче вече бе взето. При положение, че топлофикациите произвеждат топлинната и електрическата си енергия чрез синьото гориво, цената пряко зависи от тази на природния газ.\r\n\tПри разглеждане на административното дело в началото на октомври съдът спира производството до влизане в сила на друго решение на КЕВР - за цената на природния га, което отделно също е протестирано от Върховна административна прокуратура.\r\n\tТака обвинението на 10 октомври обжалва определението на съда в тази част. Аргументите са, че решението за повишаване на цената на природния газ не подлежи на съобразяване при настоящата преценка за законосъобразност, предвид изрично въведената приложимост и задължителност на невлезлите в сила решения на КЕВР със Закона за енергетиката и Наредба № 5 от 23.01.2014 г. за регулиране на цените на топлинната енергия.\r\n\tЦелта на прокуратурата е делото, в което се оспорва увеличението на пределните цени на топлинната енергия и на преференциалните цени на електрическата енергия да се разгледа в съответствие със закона и да приключи своевременно.", "date": "2017.10.11", "title": "Според прокуратурата цената на тока и парното не зависи от природния газ"}
{"url": "http://www.mediapool.bg/razhodi-za-naem-i-detska-gradina-shte-se-poemat-pri-zapochvane-na-rabota-v-drug-grad-news270334.html", "text": "Безработни, които започнат работа на повече от 50 км от настоящия си адрес, ще могат да получат средства за покриване на разходи за наем на жилище, такси за детска ясла и градина, интернет.\r\n\tЗа да се възползват от тази възможност, те трябва да имат трудов договор, да са насочени към новото работно място от бюро по труда и да сменят настоящия/постоянния си адрес в населеното място, в което са намерили работа. Това предвиждат промени в Правилника за прилагане на Закона за насърчаване на заетостта, който беше одобрен от правителството.\r\n\tПари за наем ще се отпускат само на хора, които не притежават имот в населеното място, в което са се преместили. Средствата ще се изплащат за не повече от 12 месеца.\r\n\tРазмерът ще се определя всяка година в Националния план за действие по заетостта, като за 2017 г. е предвидено да е до 200 лв. на месец. Средствата ще се получават въз основа на документи за направени разходи.\r\n\tС друга промяна в правилника се регламентира редът, по който областните комисии по заетост ще правят проучвания за потребностите на работодателите от региона от работна сила.\n\n\r\n\tИзследванията ще се правят два пъти годишно. Информацията ще се използва за подобряване на посредническите услуги по заетостта, както и за подобряване на процеса на взаимодействие между държавата и бизнеса при планиране на обучения и реализиране на мерки за насърчаване на заетостта.\r\n\tЗа улесняване на достъпа до посредническите услуги се предвижда търсещите работа лица да могат да ползват тези услуги във всяко бюро по труда, независимо от адреса на регистрацията си. Ще отпадне санкцията за прекратяване на регистрацията като безработен, когато търсещите работа лица сменят адреса, по който са регистрирани в дирекция “Бюро по труда“, без да уведомят за това.\r\n\tРазширява се групата на лицата, които ще могат да ползват средства за ежедневни транспортни разходи за пътувания до местоработата и обратно или за транспортни разходи за представяне пред работодател за наемане на работа. Съгласно промените, средствата ще се предоставят и на лица, сключили трудов договор за срок по-малък от 6 месеца.\r\n\tС продължително безработните лица ще се подписва споразумение за интеграция в заетост, което ще съдържа предложения за ползване на конкретни услуги с цел преодоляване на индивидуални пречки за интеграция на пазара на труда.", "date": "2017.10.11", "title": "Разходи за наем и детска градина ще се поемат при започване на работа в друг град"}
{"url": "http://www.mediapool.bg/vyarno-ili-ne-hristo-stoichkov-ne-sam-pocheten-konsul-v-ispaniya-ot-14-mesetsa-news270335.html", "text": "Причината за решението на правителството да оттегли Стоичков като почетен консул в Испания са спорните му коментари около референдума за независимост на Каталуня и испанския вицепремиер, които доведоха до напрежение с официалните власти в Мадрид.\r\n\tСтоичков обаче твърди, че няма как да бъде освободен, тъй като петгодишният му мандат вече е изтекъл и никой не е взел решение за удължаването му.\n\n\r\n\tОт Външно министерство пък са категорични, че българските почетни консули нямат мандат.\r\n\tПълномощията се прекратяват, когато реши Министерският съвет. На почетния консул се издава документ, наречен патент. Приемащата държава потвърждава съгласието си с друг документ, наречен екзекватура.\r\n\tИ двата нямат срок.\r\n\tСпоред Закона за дипломатическата служба почетните консули се назначават и освобождават от Министерския съвет по предложение на министъра на външните работи по ред, определен с наредба на Министерския съвет.\r\n\tПроверка в Наредбата за назначаване и приемане на почетни (нещатни) , че в нея няма въведени мандати.\r\n\tВ нея е посочено само, че почетните (нещатните) консулски длъжностни лица се назначават и се освобождават от Министерския съвет по предложение на министъра на външните работи.\r\n\tНа сайта на Министерския съвет все още може да се намери и решението, с което е назначен Стоичков. В него не е посочено, че назначението му е обвързано с някакъв мандат.\r\n\t\r\n\tРолята на почетните консули е уредена във Виенската конвенция за консулските отношения. В документа няма регламентирани мандати. Там е посочено, че те се назначават от изпращащата държава и се допускат да изпълняват своите функции от приемащата държава.", "date": "2017.10.11", "title": "Вярно или не? Христо Стоичков: Не съм почетен консул в Испания от 14 месеца"}
{"url": "http://www.mediapool.bg/grigor-dimitrov-se-klasira-infarktno-za-tretiya-krag-v-shanhai-news270336.html", "text": "Григор Димитров успя да спаси три мачбола, за да премине за първи път в кариерата си в третия кръг на турнира от сериите \"Мастърс\" в Шанхай. Българинът надделя с 3:6, 6:3, 7:6(6) срещу 46-ия в световната ранглиста Райън Харисън от САЩ.\r\n\tПървият сет започна с по-активна игра на американеца, който успя да пробие противника си още за 1:3 гейма. Решаващ за тази част бе началният удар. Харисън успяваше да пласира 80% от подаванията си, докато Григор Димитров само 55%. След пробива сетът бе затворен сравнително лесно от представителя на САЩ с 6:3.\r\n\tВторият сет започна със събуждането на Григор Димитров, който успя да коригира сервисите си. И тук един пробив бе достатъчен, за да реши сета, но този път той бе в полза на българина. Така се стигна до 6:3 в негова ползва и равенство в сетовете.\r\n\tВ третата част Димитров поведе с пробив за 2:0, но бързо загуби предимството си, допускайки брейки. До тайбрека двамата тенисисти взимаха без проблем подаванията си.\r\n\tВ решителната част българинът допусна да загуби две от разиграванията при свое подаване и Харисън получи три мачбола. Американецът явно се \"стресна\" при мисълта, че може да отстрани деветия в света и допусна българинът да обърне мача с пет поредни точки.", "date": "2017.10.11", "title": "Григор Димитров се класира инфарктно за третия кръг в Шанхай"}
{"url": "http://www.mediapool.bg/skandalat-s-podpravenite-danni-za-metali-ot-kobe-stiyl-se-razrastva-news270337.html", "text": "Разраства се скандалът си фалшифицираните данни за метали около японския металодобивен концерн \"Кобе стийл\" (Kobe Steel), който е третият по големина в света производител и доставчик на суровини за автомобилната, авиационната и влаковата индустрия. След като преди дни стана ясно, че компанията е подправяла данни за алуминиеви и медни продукти, сега става ясно, че това се е случвало и със спецификациите за железния прах, пише японският в. \"Никей\", цитиран от БТА.\r\n\tВ резултат акциите на \"Кобе стийл\" на Токийската фондова борса в сряда поевтиняха с още 17,8 на сто, след като предишния ден се сринаха с 22 на сто.\r\n\tКомпанията призна през уикенда, че е подправяла информация за характеристиките на своя продукция, така че да отговарят на изискванията на клиентите.\r\n\tЖелезният прах е важен материал за производството на автомобилни части, тъй като може лесно да бъде оформен в различни форми.\r\n\tВодещи японски автомобилостроители обявиха днес, че се затрудняват да оценят безопасността на автомобилите, при които са използвани продукти на \"Кобе стийл\", предаде Франс прес.\n\n\r\n\t\"Тойота\" (Toyota), \"Нисан\" (Nissan), \"Хонда\" (Honda), \"Мицубиши\" (Mitsubishi Motor), \"Субару\" (Subaru) и \"Мазда\" (Mazda) се присъединиха към компаниите от авиационно-отбранителния сектор \"Мицубиши хеви индъстрис\" (Mitsubishi Heavy Industries), \"Кавазаки хеви индъстрис\" (Kawasaki Heavy Industries) и \"Ай Ейч Ай\" (IHI), които са ползвали продукти на \"Кобе стийл\".\r\n\tЗа изработката на прочутите японски влакове \"Шинкансен\" също е използван алуминий на \"Кобе стийл\", както и за високоскоростни влакове във Великобритания, съобщи инженерната фирма \"Хитачи\" (Hitachi).\r\n\tПри японските и британските влакове са покрити стандартите за безопасност. Продуктите обаче не отговарят на характеристиките, договорени между нас и \"Кобе стийл\", каза говорител на \"Хитачи\".\r\n\tСкандалът вече не е ограничен само до \"Кобе Стийл\". Подразделението й \"Кобелко рисърч инститют\" (Kobelco Research Institute) е било въвлечено в случаи, при които оценките на оборудване за производство на полупроводници са изготвяни без достатъчен анализ или проверки.\r\n\tМеждународно разследване установи, че общо са били подправяни данните за 19 300 тона алуминиеви продукти, 2200 тона медна продукция, както и 19 400 бройки алуминиеви отливки и щампи, доставени на клиенти между септември 2016 г. и август 2017 година, допълва \"Никей\".", "date": "2017.10.11", "title": "Скандалът с подправените данни за метали от \"Кобе Стийл\" се разраства"}
{"url": "http://www.mediapool.bg/muha-v-toaletnata-chiniya-za-kakvo-be-prisadena-nobelova-nagrada-za-ikonomika-news270338.html", "text": "Как лично ви засяга Нобеловата награда за икономика? В предишни години бе по-трудно да се направи такава връзка, но тази година . С книгата \"Побутване. Архитектура на избора\" Ричард Талер се нареди сред първите, които обясняват как дискретните подсказки и намеци, разположени тук-там по пътя ни, променят вашето поведение, пише БиБиСи.\r\n\tНобеловата комисия явно много харесва тази научна дисциплина, защото още през 2002 г. връчи приза на друг поведенчески икономист – Даниел Канеман.\r\n\tОт тогава nudge theory или теорията на подбутването се прилага за решаване на широк спектър проблеми.\r\n\tИ без да подозирате, сигурно сте изпитали ефекта.\r\n\tЕдна от най-известните илюстрации за прилагане на теорията е решението на проблема с чистотата в мъжките тоалетни с помощта на една доста проста, но съвършено гениална уловка.\r\n\tИдеята, за първи път приложена през 1999 г. в амстердамското летище Схипхол, била, както всичко гениално, проста: в писоарите били гравирани мухи, които много приличат на истински, и мъжете автоматично ги вземали на прицел, помагайки да се икономисва от почистването на тоалетните.\r\n\tТези мухи са любимият пример на професор Талер за това, как малки промени в обкръжаващата ни реалност помагат да се подобри нашето поведение.\r\n\tКогато Дейвид Камерън стана министър-председател на Великобритания през 2010 г., той вече добре познаваше принципите на поведенческата икономика и създаде специален \"Отбор за подтикване\".\r\n\tЕдна от задачите на тази група беше да се подобри социалното поведение на британските граждани по всевъзможни начини.\r\n\tНай-яркият пример за подобен подход станаха писмата, разпращани на длъжниците, които не са си платили пътния данък.\r\n\tВ заглавието на писмата, с едър шрифт, пишеше: \"Платете данъка си, или ще се лишите от вашия Форд \"Фиеста\" (или марката на колата, която кара собственикът). Отдолу стоеше снимка на автомобила, заради който се дължи данъкът. Тази хитрина се изплати с лихва.\r\n\tКъм заможните хора, които не са си платили данъците, се подхождаше с по-позитивен тон.\r\n\tВ писмата до тях се обясняваше как получените от данъците средства помагат да се подобрят комуналните услуги и да се благоустрои районът, в който живеят, и по-конкретно се наблягаше от какво ще се лиши кварталът без тези пари.\r\n\tРезултатът? Хазната получи 210 млн. лири от данъчни задължения.\r\n\tВ лондонския район Улуич винаги е имало проблеми с противообществено поведение и 2011 година не беше изключение: по време на поредните безредици пострадаха витрините на много магазини.\r\n\tСледващата година рекламната агенция Огилви се въоръжи с поведенческата икономика и предложи нова стратегия.\r\n\tЗнаейки, че даже най-коравото сърце ще се разтопи при вида на дете, веднъж през нощта служители на агенцията с помощта на майстори на графитите изрисуваха с детски личица металните ролетни щори, с които се закриват витрините в Улуич.\r\n\tИзчисленията показали, че тази акция е намалила случаите на противообществено поведение в Улуич с 18 %.\r\n\tАко някога са се опитвали да ви продадат нещо по телефона, сигурно сте чували нещо от сорта на \"повечето хора на ваше място биха купили това\" или \"това предложение важи само днес\".\r\n\tВ първия случай те се заиграват с желанието ви \"да не изоставате\": ние смятаме, че ако другите правят това, значи, те имат сериозни причини.\r\n\tВъв втория случай се залага на нашия страх да не загубим: отблъсква ни самата мисъл, че можем да пропуснем добрия шанс.\r\n\tИ на трето място, всичко това ви се казва с тон на необяснима радост. Позитивните чувства са много заразни и ние изпитваме удоволствие от това, че се съгласяваме с предложението.\r\n\tГолемите компании отдава експлоатират тези идеи.\r\n\tВ миналото хората, които са искали след смъртта си да станат донори на органи, е трябвало да се подпишат, че са съгласни.\r\n\tСега, частично изхождайки от теорията на поведенческата икономика, е точно обратното: тези, които не искат да станат донори, се разписват под това си желание.\r\n\tДа се говори за резултатите от тази инициатива все още е рано, но общата концепция вече е ясна и приложена.\r\n\tОсъзнахме, че ни е необходима система, която да помага на всички ни \"да постъпваме правилно\", вместо да чакаме докато в отделните хора се събуди чувството за отговорност.\r\n\tСъщото става с нашите спестявания за пенсия: ние всички знаем, че трябва да пестим за старостта. Но, за да започнем още сега да отделяме средства, е необходима нечовешка сила на волята.\r\n\tВ САЩ за първи път е приложен подход, при който всички работници автоматично се включват в пенсионна схема. Като в началото удръжките са малки. Това се прави с цел хората да не се отказват от системно спестяване. И само с напредване на времето вноските в пенсионния фонд започват да нарастват.\r\n\tВсичко казано до тук ви кара да подозирате, че политиците и търговците само ви манипулират. Благодарение на професор Талер сега поне ще знаете каква игра си играят с вас.", "date": "2017.10.11", "title": "Муха в тоалетната чиния: за какво бе присъдена Нобелова награда за икономика"}
{"url": "http://www.mediapool.bg/promeni-v-krachka-pri-targa-za-magistralata-do-kalotina-news270339.html", "text": "Агенция \"Пътна инфраструктура\" е променила условия по обществената поръчка за изграждането на два участъка от магистралата София – Калотина, става ясно от регистъра на обществените поръчки.\r\n\tМеждувременно правителството пое ангажимент за отпускането на 158 млн. лв. за магистралната отсечка. Тя е част от направлението Лондон – Будапеща – Белград – София – Пловдив – Истанбул – Калкута, което е най-краткият път, свързващ Западна Европа с Близкия и Средния Изток, е посочено в правителственото съобщение. От цялото направление единствено участъкът между  не е с магистрални габарити, според пътни експерти.\r\n\t\r\n\tДве отделни обществени поръчка за изграждането на магистралата  бяха обявени в началото на септември.\r\n\tЕдната е за разширяването на 15 километра път от Калотина до Драгоман с прогнозна стойност 141.6 млн. лв. Този участък се финансира със средства от новия механизъм \"Свързана Европа“ (47.3 млн. лв.) и от държавния бюджет.\r\n\tДругата е за разширяването на близо 17 километра от Драгоман до Сливница с прогнозна стойност от 117 млн. лв. Този участък ще се строи със средства от държавния бюджет.\n\n\r\n\tВ сряда правителството пое ангажимент за осигуряванена  средствата от държавния бюджет до 158.2 млн. лв. за модернизацията на пътя Калотина – София.\r\n\tВ края на септември пътната агенция е направила промени по документацията по двете обществени поръчки. Те са свързани с носимоспособността на трасето, критериите за възлагане, техническите и професионалните възможности на кандидатите. Заради направените промени срокът за подаването на офертите е удължен по едната поръчка до 30 ноември, а по другата до 4 декември.\r\n\tКорекциите в тръжните условия са сходни с тези за търга за , който беше прекратен. Това стана след като Агенцията за обществените поръчки (АОП) излезе с решение, че корекциите опорочават процедурата. Не е ясно дали АОП в този случай е направила мониторинг на променените тръжни изисквания и как се е произнесла.\r\n\t\r\n\tМеждувременно правителството одобри проект на споразумение за предоставяне на консултантски услуги между Агенцията по обществени поръчки (АОП) и Международната банка за възстановяване и развитие (МБВР), съобщи правителствената информационна служба.\r\n\tКонсултантските услуги са насочени към преглед и оценка на актуалното състояние на системата на обществените поръчки в България, включително оценка на ефективността на мерките, предприети в изпълнение на Националната стратегия за развитие на сектора обществени поръчки в периода 2014-2020 г.\r\n\tПомощта от банката се предоставя в изпълнение на Меморандума за разбирателство между правителството на България и МБВР за партньорство и подкрепа при усвояване на еврофондовете за периода 2014-2020 г.\r\n\tПредвидените дейности са обособени в три компонента, като в рамките на първия от тях ще бъде извършен анализ на капацитета на АОП за ефективно и ефикасно изпълнение на възложените задачи. Ще бъде разгледан оперативният модел на АОП – функционална организация, бизнес процеси, системи и ресурсна обезпеченост.\r\n\tОсобено внимание ще бъде отделено на функцията на агенцията, свързана с извършване на различни видове предварителен контрол, с акцент върху специално въведения през 2016 г. контрол чрез случаен избор.\r\n\tС цел установяване на ефективността на системата за възлагане на обществени поръчки, вторият компонент включва количествен и качествен анализ на наличните данни за процедурите за обществени поръчки и сключените договори.\r\n\tФункциите на Комисията за защита на конкуренцията и Върховния административен съд, както и на Сметната палата и Агенцията за държавна финансова инспекция също ще бъдат обхванати като част от прегледа на системите за обжалване и контрол. Ще бъдат изследвани и обменът на информация, координацията и съгласуваността на действията на органите за предварителен и за последващ контрол.\r\n\tС оглед специфичния последващ контрол, осъществяван по отношение на обществените поръчки с финансиране от ЕСИФ, в обхвата на оценката ще бъде включена също така ролята на управляващи, сертифициращи и одитиращи органи в контекста на финансовите корекции, произтичащи от несъответствия при обществените поръчки.\r\n\tВъз основа на направените констатации експертите на МБВР ще изготвят три доклада с краткосрочни и дългосрочни препоръки за подобрение, а също така план за изпълнение.\r\n\tФинансирането на дейностите ще бъде осигурено по проект, изпълняван по оперативна програма \"Добро управление”.", "date": "2017.10.11", "title": "Промени в крачка при търга за магистралата до Калотина"}
{"url": "http://www.mediapool.bg/neochakvaniyat-lider-na-dvizhenieto-za-nezavisimost-na-katalunya-news270340.html", "text": "За по-малко от две години от напълно непознат за испанците политик Карлес Пучдемон се превърна в човека, отправил най-сериозното предизвикателство за Мадрид от десетилетия. Независимо дали Каталуня стане или не стане независима, името му ще се помни още много години.\r\n\t \r\n\t\"По-близо сме до сбъдване на историческия си копнеж\", каза той в телевизионно обръщение миналата седмица след произвеждането на спорния референдум.\r\n\t \r\n\t\"Мисля, че си спечелихме правото да бъдем чути\", заяви няколко дни преди това Пучдемон в интервю за Би Би Си.\n\n\r\n\t \r\n\tФилолог и журналист по образование и професия през януари 2006 г. той става регионален премиер на Каталуния почти по случайност. Малцина биха предположили, че един ден той ще стане приемник на бившия регионален премиер Артур Мас. Мас, също като Пучдемон, е представител на партията Демократична конвергенция на Каталуня (ДКК). Пучдемон го замени на поста, след като Мас беше принуден от по-малкия си коалиционен партньор в управлението, извънсистемната партия \"Кандидатура за народно единство\", да се оттегли. \r\n\t \r\n\tПо онова време подкрепата за ДКК беше придобила толкова ключово значение за каталунското управление, че Мас - който беше начело на движението за независимост още от самото му начало, трябваше да се дръпне настрана, за да бъде избегната криза. \r\n\t \r\n\tПучдемон, който силно вярва в независимостта, беше кмет на каталунския град Жирона, влезе в голямата политика с мисията да поведе Каталуня към независимост от Испания.\r\n\t \r\n\t\"Сега не е време за страхливци, нито за колебания. Време е да се нагърбим с отговорност\", каза той в речта си при встъпване в длъжност като регионален премиер на 10 януари 2016 г.\r\n\t\"Наясно съм, че започваме процес, който няма да е нито лек, нито спокоен. Ще трябва да сме смели, но не безразсъдни\", заяви той още в онзи ден.\r\n\t \r\n\tГодина и девет месеца по-късно мнозина смятат, че Пучдемон наистина е действал безразсъдно и го обвиняват, че е довел каталунците до ръба на пропастта.\r\n\t \r\n\tНа 7 септември 54-годишният Пучдемон потвърди, че е верен на голямото си предизвикателство, насрочвайки референдум за независимост въпреки съпротивата и предупрежденията на испанския премиер Мариано Рахой.\r\n\t \r\n\tНа 1 октомври над 2 милиона каталунци гласуваха за отделяне от Испания на референдум, забранен от испанския конституционен съд и съпроводен с полицейски репресии. \r\n\t \r\n\tПо повод критиките към себе си Пучдемон казва, че би предпочел да се постигне споразумение с испанските власти за референдума. Той обаче остава непреклонен в отправеното предизвикателство.\r\n\t \r\n\t\"Ако свием знамената и се предадем, краят ще е лош\", каза Пучдемон преди референдума в интервю за испанския телевизионен канал \"Ла Сеста\". \"Волята да се гласува е непоколебима, трябва да действаме. Не извършваме престъпление.\"\r\n\t \r\n\tЗа разлика от Мас, който постепенно премина от националистически позиции към поддръжник на независимостта, Пучдемон винаги е бил неин прирвърженик.\r\n\t \r\n\tМакар от десетилетия да е член на партията на Мас, която сега се нарича Европейска демократична партия на Каталуня, той е членувал и в различни каталунски организации, подкрепящи независимостта.\r\n\t \r\n\tПучдемон беше начело на сдружението на каталунските общини за отделяне от Испания , което организира предишните, необвързващи референдуми за независимост.\r\n\t \r\n\tПреди през 2006 г. да влезе в политиката, Пучдемон следва каталунска филология и работи като журналист. Бил е главен редактор на каталунския ежедневник \"Пунт\", директор на информационната агенция на Каталуня и има издадени няколко книги и есета.\r\n\t \r\n\tПучдемон е почитател на рок музиката и е доста активен в социалните мрежи, където пише почти ежедневно. Говори испански, каталунски, френски, английски и румънски, тъй като съпругата му Марчела Топор, която е 15 години по-млада от него, е родена в Румъния. Имат две дъщери.\r\n\t \r\n\tОт 25 януари 1983 г., когато е на 21-годишна възраст, Пучдемон сякаш живее втори живот, след като оцелява при тежка катастрофа. Получава наранявания по лицето и до ден днешен ги прикрива чрез характерната си прическа, станала предмет на много шеги, дори в неговата партия.\r\n\t \r\n\tСега политическият му живот виси на косъм и зависи от развоя на продължаващата криза в Испания.", "date": "2017.10.11", "title": "Неочакваният лидер на движението за независимост на Каталуня"}
{"url": "http://www.mediapool.bg/rabotodatelite-se-obyaviha-za-nai-kreativni-v-obshtestvoto-i-poiskaha-uvazhenie-news270341.html", "text": "Специална позиция, с която поиска уважение и подкрепа, разпространи в сряда Асоциацията на организациите на българските работодатели.\r\n\tТе са обидени от \"все по-честите негативни обществени кампании, насочени към уронване на престижа и подкопаване на доверието към българските предприемачи, на основа на единични, изолирани негативни практики“.\r\n\tВ позицията се посочва, че \"предприемачите са най-креативната част от обществото“, а също и че предприемаческата инициатива е \"единственият сигурен път към повишаването на доходите и жизнения стандарт в страната“.\r\n\t\"Общественият просперитет изисква насърчение и подкрепа за бизнеса, а не неоснователно насаждане на негативни настроения към него. Нашето общество трябва да си дава сметка, че успехът на българската индустрия заслужава адекватно отношение и подкрепа, а не неоснователно охулване“, се посочва в позицията.\r\n\tВ нея се твърди, че добросъвестните предприемачи са огромното мнозинство от предприемачите в България и те трябва да бъдат ценени, подкрепяни и насърчавани, а не обругавани, отблъсквани и прогонвани.\n\n\r\n\t\"Не бива да отъждествяваме цялото българско предприемачество с псевдо бизнесмени, печелещи неправомерно от държавния бюджет и ощетяващи всички нас чрез корупционни договори или нагласени обществени поръчки или такива, които не плащат на своите работници и контрагенти“, смятат от асоциацията.\r\n\t\"Близо милион българи не се оплакват, че не им плащат достатъчно, а са взели живота си в свои ръце, не разчитат на нагласени обществени поръчки, монополно положение или държавни помощи, а осигуряват работа на себе си и околните, създават стойност, плащат заплати и данъци. Най-креативната и предприемчива част от обществото следва да получи уважение и признание, а не оклеветяване и охулване от синдикални и политически популисти“, пише още в позицията.", "date": "2017.10.11", "title": "Работодателите се обявиха за най-креативни в обществото и поискаха уважение"}
{"url": "http://www.mediapool.bg/frantsiya-predefinira-strategicheskite-si-prioriteti-v-otbranata-news270342.html", "text": "Франция ще оповести в петък стратегическите си залози, преразгледани в светлината на терористичната заплаха и американската несигурност - нова база, която ще определи приоритетите на президента Еманюел Макрон в областта на отбраната.\r\n\t \r\n\tОбзорът за въоръжените сили - документ от 50 страници, изготвен от комитет от 16 експерти, в това число евродепутата Арно Данжан -ще бъде представен днес на Съвета по отбрана, преди да бъде предаден в петък на Макрон.\r\n\t \r\n\tТой формулира \"стратегическите интереси и приоритети\" на Франция предвид \"настоящата и обозримата\" геополитическа среда, обобщава запознат с въпроса източник.\n\n\r\n\t \r\n\tТози стратегически обзор актуализира Бялата книга за отбраната и националната сигурност, приета през 2013 г. при управлението на Франсоа Оланд, като взема предвид поредицата джихадистки атентати, разтърсили Франция и Европа през последните две години\r\n\t.\r\n\tОттогава насам мащабът на терористичната заплаха се промени, руските заплахи и киберзаплахите се засилиха, така както и \"несигурността, свързана с ключови партньори\", възникнала с Брекзита и избирането на Доналд Тръмп, подчертава дипломатически източник.\r\n\t \r\n\tСлед като не разсея неяснотата около американските ангажименти в Европа, Доналд Тръмп заплаши да постави отново под въпрос споразумението за иранската ядрена програма с риск да отвори кутията на Пандора и да пусне демоните на ядреното разпространение. Заплаши и да \"унищожи напълно\" Северна Корея, която ежедневно му отправя предизвикателства.\r\n\t \r\n\tЕвропейската отбрана, която Еманюел Макрон превърна в един от приоритетите си, логично също ще е в центъра на тези залози.\r\n\t \r\n\t\r\n\t \r\n\t\"Днес тероризмът е най-явната и осезаемата заплаха\", каза държавният глава на 13 юли, говорейки за стратегическия обзор.\r\n\t \r\n\t\"Тя обаче далеч не е единствена. Появата и налагането на политики от позиция на силата поражда опасност светът отново да пламне\", допълни тогава той, намеквайки за Русия, Китай или Иран.\r\n\t \r\n\tСлед като бъдат зададени параметрите, стратегическият обзор ще даде възможност да се преосмислят бъдещите мисии на въоръжените сили, главно на операциите в чужбина.\r\n\t \r\n\tФранция би искала държавите в Африка постепенно да поемат грижата за отбраната си, започвайки от съвместните сили на Г-5 Сахел, които скоро ще започнат операциите си.\r\n\t \r\n\tДали това ще се изрази в промяна във френския военен ангажимент, най-вече в Сахел, където операцията \"Бархан\" включва 4000 военни и е сериозна тежест за бюджета?\r\n\t \r\n\t\"Днес вероятно е невъзможно да си представим оттегляне от операция \"Бархан\", отговори в петък министърката на въоръжените сили Флоранс Парли на въпрос по радио \"Франс ентер\".\r\n\t \r\n\t\"За сметка на това заедно с други европейски партньори работим много активно местните въоръжени сили да могат да се снабдят с военната техника и оборудване, от които се нуждаят\", добави тя.\r\n\t \r\n\t\r\n\t \r\n\tРазгромът на групировката \"Ислямска държава\" в Ирак и Сирия би трябвало бързо да осигури поле за маневриране за намаляване на френското военно присъствие в този район.\r\n\t \r\n\tВ резултат на стратегическия обзор през първата половина на 2018 г. се очаква да бъде приет закон за военното планиране, който ще определи средствата, които ще бъдат отпуснати на въоръжените сили за периода 2019-2025 г. в зависимост от мисиите им.\r\n\t \r\n\tПрезидентът Макрон вече обеща увеличаване на бюджета на въоръжените сили с 1.7 милиарда евро годишно през петгодишния си мандат, така че до 2025 г. разходите за обрана да достигнат 2 процента от брутния вътрешен продукт, което ще рече 50 млрд. евро, при 32 млрд. сега.\r\n\t \r\n\t\"От този обзор може да се очаква възстановяване на реда при мисиите и постигане на съответствие между мисиите и средствата\", казва генерал Венсан Депорт, преподавател в парижкия Институт за политически изследвания (Sciences Po), който изразява съжаление, че в последните години \"мисиите се множат, без успоредно да се увеличават средствата\".\r\n\t \r\n\tТой смята за подходящо \"да се свият\" мисиите и \"зоната на действие\" на френската армия до това, което е от \"непосредствен\" интерес за Франция, \"което ще рече Южното Средиземноморие и Африка\".\r\n\t \r\n\tАко това не стане, ще е трудно да постигнем увеличаване на мощта\" на френската армия, на което френският президент възлага надежди, допълва Депорт.", "date": "2017.10.11", "title": "Франция предефинира стратегическите си приоритети в отбраната"}
{"url": "http://www.mediapool.bg/pregledi-pri-spetsialist-v-sofiya-mogat-da-se-zapisvat-i-onlain-news270343.html", "text": "Пациентите могат да запазят онлайн час за преглед при лекар специалист в софийските общински лечебни заведения. Това става през новия здравен портал , разработен по поръчка на Столичната община.\r\n\tВ сайта е събрана информация за близо 800 лекари от 35 специалности. За всеки от тях има професионални данни, както и приемни дни, работно време, телефон за връзка и адрес, на който се намира кабинетът. За около 500 от специалистите има възможност и за резервиране на час за преглед онлайн.\r\n\tЗдравният портал беше представен в сряда от зам.-кмета на София Дончо Барбалов, председателя на комисията по здравеопазване в Столичния общински съвет д-р Веселин Милев и инж. Детелин Кръстев, управител на фирмата, направила сайта.\r\n\tСпециалистите, включени в портала, са от 37 общински лечебни заведения - многопрофилни и специализирани болници, ДКЦ-та, медицински центрове, болници за долекуване. За всяко лечебно заведение има информация, контакти и карта с адреса. Все още в портала не са включени двете общински акушеро-гинекологични болници - \"Шейново\" и и Първа АГ болница \"Св. София\". Зам.-кметът Барбалов съобщи, че личните лекари от общинските ДКЦ също ще бъдат поканени да подадат информация за портала.\r\n\tОсвен да запазят час за преглед, пациентите могат да проверяват и резултатите от направени изследвания в конкретния ДКЦ. Целта е да бъдат улеснени пациентите и лекарите, като се спестява чакането пред кабинетите.\n\n\r\n\tЗа да се ползва услугата, пациентите трябва да се регистрират. Един потребител може да направи максимум 5 резервации за преглед и има право на 5 отказа от час. При посещение на лекаря, съответния час се маркира от медика като посетен. Тогава се освобождава възможността за нова резервация и съответно за отказ. Ако пациентът не изпълни нито една от направените 5 резервации и умишлено блокира часове, профилът му ще бъде блокиран.\r\n\tЗа пациентите под 18-годишна възраст, резервациите трябва да се правят от родител.\r\n\tВ здравния портал може да се влиза и през сайта на Столична община - https://www.sofia.bg/health. Има и мобилно приложение, което дава възможност пациентите да бъдат подсещани през телефона си за това, че имат записан час за преглед.", "date": "2017.10.11", "title": "Прегледи при специалист в София могат да се записват и онлайн"}
{"url": "http://www.mediapool.bg/ispanskiyat-premier-zaplashi-da-otneme-avtonomiyata-na-katalunya-news270321.html", "text": "Испанският министър-председател Мариано Рахой направи първата стъпка към задействането на така наречената \"ядрена опция\", позволяваща му да замрази политическата автономия на Каталуния и да вземе областта под пряко управление.\r\n\t\t\r\n\t\t\t \r\n\t\t\r\n\t\t\t\"Кабинетът реши да предяви официално искане към каталунското правителство да потвърди обявило ли е или не независимост\", каза в телевизионно обръщение Рахой.\r\n\t\t\r\n\t\t\t \r\n\t\t\r\n\t\t\tОтправянето на официалното искане е необходимо за задействане на член 155 от Конституцията, но не се предвижда никакъв конкретен срок за отговор.\n\n\r\n\t\t\r\n\t\t\t \r\n\t\t\r\n\t\t\t\"Отговорът на каталунския премиер ще определи по-нататъшния ход на събитията за следващите няколко дни\", заяви още той, давайки ултиматум на лидерите в Каталуня да се откажат от обявяването на независимост. \r\n\t\t\r\n\t\t\t \r\n\t\t\r\n\t\t\tИспанският премиер каза още, че ще продължи да действа \"предпазливо и отговорно\".\r\n\t\t\r\n\t\t\t \r\n\t\t\r\n\t\t\tДекларацията за независимост на Каталуня, подписана вчера от каталунските депутати, подкрепящи отделянето, и от каталунския президент Карлес Пучдемон, за момента е символичен акт и трябва да бъде приета от каталунския парламент.\r\n\t\t\r\n\t\t\t \r\n\t\t\r\n\t\t\tРешението на Рахой  може да задълбочи конфронтацията между Мадрид и Каталуня, но също така е възможен изход от най-голямата политическа криза в Испания след неуспешния военен преврат през 1981 г, отбелязва Ройтерс. \r\n\t\t\r\n\t\t\t \r\n\t\t\r\n\t\t\tПремиерът вероятно ще поиска свикването на регионални избори след активирането на конституционния механизъм, който му позволява да направи това. \r\n\t\t\r\n\t\t\t \r\n\t\t\r\n\t\t\tСпорният член 155 от Конституцията, чрез който до края на седмицата Мадрид може да отнеме автономията на Каталуня и цялата администрация да мине на централно подчинение, досега никога не е бил прилаган и ситуацията напомня за случващото се около Брекзит, отбелязва ББС. \r\n\t\t\r\n\t\t\t \r\n\t\t\r\n\t\t\tСпоред информации в испанските медии, ако премиерът активира член 155 при отсъствието на отговор от каталунския президент, партиите за независимост в местния парламент ще обявят независимостта\r\n\t\t\r\n\t\t\t \r\n\t\t\r\n\t\t\tТекстът гласи, че \"ако дадена автономна област не изпълнява задълженията, които Конституцията или други закони ѝ вменяват или действа по начин, който накърнява сериозно общия интерес на Испания, (властите), с абсолютно мнозинство в Сената, могат да приемат необходимите мерки, за да я задължат да изпълни принудително въпросните задължения или за да защитят гореспоменатия общ интерес.\"\r\n\t\t\r\n\t\t\t \r\n\t\r\n\r\n\t\r\n\t \r\n\tИспанският министър на външните работи Алфонсо Дастис от своя страна нарече вчерашната реч на Пучдемон \"номер\", но заяви, че има пространство за преговори в рамките на испанската конституция, съобщи Ройтерс. \r\n\t \r\n\tТой каза това в интервю за френското радио \"Европа 1\", посочвайки също така в отговор на въпрос, че испанската конституция не позволява произвеждането на нов референдум.\r\n\t \r\n\t\"Не можем да приемем част от каталунците да решава за цяла Испания\", каза Дастис.\r\n\t \r\n\tКаталунският лидер Карлес Пучдемон не знае къде се намира, накъде отива, нито къде иска да отиде\", добави испанският вицепремиер Сорая Саенс де Сантамария.\r\n\t \r\n\tСорая Саенс отхвърли призивите на каталунския премиер за посредничество с Мадрид и изтъкна, че всякакъв диалог между демократи трябва да става в рамките на закона. \r\n\t \r\n\tПучдемон подписа снощи в Барселона декларация за провъзгласяване на независимост на областта от Испания, но отложи влизането й в сила, призовавайки за диалог.\r\n\t \r\n\t\"Учредяваме Каталунската република като независима, суверенна, правова, демократична и социална държава\", се посочва в декларацията. \r\n\t \r\n\tПодписите си под текста положиха също вицепремиерът Ориол Жункерас, председателката на каталунския парламент Карме Форкадел и 72 депутати от управляващото мнозинство.\r\n\t \r\n\tГоворител на каталунското правителство уточни, че премиерът отлага влизането в сила на декларацията, призовавайки за диалог с Мадрид.\r\n\t \r\n\tПредполага се, че декларацията ще бъде внесена за гласуване в каталунския парламент, ако преговорите между Барселона и Мадрид за уреждане на кризата претърпят неуспех.\r\n\t \r\n\tНад 90 на сто от гласувалите на референдума на 1 октомври поискаха независимост на Каталуня. Допитването обаче бе обявено за незаконно от испанското правителство и в него участваха само 43 процента от имащите право на глас. Имаше и данни за нередности по време на вота.\r\n\t \r\n\tВластите в Мадрид са категорични, че няма да водят преговори с Барселона дотогава, докато тя не престане да заплашва с обявяване на независимост и каталунското правителство не се откаже от сепаратистките си планове. Премиерът Мариано Рахой предупреди, че ако се налага ще поиска замразяване на автономията, което би означавало разпускане на каталунския парламент и преминаване на автономията под контрола на властите в Мадрид.\r\n\t \r\n\t\r\n\t \r\n\tОтлагането на независимостта предизвика гняв и в лагера на сепаратистите, които настояваха за по-твърд курс. \r\n\t \r\n\tВодачът на каталунското правителство направи впечатляващ завой и със сигурност произнесе единствената реч, с която можеше да избегне едновременно огромното разочарование на своите - сепаратистите, на които обеща \"Елдорадото\" на независимостта - и авторитарна реакция на властите в Мадрид, посочва в. \"Либерасион\".\r\n\t \r\n\tНационалистическата обществена организация \"Каталунска националистическа асамблея” обяви, че трябва да се създаде нова държава – Каталунска република.\r\n\t \r\n\tСпоред лидера на организацията Жорди Санчес приетата, а след това отложена декларация за независимост \"отваря възможност за търсене на международен диалог в конфликта между Каталуния и Испания”.\r\n\t \r\n\tСанчес нарича декларацията за независимост \"историческа\", а отлагането на действието й – инструмент, който \"гарантира че международната общност е отворила пътя към диалог за осигуряване на прехода към новата република\".\r\n\t \r\n\t\r\n\t \r\n\tФренският в. \"Фигаро\" коментира, че еквилибристката позиция на Пучдемон повтаря предложение на евродепутат от партията на Пучдемон, дал идея да се последва примерът на Словения, която преди време също отложи влизането в сила на декларация за независимост, за да преговаря със страната, която искаше да напусне - разклатена Югославия, припомня вестникът.\r\n\t \r\n\tВ 40-минутна реч пред каталунския парламент Пучдемон аргументира предложението си с желанието за намаляване на напрежението, допълва \"Фигаро\".\r\n\t \r\n\tМалко повече от седмица след референдума за самоопределение на Каталуния нейният президент, притиснат от всички страни, вчера избра в крайна сметка междинен път, отбелязва в. \"Монд\". \r\n\t \r\n\tЖестът очевидно не бе оценен от испанското консервативно правителство, което час след речта на Пучдемон възрази срещу стратегията на каталунския президент. Непряко обявяване на независимост, последвано от пряко отлагане е недопустимо, заяви говорител на правителството. \r\n\t \r\n\tДългоочаквата реч на каталунският президент беше изпълнена с толкова условности и двусмисленост, че може да бъде тълкувана по хиляди различни начини. Някои ще кажат, че Пучдемон се опитва да изнудва испанската държава, а други, че протяга маслинова клонка, отбелязва в друга статия \"Гардиън\".\r\n\t \r\n\tПрекъсвайки процеса на отделяне, каталунският президент даде знак за готовност за преговори на критиците и наблюдателите в Испания и Европейския съюз, който се опасява от надигане на сепаратизма във преживяващия все повече сътресения 28-членен блок, коментира в. \"Вашингтон пост\". \r\n\t \r\n\tРечта на Пучдемон едва ли ще внесе особено успокоение в ескалиращия конфликт, шокирал наблюдателите по света. В стъпка, която някои анализатори разглеждат като намерение да удовлетвори и двете страни, той представи каталунската независимост като неизбежна, но отложи процеса, за да даде възможност за диалог с испански и европейски представители, допълва всекидневникът.", "date": "2017.10.11", "title": "Испанският премиер заплаши да отнеме автономията на Каталуня"}
{"url": "http://www.mediapool.bg/kabinetat-otpusna-26-mln-lv-za-vaksini-sreshtu-sin-ezik-news270344.html", "text": "Правителството отпуска 2 638 024 лв. за доставка на ваксини против болестта \"син език“ по преживните животни. Парите се осигуряват по бюджета на Министерството на земеделието, храните и горите и са за сметка на неизразходваните средства за налагане на мерки за ограничаване и ликвидиране на болестта \"инфлуенца по птиците“, съобщиха от пресслужбата на министерския съвет след редовното му заседание в сряда.\r\n\tЦелта на ваксинацията на преживните животни е недопускане разпространението на болестта на територията на страната и предотвратяване на икономически загуби, които биха възникнали при появата на болестта. Вследствие на предприетите мерки се очаква да се избегнат неблагоприятни последици за българското животновъдство.", "date": "2017.10.11", "title": "Кабинетът отпусна 2.6 млн. лв. за ваксини срещу \"син език“"}
{"url": "http://www.mediapool.bg/korneliya-ninova-iska-obyasnenie-za-silite-na-nato-v-cherno-more-news270345.html", "text": "Лидерът на БСП Корнелия Нинова използва засилването на ученията на НАТО в Черно море, за да поиска обяснение от премиера Бойко Борисов. Тя каза, че в международни авторитетни агенции са обявили, че НАТО създава нови многонационални сили в Черно море и припомни, че че преди година и половина Борисов е отхвърлил създаването на Черноморска флотилия. Тя запита какво е наложило промяната в позицията на българското правителство, ако то по някакъв начин е участвало във вземането на решение.\r\n\tПо-късно в сряда зам.-военният министър Атанас Запрянов обясни, че не се предвижда и няма планове за създаване на постоянно присъствие на военноморски сили на НАТО в Черно море.\r\n\t\"В тези учения няма движения на войски никъде на територията на НАТО. Те имат за цел единствено да се отработят въпросите за вземане на военно-политическо решение в Главната квартира в Брюксел и военното командване на НАТО, както и в страните, оторизирани при управление на военнополитически кризи\", добави зам.-министър Запрянов.\r\n\tАтанас Запрянов оповести, че на 27 октомври българска фрегата ще замине за участие в учението \"Сий гардиън\", което е за борба с тероризма.\r\n\t\"Това е реалната военноморска активност, по линия на плановете на НАТО, с която предстои ние да допринесем в Егейско море\", каза Запрянов.\r\n\tПо-рано тази седмица НАТО обяви създаването на многонационални сили в Румъния с цел да контрира влиянието на Русия в черноморския регион след окупацията на Крим.\n\n\r\n\tЧерноморските сили на Алианса първоначално ще бъдат изградени около 4000 румънски войници, подкрепяни от сили от девет други държави, както и от 900 американски военни.\r\n\tВ региона ще бъдат разположени и допълнителни кораби и самолети.\r\n\tПреди година и половина премиерът Бойко Борисов категорично отхвърли идеята за сформиране на черноморска флотилия.\r\n\t\"Аз искам в Черно море да виждам платноходки, яхти, туристи, мир и любов. Не искам в курортите ми да се разхождат военни фрегати напред и назад. Такъв зор, толкова инвестиции направиха и частният капитал, и държавата в тези курорти...”.\r\n\tПо-късно управляващите заявиха, че флотилията е била местна инициатива и биха обсъждали вариант само в рамките на НАТО.", "date": "2017.10.11", "title": "Корнелия Нинова иска обяснение за силите на НАТО в Черно море"}
{"url": "http://www.mediapool.bg/severnokoreiskiyat-kult-news270347.html", "text": "Ню Йорк - Лесно е да направиш карикатура за абсурдността на севернокорейската диктатура. Самият Ким Чен-ун с прическата си тип \"паница\" в стил 30-те години на 20 век (поддържана, както се твърди, за да прилича на дядо си - основателя на режима Ким Ир-сен), с маоисткия си костюм и ниския си ръст, с пълното си тяло е карикатурен образ. Официално той е смятан за всемогъщ гений, почитан е като бог и постоянно е показван, заобиколен от хора, включително най-висши офицери от армията, накичени с медали, смеещи се, ръкопляскащи или крещящи истерично.\r\n\tКакто знаем, разбира се, животът в Северна Корея никак не е забавен. Населението е изтормозено от периодичен глад. Близо 200 000 политически затворници са държани като роби в жестоки трудови лагери и са късметлии, ако там не са изтезавани до смърт. А свобода на словото просто няма. Не само е забранено да се изразяват съмнение към божествения статут на Ким, нещо повече, за да останеш жив, трябва редовно да засвидетелстваш своята преданост.\r\n\t\r\n\tВъзможно е, даже е вероятно, много севернокорейци да се държат така, сякаш боготворят Ким, само защото трябва. Други се подчиняват, защото не познават нищо по-добро. Като всички хора те инстинктивно се съобразяват с нормите на света около тях, без да се замислят дали си заслужава. Но някои севернокорейци, навярно мнозина, може би искрено вярват в култа към династията Ким, който като всички култове (или всъщност религиозни вярвания) е слепен от парченца, взети от други култури, вярвания и традиции.\r\n\tВ култа към Ким има по нещо от сталинизма, месианското християнство, конфуцианското почитане на предците, местния шаманизъм и почитането на императора при японците, управлявали Корея през първата половина на 20 век. Смята се, че бащата на Ким - Ким Чен-ир - е роден на планината Пектусан, която е смятана за свещено място, където преди повече от 4000 години е роден божественият основател на първото корейско царство - човекът мечка на име Тангун. Раждането на Ким Чен-ир, нарича Скъпия вожд (неговият баща Ким Ир-сен беше Великият вожд), превърнало зимата в пролет и било озарено от ярка звезда на небето.\r\n\tВсичко това може би звучи смахнато, но това важи за всички историите за чудеса, във всяка вяра. Важното е, че хората вярват в тях.\n\n\r\n\t\r\n\tВ този смисъл севернокорейците не са по-странни от вярващите, където и да било. Често има основателни причини защо определени вярвания са толкова привлекателни. Ислямът и християнството са намерили готови да ги приемат хора сред отхвърлените и потисканите, защото предлагали равенство в очите на Бог. Севернокорейската вярва не е толкова приобщаваща. Всъщност в сърцевината й стои усещането за етническа чистота, за свещен национализъм, който трябва да бъде защитаван на всяка цена от враждебните сили.\r\n\tПодобно на Полша, която си е създала силен християнски образ на национално мъченичество, Корея в своята история е била под господството на по-големи сили, най-вече Китай, но и Русия, а след жестоките нашествия през 16 век и на Япония. Американците идват късно, но официалната омраза към американския империализъм в Северна Корея се корени не само в жестоката Корейска война, а и в продължителния спомен за чуждото потисничество.\r\n\t\r\n\tГосподството на външни сили е създало полюси на сътрудничество и съпротива в корейската история. Някои от управляващите класи в различни корейски царства са си сътрудничели с чуждите сили, а някои са се борили с тях. Това е довело до дълбока омраза сред самите корейци.\r\n\t\r\n\tКим Ир-сен започнал кариерата си като колаборатор. Той бил избран от Сталин да бъде марионетен комунистически лидер в Севера. Това засилва значението на легендата, представяща Ким като герой на съпротивата срещу японците през Втората световна война, а по-късно срещу американците и техните южнокорейски \"колаборатори\".\r\n\tСевернокорейският национализъм с култа си да разчиташ на себе си, известен като идеята Чучхе, е колкото религиозен, толкова и политически. Защитата на династията Ким, изградена като символ на корейската съпротива срещу чуждите сили, е свещена задача. А когато свещеното вземе връх над политическото, компромисът става почти невъзможен. Хората могат да преговарят за противоположни интереси, но не и по теми, които са смятани за свещени.\r\n\t\r\n\tДоналд Тръмп, който е строителен предприемач, смята, че всичко подлежи на преговори. В бизнеса нищо не е свещено. Неговата представа за сключване на сделка е да надделее над другата страна с блъфиране и сплашване и затова той обещава да \"унищожи напълно Северна Корея\" (между другото, това обещание би означавало над 20 милиона жертви). Трудно е човек да си представи как подобна заплаха може да убеди Ким Чен-ун, който се смята за защитник на своя народ, да преговаря.\r\n\t\r\n\tВъзможно е Ким, а вероятно дори някои поданици на неговото деспотично управление да са готови по-скоро да бъдат унищожени, отколкото да отстъпят. Това няма да е първият път, когато един култ води до самоубийство.\r\n\tНо има още една, по-вероятна опасност. Тъй като враждебните изявления на Тръмп в Туитър и публичните му изблици на самохвалство обикновено са последвани от по-предпазливи изказвания от висши членове на неговото правителство, Ким може да не ги приеме сериозно. Много е вероятно той да си помисли, че Тръмп само блъфира и никога няма да изпълни заплахите си.\r\n\tТова може да подтикне Ким към някое безразсъдно действие - например насочване на ракета към Гуам, на което САЩ биха се почувствали длъжни да отговорят по същия начин. Резултатът би бил катастрофа не само за корейците, които вярват в свещената мисия на Ким, а преди всичко за милионите корейци, само на 35 мили от севернокорейската граница, които по никакъв начин не участват в култа към Ким.\r\n\tПо БТА.", "date": "2017.10.11", "title": "Севернокорейският култ"}
{"url": "http://www.mediapool.bg/ot-kuhnyata-do-futbolnoto-igrishte-katalunskata-kriza-otvarya-stari-ispanski-rani-news270350.html", "text": "Вечерята в барселонския дом на родената в Каталуня привърженичка на независимостта Монсерат Армисен може да се окаже напрегната.\r\n\t\r\n\t\"Той ни критикува и не ни оставя да се храним спокойно\", каза Армисен за съпруга си Густаво Гомес - колумбиец, който подкрепя запазването на целостта на испанската държава. Семейството има две деца - Жорди на 18 години и Николас на 27 години.\r\n\t\"Ние ходим на нашите протести, връщаме се и не казваме нищо, но той просто не спира\", заяви 55-годишната Армисен. \"Това ни притеснява, защото той не проявява уважение към нас.\"\r\n\tЗа мнозина в Испания каталунската криза, която заплашва да разпокъса страната, разединява и обикновени семейства и буди болезнени спомени за гражданската война в Испания от 1936-1939 г.\r\n\tИзгледите за отцепване на Каталуня, която някога е била княжество и се гордее с различния си език и култура, предизвикват разделения в испанското общество - от кухненската маса до футболното игрище.\n\n\r\n\tМнозина в Испания смятат каталунските отцепници за шумно малцинство, чиято национална идентичност е изградена върху погрешно тълкуване на историята, неблагодарно към испанската държава, която гарантира мира и благоденствието на областта.\r\n\tНа свой ред някои отцепници заклеймяват юнионистите, наричат ги \"фашисти\", връщайки се към времето на Франсиско Франко, който до смъртта си през 1975 г. потиска каталунския език и традиции, след като неговите сили спечелват гражданската война. Повечето каталунци са били на страната на републиканците против Франко.\r\n\tМалки групи крайнодесни активисти участват напоследък в протести срещу независимостта - някои използват фашистки поздрави или носят знамето на Фалангата, доминиращата партия при Франко.\r\n\tНеофашистите са отхвърляни от огромното мнозинство, което иска да запази Испания непокътната, но появата им на обществени места показва как каталунската криза отново отваря някои от най-дълбоките и най-болезнени рани на Испания.\r\n\t\"Ако кажа нещо, ме наричат фашист\", заяви 58-годишният съпруг на Армисен - Гомес, който от десетилетия живее в Барселона със семейството си.\r\n\t\"Да им се каже, че не би трябвало да са независими, не е фашистко. По мое мнение всичко, което се прави, е напълно незаконно\", заяви той за телевизия Ройтерс, като добави, че съпругата му дори му била казала да напусне дома - нещо, което тя отрича.\r\n\t\"Какво правя тук?\", попита Гомес, сдържайки сълзите си.\r\n\t\"КАТО ФРАНКО\"\r\n\tКаталунският лидер Карлес Пучдемон обеща да обяви независимост на областта от Испания, след като каталунците не се подчиниха на забраната и суровите полицейски мерки и на референдума на 1 октомври според преброяването на неговото правителство са гласували категорично за отцепване.\r\n\tНо във вчерашната си реч в каталунския парламент Пучдемон отстъпи от официалното обявяване на независимост, като заяви, че има мандат да предприеме отцепване, но каза, че ще забави това, за да даде време за преговори с Мадрид за бъдещето на областта.\r\n\tИспанският заместник министър-председател Сорая Саенс де Сантамария остро разкритикува речта на Пучдемон, като каза, че той би трябвало да се върне на пътя на закона, ако иска преговори с Мадрид.\r\n\tВ понеделник говорителят на управляващата в Испания Народна партия Пабло Касадо припомни, че преди 83 години тогавашният каталунски лидер Луис Компанис е бил пратен в затвора заради обявяване на каталунска държава. Той е екзекутиран чрез разстрел през 1940 г. при управлението на Франко.\r\n\tКасадо каза, че всеки, който обяви независимост, може да свърши като Компанис - в затвора.\r\n\tВ отговор подкрепящата независимостта каталунска партия \"Кандидатура за народно единство\" заяви в Туитър: \"Благодарим Ви, че се държахте като Франко, Пабло Касадо\", използвайки игра на думи, защото на испански \"Франко\" значи \"честен\".\r\n\tСпорът засегна и свещената за Испания игра - футбола. В деня след референдума защитникът от испанския национален отбор - каталунецът Жерар Пике, който е поддръжник на независимостта, беше атакуван с подигравки от фенове, докато тренираше с отбора.\r\n\tПрофсъюзите също са разделени. Според медийни информации каталунският филиал на един от най-големите профсъюзи в Испания - Работническите комитети, първоначално е подкрепил призивите за обща стачка в Каталуния на 3 октомври в отговор на суровите полицейски мерки срещу референдума. Но на национално ниво Работническите комитети и друг голям профсъюз - Всеобщият съюз на трудещите се - казаха по-късно, че техните каталунски клонове няма да участват в стачката, а само в протестите срещу действията на полицията.\r\n\t\"В никакъв случай няма да подкрепяме позиции, които са прикритие за едностранно обявяване на независимост\", казаха те в съвместно изявление.\r\n\t47-годишната Роса Борас е участвала в демонстрация в подкрепа на националното единство в Мадрид през уикенда. Мислейки за роднините си в Каталуния, тя каза, че положението е много тъжно.\r\n\t\"Дойдох, защото се чувствам испанка и съм натъжена от това, което се случва\", каза тя. \"Исках да дойда тук, призовавайки за единство, защото се чувствам и каталунка\".", "date": "2017.10.11", "title": "От кухнята до футболното игрище, каталунската криза отваря стари испански рани"}
{"url": "http://www.mediapool.bg/ungariya-poiska-po-barza-integratsiya-na-zapadnite-balkani-v-es-i-nato-news270351.html", "text": "Унгария иска Европейският съюз и НАТО да ускорят интеграцията на страните от Западните Балкани, заяви външният министър Петер Сиярто, цитиран от Ройтерс.\r\n\t\"Ускоряването на процеса на присъединяване е гаранция за сигурност\", каза Сиярто на пресконференция с негови колеги от Централна и Източна Европа и Западните Балкани.\r\n\t\"Нестабилни и обхванати от напрежение Западни Балкани са риск за цяла Европа. Ние имаме искания във връзка с това\", добави той.", "date": "2017.10.11", "title": "Унгария поиска по-бърза интеграция на Западните Балкани в ЕС и НАТО"}
{"url": "http://www.mediapool.bg/bankite-sabraha-175-mln-lv-po-malko-ot-lihvi-i-57-mln-lv-poveche-ot-taksi-news270346.html", "text": "Банките у нас продължават да поддържат отлична печалба въпреки спадащите приходи от лихви.\r\n\tТова става ясно от анализ на Асоциацията на банките в България на базата на данните на Българската народна банка (БНБ) към 31 август тази година.\r\n\tОт данните е видно, че добрата печалба се дължи предимно на крайно редуцираната доходност по влоговете на домакинствата и фирмите, на намалението на лошите заеми и на ръста на постъпленията от такси.\r\n\tЗаради исторически ниските нива на лихвите трезорите продължават да отичат спад в приходите от лихви. Те се свиват с близо 8%, което е намаление със 175 млн. лв. в сравнение с година по-рано. Така общо приходите от лихви на банките към края на август възлизат на 2.05 млрд. лв.\r\n\tСлучващото се е в синхрон със ситуацията на международните пазари, които от години се радват на излишество от ликвидност на ниски лихви, достигащи в някои случаи и до отрицателни стойности. Въпреки очакванията тенденцията да се обърне и да започне плавно покачване на процентите, засега не е ясно дали това ще стане преди 2019 г.\r\n\tВъпреки че приходите на банките от лихви падат с 8%, разходите им за лихви, които се начисляват основно по депозитите на домакинствата и фирмите, намаляват доста по-драстично – с 25.1% на годишна база или с 86 млн. лв. Спадът изглежда още по-сериозен, като се вземе предвид и нарастващия обем на спестяванията. За това разминаване, водещо до почти нулева доходност по влоговете, няма обяснение в анализа на АББ. Така, за осемте месеца на 2017 г. трезорите са изплатили на граждани, фирми и др. лихви на стойност едва 256 млн. лв.\r\n\tДруго перо, чрез което банките компенсират спадналите си постъпления от лихви, е качването на приходите от такси. Според анализа на БНБ 71% от доходите на банките у нас идват от лихви и 26% от такси и комисиони. От АББ твърдят, че и в ЕС като цяло около ¼ от банковия доход идва от такси.\r\n\tОт януари до август 2017 г. постъпленията на трезорите у нас от такси и комисиони са се увеличили с 8.2% на годишна база или с 57 млн. лв. Така общо приходите по това перо за осемте месеца достигат 755 млн. лв. За увеличението роля играе и ръстът на кредитирането за частния сектор, който е в рамките на 3.5% - 4% на годишна база.\r\n\t\"Спадът на приходите от лихви със 175 млн. лв. за година видно не се компенсира от увеличението на приходите от такси, което е само 57 млн. за година, въпреки нарастващия бизнес от основна дейност\", се посочва в анализа на АББ.\r\n\tЗа осемте месеца печалбата на банките у нас достига 913 млн. лв., което е малко по-ниско в сравнение с нивото й през август 2016 г. - 1.04 млрд. лв. Миналата година обаче положителният резултат бе завишен заради еднократни фактори като извънредния приход за банките от сделката между Visa Europe и Visa Inc. Ако се изключи той, печалбата на банките всъщност бележи ръст от 7% въпреки исторически ниските нива на лихвите по света.\r\n\tСпоред АББ обяснението за добрия финансов резултат е и в намалените с 1% административни разходи, включително тези за заплати, но преди всичко на по-малките разходи за обезценка заради по-доброто качество на кредитния портфейл и спада на лошите кредити.\r\n\tЗа осемте месеца разходите за обезценка са паднали с 18.7% до 360 млн. лв.\r\n\t\"Към 30 юни 2017 г. обемът на необслужвани кредити се свива до 6.79 млрд. лв. Делът на необслужваните кредити средно за банковата система се понижава до 12.22% от 14.54%, колкото бе в края на юни 2016 г., според изчисления на базата на данни от управление \"Банков надзор\" на БНБ. Степента на покритие с обезценка на брутните необслужвани кредити и аванси е над 53%, спрямо около 45% за европейските банки, по данни на Европейската централна банка\", пише в анализа на АББ.", "date": "2017.10.11", "title": "Банките събраха 175 млн. лв. по-малко от лихви и 57 млн. лв. повече от такси"}
{"url": "http://www.mediapool.bg/sadiya-e-razsledvan-za-uchastie-v-gonka-s-politsiyata-news270348.html", "text": "Съдия от Окръжния съд в Ловеч е разследван от прокуратурата за отказ да се подчини на полицейско разпореждане, обяви в сряда говорителят на главния прокурор Румяна Арнаудова.\r\n\tИнцидентът е станал около 23.00 часа на 5 октомври в плевенското село Бохот, когато полицейски патрул се усъмнил, че двама души с черен джип се занимават с бракониерство.\r\n\tПодозренията на униформените били провокирани от факта, че шофьорът на возилото изключил фаровете и започнал да обикаля в кръг, осветявайки наоколо само с боен фар, обясни Арнаудова. Тогава полицаите се приближили, сигнализирайки със сирена и светлини, за да направят проверка на заподозрените.\r\n\tВместо да спре обаче, шофьорът форсирал колата. Последвала около 15-минутна гонка, при която служителите на МВР неколкократно подавали звукови и светлинни сигнали. По думите на Арнаудова дори се изравнили с джипа и крещяли на шофьора му да спре за проверка.\r\n\tВ крайна сметка се стигнало и до предупредителна стрелба, при която по джипа за изстреляни 8 стоп патрона. Тъй като и това не накарало бегълците да спрат, полицаите стреляли и с бойни патрони, пробивайки задните гуми на джипа. След това задържали двамата мъже.\r\n\tОказало се, че спътникът на шофьора е съдия Иван Иванов. Другият задържан пък бил криминално проявеният Васил Василев. В джипа полицаите открили и две заредени ловни пушки. Магистратът носил в себе си и черна маска с прорези за очите.\r\n\tСлед като от МВР установили, че единият от задържаните е съдия, главният секретар Младен Маринов уведомил главния прокурор Сотир Цацаров, който на следващия ден изпратил в Плевен обвинител и двама следователи от спецзвеното \"Антикорупция\".\r\n\tОбразувано е досъдебно производство с работно обвинение за неподчинение на полицейско разпореждане. Разследващите обаче събират доказателства евентуално и за още три престъпления – неспазване на задължителни мерки за безопасност при боравене с огнестрелно оръжие, отказ да попречи на извършване на престъпление, както и незаконно държане на оръжие, тъй като пушките били собственост на Василев.\r\n\tПо думите на Арнаудова по случая все още не са повдигнати никакви обвинения, защото се чакат резултатите от няколко експертизи, които да изяснят дали с пушките са били произведени изстрели и от кого. Полицаите открили в джипа 119 патрона и 2 гилзи. Освен това се чака и ДНК-анализ на маската, намерена у съдията.\r\n\tМеждувременно от Окръжния съд в Ловеч разпространиха официална позиция, от която става ясно, че съдия Иванов е уведомил председателя на съда за ареста си в понеделник. Все още обаче от прокуратурата и МВР \"не е постъпвала никаква официална информация\".\r\n\t\"Поради това не бихме могли да коментираме достоверността на изнесената в медиите информация. Призоваваме да се избягват всякакви спекулации, преди установяването на всички факти и обстоятелства от компетентните органи\", добавят от Ловешкия окръжен съд.\r\n\tПопитана за версията на магистрата, говорителят на главния прокурор уточни, че той твърдял пред разследващите, че с Василев се разхождали и се загубили. От обясненията им не ставало ясно защо са били със заредени пушки, добави Арнаудова.\r\n\tСлучаят бе огласен първоначално от Нова телевизия, според която основната теза на задържаните е, че са дебнели за бракониери, но при вида на приближаващата полицейска кола се уплашили, че някой ги преследва и затова избягали. В момента съдия Иванов е в годишен отпуск, но от понеделник е отново на работа. Ако се стигне до повдигането на обвинение срещу него, Цацаров ще информира съдийската колегия на ВСС, добави говорителят му в сряда.", "date": "2017.10.11", "title": "Съдия е разследван за участие в гонка с полицията"}
