{"url": "http://www.mediapool.bg/silno-zemetresenie-razlyulya-gartsiya-i-turtsiya-ima-zhertvi-news266912.html", "text": "Силно земетресение в Егейско море разлюля гръцкия остров Кос и турския курорт Бодрум предизвиквайки масова паника. Към момента се съобщава за поне две жертви на остров Кос, които са чужденци, ранените са над 120, предадоха агенциите.\r\n\tНяма пострадали българи, съобщи  БНТ. По данни на наши сънародници на остров Кос живеят около 1000 българи.\r\n\t\"Беше страшно – мебелите падаха върху нас. Цялата нощ прекарахме навън. Трусовете продължават и призивът е да не се прибираме по домовете, заради очакванията за нови вторични вълни“, разказаха семейството на Лилия и Антон Андонови пред Mediapool, които от години живеят на остров Кос. По техни думи трусовете продължават, всички все още са по улиците.\r\n\t\r\n\tПо данни на американския Геофизически институт трусът е бил с магнитуд 6.7 по скалата на Рихтер, а според гръцки сеизмолози – 6.4.  Анадолската агенция го оценява на 6.3 по Рихтер.\n\n\r\n\tЗеметресението е регистрирано в 1:31 часа местно време с епицентър на около 12 километра североизточно от остров Кос и 10 километра южно от турския курортен град Бодрум.\r\n\tОгнището на труса е било само на 10 км под морското дъно и затова е усетен силно. \r\n\tПоследвали са десетки по-слаби вторични трусове в региона, най-силнят от които е бил около 5 часа сутринта.\r\n\tЗаради очакванията за още вторични земетресения местната власт е призовала хората да останат навън през днешния ден.\r\n\tЗеметресението е предизвикало малко цунамии е заляло пристанищата на остров Кос и курорта Бодрум.\r\n\tТрусът е бил усетен и на гръцкия остров Родос.\r\n\tВ България земетресението не е усетено, защото разстоянието е достатъчно голямо, заявиха от Сеизмологичния институт към БАН.\r\n\t\r\n\tКметът на осторв Кос Георге Киритис съобщи, че жертвите са чужди туристи, чиято самоличност се установява. Те са починали от паднали камъни от стара сграда, разположена в центъра на острова.\r\n\tРанените на остров Кос са над 120 души, съобщи говорител на гръцкия флот. Пострадалите са транспортирани с хеликоптери на остров Родос, където земетресението също е било усетено.\r\n\tМедиите в Гърция съобщават за големи материални щети в засегнатите региони – жилищни сгради, хотели, магазини, както и пристанището на острова.\r\n\tПострадала е и средновековната крепост на рицарите от Ордена на св. Йоан, известни като хоспиталиери. Тя е построена на остров Кос през XIV-XVI век за защита от османските завоеватели и изиграва решаваща роля в борбата с тях. Освен повредите по крепостта, сред пострадалите сгради е минаре на джамия.\r\n\tВ Бодрум също има нанесени материални щети след земетресението. Таванът на болницата в турският курортен град е паднал и пациентите са били евакуирани.\r\n\t\"Най-големият ни проблем са прекъсванията на електричеството в някои части на града\", каза кметът на Бодрум Мехмет Кочадон пред местна телевизия. \"Има леки щети, няма информация за загинали хора в района\", добави той.\r\n\tЗеметресението е усетено и на остров Родос.\r\n\t\"Бяхме много изненадани и силно уплашени и веднага излязохме навън\", разказа един от почиващите на Родос. Друга жена пък споделя, че веднага събудила децата си, за да напуснат хотела, в който са отседнали.\r\n\tНа остров Родос няма данни за жертви или сериозни щети. Въпреки това туристите и жителите на острова са стресирани след преживяното. Мнозина са прекарали безсънна нощ.", "date": "2017.07.21", "title": "Силно земетресение разлюля Гърция и Турция, има жертви"}
{"url": "http://www.mediapool.bg/antikoruptsionniyat-sad-shte-raboti-po-izanredni-pravila-news266911.html", "text": "Правната комисия в парламента прие на второ чете без дебат прехвърляването на делата за корупция по високите етажи на властта от Софийския градски съд в специализираните съдилища. Управляващите обаче решиха, че това не е достатъчна промяна на правилата и приеха знаковите дела срещу корупция и организираната престъпност да се гледат и по извънредни правила.\r\n\tМаксималният срок за задържането в ареста ще е до 2 години по делата за тежки умишлени престъпления, подсъдни на спецсъда, докато за останалите съдилища той е година и половина, съобщава “Правен свят“.  За обвиняемите за тежки умишлени престъпления, които се наказват с по-малко от 15 години затвор - арестът продължава най-много 8 месеца. Във всички останали случаи максималната продължителност на задържането ще е 2 месеца.\r\n\tОсвен това разследванията по дела за корупция ще има по-дълъг срок от обичайното - една година, вместо два месеца.\r\n\tКомисията прие на второ четене и въвеждането на задължително разпоредително заседание, на което да се преклудира възможността за връщане на делото на прокуратурата заради допуснати процесуални нарушения на досъдебната фаза.\r\n\tПрехвърлянето на делата за корупция по високите етажи на властта в спецсъда е идея, която ГЕРБ опита да прокара преди шест години. Тогава имаше голяма съпротива от обществото и правната общност и управляващите се отказаха. Най-големият застъпник за тази идея бе тогавашният вътрешен министър Цветан Цветанов.\n\n\r\n\tПроблемът е, че вкарването на делата срещу определена категория лица в отделен съд означава, че се създава специално съдилище, а не специализирано такова. А това е забранено изрично от конституцията.\r\n\tПрез 2011 годинапърви се противопостави тогавашният главен прокурор Борис Велчев, който сега е председател на Конституционния съд. “Ако този съд (спецсъда) бъде натоварен и с допълнителни очаквания да противодейства на корупционно поведение, се размива тази първоначална идея за специализация и необходимостта от профилиране на съдиите и това е неуместно\", каза тогава Велчев.Тогавашният правосъден министър Маргарита Попова (бивш вицепрезидент) също изрази резервите си към предложението.\r\n\tРазликата между тогавашното предложение и сегашното е, че през 2011 година идеята бе всички дела срещу властта да се гледат от специализираните съдилища, а сега се изнасят само корупционните.", "date": "2017.07.21", "title": "Антикорупционният съд ще работи по изънредни правила"}
{"url": "http://www.mediapool.bg/shvedat-izrital-kamerierka-v-slanchev-bryag-izleze-ot-aresta-news266913.html", "text": "Шведският турист, изритал в главата камериерка в хотел в Слънчев бряг, излезе от ареста.\r\n\tТричленен състав на съда в Несебър е взел решение за промяна на мярката за неотклонение на Ралф Сундберг от задържане под стража в домашен арест. Това е станало, след като адвокатът му е предствил документи за сключен договор за наем на апартамент в Слънчев бряг.\r\n\tНяма опасност Ралф Сундберг да се укрие, тъй като придвижването му се следи от полицията, посочват от Районния съд в Несебър.\r\n\tШведът беше задържан в началото на юни, след като изрита в главата 63-годишна камериерка в коридора на хотел в Слънчев бряг.\r\n\t53-годишният Сундберг беше пристигнал същия ден на почивка в България заедно с брат си. Пред съда той заяви, че е бил пиян и нищо не помни за инцидента, след което се извини за стореното от него.", "date": "2017.07.21", "title": "Шведът, изритал камериерка в Слънчев бряг, излезе от ареста"}
{"url": "http://www.mediapool.bg/zapochva-stroitelstvoto-na-metroto-do-gorna-banya-news266914.html", "text": "Започва строителството на отсечка от столичното метро, която ще свърже кварталите “Овча купел“ и Горна баня, съобщиха от пресцентъра на Столична община.\r\n\tТова е вторият етап от изграждането на третата линия на метрото.\r\n\tНовата отсечка тръгва от ул. \"Житница\" в Красно село, преминава през кв. \"Овча купел\" и стига до Околовръстния път на София и жп линията София – Перник в долната част на Горна баня, където ще прави връзка с влаковете. Там е предвидено изграждането на нова малка гара.\r\n\tВ участъка, с дължина от 3805 метра, ще има четири станции на метрото.\r\n\tВ началото, в зоната на метродепото \"Земляне\", трасето ще минава по естакада, после над река Владайска и след това през рампа ще влиза в тунел.\r\n\tИзпълнителите са две обединения.\n\n\r\n\t\"Метробилд Запад\" ще изпълни участък с дължина от 2336 м с две подземни станции на метрото за 81 млн. лв. без ДДС. В обединението влизат \"Джи Пи Груп\", за която премиерът Бойко Борисов имаше \"витаещи съмнения\", че е свързана с шефа на \"Лукойл България\" Валентин Златев, \"Станилов\" ЕООД, \"Интерпром\" и \"БИАС-М\". Подизпълнител е \"Старт инженеринг\".\r\n\tДругият участък - с дължина от 1471 метра, две станции на метрото и жп спирка, ще бъде изплнен отобединение \"Метро Горна баня\" за 95 млн. лв. без ДДС. В него влизат \"Трейс Груп Холд\", в което мажоритарен собственик е Николай Михайлов, \"Интегрирани строителни системи\", \"Евро Алианс Тунели\", \"Мармет\" и инж. Георги Иванов Евстатиев.\r\n\tДепото за метровлакове в \"Земляне\" се строи от \"Геометро Земляне\" за 58 млн. лв. без ДДС. В него влизат \"Геострой\" АД, \"Трансремонтстрой\", \"БИАС – М\". Подизпълнител на обекта е \"Старт инженеринг\" (24.27%) и \"Атко Трейд\" (17.31%).", "date": "2017.07.21", "title": "Започва строителството на метрото до Горна баня"}
{"url": "http://www.mediapool.bg/advokatite-na-tsvvasilev-prokuraturata-ne-e-razsledvala-razgrabvaneto-na-ktb-sled-zatvaryaneto-na-bankata-news266915.html", "text": "Разследването по делото за фалита на КТБ спира до 20 юни 2014 г., когато банката беше затворена, а голямото източване започва след това с разграбването на активите й – \"Виваком\", НУРТС, \"Петрол\", военните завод \"Дунарит\" и \"Авионамс\" и други, които са за над 3 млрд. лв. Това заявиха адвокатите на основния обвиняем по делото Константин Симеонов и Христо Ботев пред бТВ.\r\n\tВ четвъртък прокуратурата внесе в Специализирания съд мегаделото за източването на КТБ. По него обвиняеми са общо 18 души, основният от които е бившият мажоритарен собственик на фалиралата банка Цветан Василев. За бившия му партньор – депутатът от ДПС Делян Пеевски няма нищо по делото и той дори не е разпитан.\r\n\tСпоред защитата на Василев това става въпреки налични документи за Пеевски и кредитите, които фирми свързани с него и майка му са получили от КТБ. Освен това основният свидетел по делото е представил записки, на които фигурират инициалите ДП и ДП1 с посочени суми срещу тях. За това адвокатите ще настояват за разпита на Делян Пеевски пред съда.\r\n\t\"Изключително престижно\" е поставянето на Пеевски редом до Путин и Обама от прокуратурата, каза адвокат Константин Симеонов.\r\n\tЗащитата ще иска публично разпределяне на съдебния състав, който ще гледа делото КТБ. Ще настояваме това да стане в присъствието на медии, обвиняеми и защита, каза Христо Ботев.\n\n\r\n\tСпоред Константин Симеонов вината на Цветан Василев е, че се е предоверил на прекомерно много хора.\r\n\tФалиралият банкер, който живее в Белград, много искал да се върне в София и да се защитава в съда, но Симеонов го посъветвал да не прави това, защото няма гаранции за сигурността му.", "date": "2017.07.21", "title": "Адвокатите на Цв.Василев: Прокуратурата не е разследвала разграбването на КТБ след затварянето на банката"}
{"url": "http://www.mediapool.bg/govoritelyat-na-beliya-dom-shon-spaisar-podade-ostavka-news266963.html", "text": "Говорителят на Белия дом Шон Спайсър подаде оставка в петък, след като същия ден президентът Доналд Тръмп назначи за директор на комуникациите на Белия дом финансиста от Уолстрийт Антъни Скарамучи. Така приключва краткият, но бурен мандат на придобилия световна известност Спайсър, предаде Ройтерс.\r\n\t \r\n\tНовината първо бе съобщена от американски медии, след което официален представител на Белия дом потвърди, че 45-годишният Спайсър е подал оставка.\r\n\t \r\n\tТръмп е предложил на говорителя да остане на поста си, но Спайсър е отказал, заявявайки не президента, че назначаването на Скарамучи е било голяма грешка, съобщи \"Ню Йорк таймс\".\n\n\r\n\t \r\n\tОттеглянето на Спайсър задълбочава хаоса в правния и комуникационния екип на президента Тръмп, докато разследването за евентуални връзки между предизборния щаб на Тръмп с Русия по време на президентските избори м.г. навлиза във все по-гореща фаза.\r\n\t \r\n\tСпайсър, който самоотвержено защитава Тръмп и се противопоставя на репортерите, акредитирани в Белия дом, вдъхнови забележителна серия пародии в Saturday Night Live.\r\n\t \r\n\tГоворителят на Беля дом се превърна в една от най-разпознаваемите фигури в новата администрация, след като пое поста през декември. Спайсър бе човекът, който си навлече и сериозни критики заради фалшиви или подвеждащи изявления, докато самият той обвиняваше в същото критичните към Тръмп медии.\r\n\t \r\n\tПрез последните седмици обаче той все по-рядко водеше лично редовните брифинги в Белия дом.\r\n\t \r\n\tТръмп предложи финансиста Антъни Скарамучи, дългогодишен негов привърженик, който редовно го защитава по телевизиите, да оглави комуникациите на Белия дом.\r\n\t \r\n\tПо-рано в петък стана известно, че важен член на юридическия екип на Доналд Тръмп подава оставка в момент, когато американският президент изглежда се опитва да повлияе на разследването на специалния прокурор за руска намеса в американските избори.\r\n\t \r\n\tМарк Корало, който съгласуваше външната комуникация на юридическия екип на президента във връзка с тази криза, посочи в имейл до АФП, че напуска поста, без да назове причините за решението си, предаде БТА.\r\n\t\r\n\tТръмп предприе рискован ход в интервю за в. \"Ню Йорк таймс\" вчера, предупреждавайки следователите от екипа на специалния прокурор Робърт Мълър да не се занимават с финансите на семейството му.\r\n\t\r\n\tСпециалният прокурор беше назначен в средата на май от министерството на правосъдието да оглави федералното разследване (което преди това се ръководеше от ФБР) за евентуален таен сговор между приближени на милиардера и Русия в предизборната кампания през 2016 г.\r\n\t\r\n\tНякои виждат в предупреждението на президента опит да се окаже натиск и дори да се възпрепятства разследването, което вгорчава управлението му.\r\n\t\r\n\tТръмп многократно отрече да е извършвал нещо осъдително, но се затруднява да обясни защо най-големият му син и ключови членове на предизборния му екип са се срещали с приближени на Москва, загатнали, че разполагат с компрометираща информация за съперничката му на изборите - демократката Хилари Клинтън.\r\n\t\r\n\tПри все по-разширяващия се периметър на федералното разследване, привърженици на президента според американски медии търсят начин тези хора да бъдат оправдани, както и средства за дискредитиране на прокурора и екипа му, а оттам и на разследването.\r\n\tСамият Тръмп намекна, че Мълър - високоуважаван бивш директор на Федералното бюро за разследване - може да е замесен в конфликт на интереси.\r\n\t\r\n\t\"Няма НИКАКВО основание да се поставя под въпрос почтеността на Мълър или хората в екипа му\", заяви бившият министър на правосъдието Ерик Холдър. \"Тръмп не може да определя или да възпрепятства разследването на Мълър. Ако се опита да го направи, това ще породи конституционни проблеми и проблеми, съизмерими с престъпление\", добави той.\r\n\tБелият дом отказа да изключи възможността президентът да уволни Мълър, което би предизвикало политическа буря, а може би и конституционна криза.", "date": "2017.07.21", "title": "Говорителят на Белия дом Шон Спайсър подаде оставка"}
{"url": "http://www.mediapool.bg/turtsiya-e-vklyuchila-blizo-700-germanski-kompanii-v-cheren-spisak-news266944.html", "text": "Турция е представила на германските власти списък с над 680 компании, заподозрени че подкрепят тероризма. Това информира днес Ройтерс, позовавайки се на източник от службите за сигурност.\r\n\tБройката е близо десет пъти по-голяма от съобщената първоначално от германски медии.\r\n\tГерманският вестник \"Цайт\" писа в сряда, 19 юли, че в списъка са големи концерни като (Daimler) и БАСФ (BASF), припомня Ройтерс.\r\n\tТурският вицепремиер Мехмет Шимшек обаче същия ден опроверга информацията, заявявайки в Туитър, че тези твърдения са \"напълно фалшиви\"", "date": "2017.07.21", "title": "Турция е включила близо 700 германски компании в черен списък"}
{"url": "http://www.mediapool.bg/bsp-iska-vazstanovyavane-na-literaturnata-nagrada-na-imeto-na-vaptsarov-news266951.html", "text": "Лидерът на столичната организация на БСП Калоян Паргов призова за възстановяване на литературната награда на името на Никола Вапцаров и държавния й статут. Той направи това по повод отбелязването на годишнината от разстрела му на 23 юли.\r\n\t\"Докато подготвяхме отбелязването на 75-ата годишнина от разстрела на Никола Вапцаров, отново възникна въпросът за възстановяването на държавния статут на литературната награда на неговото име\", коментира Паргов.\r\n\tТакава инициатива е имало преди няколко години, когато над 150 писатели и поети, начело с Валери Петров, са се обърнали към президентството, но за съжаление не са получили дори формален отговор, каза Паргов.\r\n\tСега БСП заедно със Съюза на писателите ще подновят инициатива и ще направят всичко възможно да бъде възстановена литературната награда на името на Вапцаров.\r\n\t\"Ще се обърнем към всички институции, от които зависи това. Все пак Вапцаров е световно признат поет и единственият българин, удостоен с Почетната международна награда за мир, наред с Пабло Пикасо, Пабло Неруда и Юлиус Фучик\", каза Паргов.\n\n\r\n\tПрограмата на събитията, свързани с отбелязването на 75-ата годишнина от разстрела на поета и другарите му Антон Иванов, Антон Попов, Атанас Романов, Георги Минчев и Петър Богданов започва в неделя (23 юли) в 10 часа на Гарнизонното стрелбище в парка зад НДК.\r\n\tВ понеделник от 18 часа пред паметника на Никола Вапцаров, дело на Никола Шмиргела, в градината зад Националната художествена галерия, поети ще рецитират авторски стихове и на Вапцаров.\r\n\tСъбитията са организирани от Градския съвет на БСП – София, Българския антифашистки съюз, Съюза на българските писатели и Съюза на българските журналисти.", "date": "2017.07.21", "title": "БСП иска възстановяване на литературната награда на името на Вапцаров"}
{"url": "http://www.mediapool.bg/chehiya-zabranyava-otglezhdaneto-na-zhivotni-s-tsenna-kozha-sas-stopanska-tsel-news266945.html", "text": "От януари 2019 г. отглеждането на животни с ценна кожа за стопански цели в Чехия ще бъде забранено, след като чешкият Сенат одобри снощи поправка в закона за защита на животните, която забранява този вид стопанска дейност, съобщава Франс прес.\r\n\tТекстът беше приет миналия месец от Камарата на депутатите. Той ще добие силата на закон, след като бъде утвърден от президента Милош Земан.\r\n\tСпоред авторите му законът може да спаси близо 20 000 животни в страната, главно лисици и видри, убивани всяка година заради ценната им кожа.\r\n\tДопитване показа наскоро, че около 83 процента от чехите подкрепят забраната.\r\n\tПо данни на медии в Чехия сега функционират девет ферми за развъждане на животни с ценна кожа. Собствениците им ще получат компенсации, чийто размер предстои да бъде уточнен от министерството на земеделието.\n\n\r\n\tС приемането на забраната Чехия се нарежда до страни като Великобритания, Австрия, Швейцария и Холандия.\r\n\tОсновната част от фермите за животни с ценна кожа в света се намират в скандинавските страни, Китай и САЩ.", "date": "2017.07.21", "title": "Чехия забранява отглеждането на животни с ценна кожа със стопанска цел"}
{"url": "http://www.mediapool.bg/shteti-za-9-mln-lv-ot-pozhara-na-sklada-za-drehi-v-kazichane-news266943.html", "text": "На около 9 млн. лв. се оценяват щетите от пожара в Казичане в склада за дрехи втора употреба, съобщи неговият собственик – платформата за онлайн търговия Remixshop.com.\r\n\tКомпанията ще инвестира около 4 милиона лева, за да започне да работи отново.\r\n\tПожарът избухна на 15 юли в разпределителния център, откъдето опакованите артикули поемат по пътя към крайните си клиенти на седем пазара в ЕС. При избухването на огъня в склада е имало само стока. Според разкази на очевидци пожарът е възникнал на голяма височина и бързо се е разраснал. Изгорели са голяма част от артикулите, приготвени в картонени опаковки за експедиция. Сградата е нова и помещенията отговарят на всички изисквания за противопожарна безопасност, посочват от компанията.\r\n\tВ останалите помещения на фирмата е имало около 25 служители, които са били евакуирани веднага и няма жертви и пострадали. Пожарната е била на мястото 6 - 7 минути след подаването на сигнал, посочват от компанията.\r\n\t\"Инцидентът ще ни забави, но няма да ни затвори\", казва Любомир Кленов, един от основателите на \"Ремикс\". Той допълни, че почти напълно са върнати парите на клиентите, чиито доставки не са били изпълнени заради инцидента.\n\n\r\n\tВ пожара е изгоряла стока, предназначена и за Румъния, Полша, Гърция, Унгария, Словакия и Чехия.\r\n\tЗаради инцидента се е наложило компанията да преустанови временно продажбите за всички седем пазара в Европа. Това води до значителни пропуснати ползи. Оценката е, че ще се отрази негативно и на целия сектор за търговия на дрехи втора употреба онлайн у нас, смятат от \"Ремикс\". Тепърва ще се изяснява как това ще се отрази върху темповете за растеж на компанията, която през 2016 г. бе определена от \"Ърнст и Янг\" за една от най-бързо развиващите се в Централна и Източна Европа. Дружеството обаче все пак смята да реализира ръст, макар и под първоначално предвидения.\r\n\tЗа рестарта на дейността На опожарения склад ще се вложат около 4 млн. лв., което ще стане с помощта на австрийската инвестиционна компания \"Мецанин Мениджмънт\" (Mezzanine Management). Другите два центъра за обработка на компанията работят.\r\n\tМеждувременно онлайн търговецът на дрехи втора употреба започна нова програма, по която приема ненужни, но запазени дрехи, които след почистване и обработване продава и изплаща част от приходите на изпратилите ги.", "date": "2017.07.21", "title": "Щети за 9 млн. лв. от пожара на склада за дрехи в Казичане"}
{"url": "http://www.mediapool.bg/emil-koshlukov-se-vodi-nekorekten-dlazhnik-na-ktb-news266950.html", "text": "Бившият депутат от НДСВ Емил Кошлуков, който е сред деветимата кандидати за нов изпълнителен директор на БНТ,  на некоректните длъжници на КТБ, обявен от синдиците на 16 февруари 2017 г., показва проверка на Mediapool.\r\n\tЗаемът, който политикът не е възстановил на фалиралата банка, е в размер на 50 212 лв., пише в документа.\r\n\tПред Mediapool Кошлуков коментира, че в момента на затварянето на КТБ е имал кредит в размер на 25 000 долара и гарантиран депозит в размер на 30 000 лв., който обаче не е получил. Политикът обясни още, че изпратил писмо до синдиците с искане за прихващане, но това не е направено, а когато бъде направено, щял да доплати разликата.\r\n\tПо закон, когато вложителят има и кредит, размерът на задължението се вади от гаранцията. Друг вариант е влогът да е бил с преференциална лихва и затова да не е влизал в обхвата на гарантираните.\r\n\tПрез годините синдиците на КТБ и Фондът за гарантиране на влоговете  на кредитополучателите на КТБ. В списъка от януари 2016 г. на лица с необезпечени кредити от банката, изтеглени между 2009 г. и 2014 г., Кошлуков фигурира със заем от 100 000 долара, който е усвоил напълно.\n\n\r\n\tСиндиците на КТБ не бяха открити за коментар.\r\n\tОсвен Емил Кошлуков в стария списък на лицата с необезпечени кредити от банката бяха включени също обвиняемият бивш собственик на банката Цветан Василев със заем от 5.1 млн. евро, съпругата му Антоанета Василева – 20 000 евро, медийният магнат Красимир Гергов – 4 млн. долара, почетният председател на ДПС Ахмед Доган – усвоени 4069 евро, бившият министър от ДПС Емел Етем – усвоени 2384 евро и 2824 долара, ексдепутатът Митхат Метин - усвоени са 9994 лв., синът на председателя на парламента Димитър Главчев от ГЕРБ Михаил - 17 924 лв., бившият военен министър Веселин Близнаков – 1400 евро, бившият шеф на Държавния резерв Васил Цоконов – усноени 99 712 лв., Боби Михайлов – 8600 евро, Тити Папазов – под 2000 евро.\r\n\tВ най-актуалния списък на некоректните длъжници от февруари 2017 г. обаче освен името на Кошлуков сред по-известните са единствено тези на сина на Димитър Главчев и на бившите шефове на фалиралата банка Орлин Русев и Илиан Зафиров, които й дължат съответно 123 344 лв. и 591 591 лв. към февруари. В момента Русев е основен свидетел по делото \"КТБ\", докато Зафиров е обвиняем.", "date": "2017.07.21", "title": "Емил Кошлуков се води некоректен длъжник на КТБ"}
{"url": "http://www.mediapool.bg/ne-e-vazmozhna-efektivna-sadebna-vlast-bez-razbirachi-news266949.html", "text": "С ратификацията на договорите за членство на България в Съвета на Европа и ЕС, страната ни прие да стане част от тяхното правно пространство като спазва техните правила и стандарти. Това общо пространство е изградено на принципа на диалога между националните съдилища, Съдът по правата на човека в Страсбург и Съдът на ЕС в Люксембург. Годността на националните магистрати да се придържат към общите правила зависи от това общуване, от познанията им и от осигурената им независимост да ги прилагат. Тъкмо поради техния недостатъчен капацитет, през 2007 г. членството на България в ЕС стана възможно при условие, че ще се извърши адекватна съдебна реформа с помощта на специално създадения от ЕК \"Механизъм за сътрудничество и проверка\". Десет години по-късно българските власти оспорват необходимостта от него и от неговите препоръки, а същевременно изглежда не разполагат с капацитета, или не желаят да определят и приемат сами необходимите адекватни мерки за реална съдебна реформа.\r\n\tПоследиците от яловите промени в Конституцията и ЗСВ от 2015 – 2016 г. станаха ясни през последните дни на бурна законодателна дейност. Разбра се, че влиянието на политическата класа и на прокуратурата в Пленума на ВСС върху основни елемента от независимостта на съдилищата – бюджет, квалификация, избор на ръководители на върховните съдилища - не само е запазено, но и се упражнява интензивно. Това мнозинство, а не мнозинство от съдии избрани от самите съдии, решава дали бюджетът на съдебната власт да се употреби за персонал на почивните бази, за екскурзии на избрани чиновници, които се запознават с европейските съдилища като с мечки на мегдана, или за командировки на одобрени от него магистрати за специализации и квалификационни стажове извън страната (и как точно в този случай магистратите ще употребят отпуснатите им от външни донори средства - за книги, или за билети за градски транспорт).\r\n\tЗдравка Калайджиева е родена през 1951 г. Завършила е право в СУ „Св. Климент Охридски”. Има аспирантура по социология на правото в Института по социология към БАН. От 1980 г. е член на Софийската адвокатска колегия. Здравка Калайджиева е основател, член на УС и координатор на проекти на \"Български адвокати за правата на човека.\"\r\n\r\n\n\n\r\n\tУправлението и финансирането на Националния институт по правосъдието (създаден да осигури необходимата квалификация на магистратите) също останаха в ръцете на това мнозинство и то решава заедно с министъра на правосъдието дали и какво да учат магистратите и кои лектори са подходящи за тях. Любопитно е да се научи каква част от квалификацията на магистратите по правото на ЕС и Европейската конвенция по правата на човека е получена със средства от националния бюджет на съдебната власт и каква – благодарение на предоставената от \"добри\" и \"лоши\" \"чужди държави и лица\" подкрепа за ВСС и НИП. И така обаче е ясно, че нито един от тези източници не се контролира от \"мнозинство на съдии, избрани от съдии\". Изглежда в представите на законотвореца магистратите не бива да \"знаят много-много\", а ефективността на съдебната власт се свежда до бързото решаване на делата (компетентно, или не)... Ако пък има забавяне - нали вече работи избран също от политиците Инспекторат и ВСС наказва строго (някои от) онези съдии (но не и прокурори), които работят бавно – все в изпълнение на функциите си по защита на независимостта на съдебната власт и осигуряването на нейната ефективност.\r\n\tВ допълнение към осигурения контрол на мнозинството на ВСС върху бюджетните и отпуснатите от други държави средства за квалификацията на магистратите, с последните скоростни предложения за изменения на ЗСВ се посяга и на възможността им да се обединяват в съсловни организации, за да получат \"външна\" подкрепа за своята квалификация и специализация, както и за общуването им с техни колеги и с национални и международните съсловни организации на юристи. Както целите и дейностите по техните проекти, така и получената до сега \"външна\" подкрепа за тях се предоставят всяка година в регистъра на Министерството на правосъдието за организации учредени \"в публичен интерес\". Законотворците, обаче, не обясниха с кои от тях вече са запознати и кои според тях са потенциален извор на заплаха за независимостта на магистратите.\r\n\tВ отговор на \"вътрешни\" и \"външни\" въпроси за необходимостта и целите на законопроекта, обществото получи обещание, че замислените ограничения ще се отнасят само до \"лошите\", но не и яснота по какъв критерий ще разграничават \"доброто\" от \"лошото\" \"чуждо\" влияние, под което, недай Боже, може да попаднат станалите след изменението на Конституцията вече \"по-независими\" магистрати?\r\n\tПредложените изменения на ЗСВ очевидно целят да осигурят ако не закриване, то поне контрол върху магистратските съсловни организации, създадени в опит за алтернативна защита на тяхната независимост. Впрочем, вносителят на тези предложения и председател на Правната комисия на Народното събрание, открито заяви по други поводи, че на управляващите не са им нужни някакви \"разбирачи\" и че \"убедителните аргументи\" на представители на съдебната власт срещу други предложения за законодателни промени \"не могат да го уплашат\". Очевидно и въпросите на европейските институции и протестите на неправителствени организации не могат.\r\n\tИ докато мнозинството на ВСС вече повече от половин година отказва да обсъди препоръките на европейските институции за конкретни мерки за адекватна реформа на прокуратурата като част от обещаната реформа на съдебната власт, днес вместо тях законодателите обсъждат мерки за контрол върху съсловните организации на съдиите, които уж станаха \"по-независими\" след промените в Конституцията \"без да се плашат\".", "date": "2017.07.21", "title": "Не е възможна ефективна съдебна власт без \"разбирачи\""}
{"url": "http://www.mediapool.bg/tsatsarov-opravda-bezdeistvie-na-svoi-podchinen-za-okazan-mu-natisk-ot-deputat-news266947.html", "text": "Разследваният за няколко принуди, изнудване и неправомерно влияние върху различни държавни служители депутат от ГЕРБ Живко Мартинов е упражнил натиск и над окръжния прокурор на Добрич Пламен Николов.\r\n\tТова се разбра в петък, когато главният прокурор Сотир Цацаров поиска имунитета на народния избраник, който  и пастърма от името на премиера Бойко Борисов.\r\n\tПо отношение на казуса с оказвания от него натиск върху окръжния прокурор на Добрич, целта му е била да саботира делото срещу бившия зам.-министър на финансите от кабинета \"Сакскобургготски\" Красимир Катев, осъден на първа инстанция м.г. на 4 години затвор за катастрофата от август 2012 г. край Балчик, при която причини смъртта на двама души.\r\n\t\"Върху лица от ръководния състав на полицията, върху лица от експертния състав на полицията, имам предвид такива, които са осъществявали автотехническата експертиза по делото, както и лично върху окръжния прокурор на Добрич е бил осъществен натиск с цел оневиняване на подсъдимия\", съобщи в петък Цацаров.\r\n\tОт думите му стана ясно още, че подчиненият му обвинител Пламен Николов нито е сигнализирал ръководството си за този случай, нито е сметнал за необходимо да се самосезира и да обвини Мартинов за опита да го притиска. Просто го изгонил от кабинета си.\r\n\t\"Окръжният прокурор, общо взето, е изгонил присъстващите от кабинета си с думите, че докато е окръжен прокурор, това няма да се случи. Това се е случило по време на разглеждане на делото 2014-2015 г.\", разказа Цацаров.\r\n\tНещо повече – главният прокурор недвусмислено похвали колегата си и даде да се разбере, че не вижда никакъв проблем в бездействието му спрямо депутата, въпреки че в Наказателния кодекс (НК) има два конкретни текста, визиращи точно тези случаи. Става въпрос за чл. 288 и чл. 289.\r\n\tПървата разпоредба визира именно бездействието на окръжния прокурор на Добрич в по конкретния казус. Според този текст от НК \"орган на властта, който пропусне да изпълни своевременно длъжностите, които му налага службата относно наказателно преследване, или по друг начин осуети такова преследване с цел да избави другиго от наказание, което му се следва по закон, се наказва с лишаване от свобода от една до шест години\".\n\n\r\n\tСледващият член пък се отнася до поведението на депутата Мартинов: \"Който склонява длъжностно лице от разследващите органи или от прокурорските или съдебните органи да наруши свое служебно задължение във връзка с правораздаването, се наказва с лишаване от свобода от една до шест години.\"\r\n\t\"В крайна сметка той (прокурор Пламен Николов – бел.ред.) е обезпечил, както това да не бъде манипулирана автотехническата експертиза, така и делото да приключи съвсем законосъобразно. […] Дали някой ще сигнализира или не, зависи в крайна сметка и от самия него. Аз мисля, че колегата е направил това, което е трябвало да направи\", заяви главният прокурор и допълни, че \"окръжният прокурор на Добрич е един изключително почтен човек\".\r\n\tПродължаващите въпроси за бездействието на Николов обаче го изнервиха и той втвърди тона си към медиите: \"Не ми казвайте – \"защо окръжният прокурор не е направил това?\", защото човекът е направил максимума, за да постигне 4-годишна осъдителна присъда, въпросът ви е лишен от елементарна логика!\"\r\n\t\"Упражнявайте се, колкото щете, но не и върху колегата от Добрич\", обърна се към медиите Цацаров.\r\n\tПопитан дали подчиненият му не е бил длъжен по закон да предприеме действия срещу депутата Мартинов, главният прокурор заяви: \"Не е задължен, защото данните, които касаят него, са просто няколко думи и изхвърляне от кабинета. Отделен е въпросът дали той (прокурор Пламен Николов – бел.ред.) го е възприел като натиск. Истинският натиск е упражнен не точно върху него, истинският натиск е упражнен върху автотехническите експерти. Ако тези хора се бяха поддали, ако тези хора не му бяха съобщили в един по-късен етап, той дори нямаше да разбере за станалото. Защото на тях им е бил даден лист с готови финални данни за заключение на автотехническата експертиза, които просто оневиняват подсъдимия.\"\r\n\tОт думите му обаче така и не стана ясно как така ръководителят на държавното обвинение приема от една страна, че има незаконен натиск над експерти от МВР, но от друга няма проблем сигнализираният за това прокурор да не предприеме нищо. Защото основната дейност на прокурорите е да повдигат и поддържат обвинения, а не просто да \"обезпечават\" законосъобразното протичане на дадено разследване при опит за външен натиск.\r\n\tБившият финансов зам.-министър Красимир Катев причини тежката катастрофа на пътя Балчик – село Оброчище на 22 август 2012 г. Тогава джипът му е навлязъл в насрещното платно и ударил челно \"Опел Вектра\", чийто шофьор починал на място, а спътникът му – по-късно в болницата.\r\n\tПреди една година Добричкият окръжен съд го призна за виновен за причиняване на смърт по непредпазливост на двама души, основавайки се на изготвените по делото комплексни съдебномедицински, трасологическа и автотехническа експертиза. Според заключенията им дори и да са били с предпазни колани, пътуващите в \"Опел\"-а не са можели да оцелеят заради силния удар между двата автомобила и тежестта на травматичните им увреждания.", "date": "2017.07.21", "title": "Цацаров оправда бездействие на свой подчинен за оказан му натиск от депутат"}
{"url": "http://www.mediapool.bg/drugarski-sad-za-patsientska-organizatsiya-sled-izneseni-in-vitro-danni-news266946.html", "text": "Мариана Александрова от организацията “Диабет, предиабет и метаболитен синдром“, която в края на миналата и началото на тази седмица изнесе смущаващи данни за работата на ин витро клиники в страната, е изправена да отговаря пред Етичната комисия на Националната пациентска организация (НПО), в която членува. Тя е обвинена и заплашена от изключване от НПО заради това, че е нарушила етичния кодекс на организацията с отправените обвиненията към лекари и болници. Според председателя на НПО Станимир Хасърджиев те не са подкрепени с доказателства, докато Александрова твърди, че информацията е въз основа на сигнали и оплаквания на над 230 двойки с репродуктивни проблеми, обхванати в седеммесечно проучване.\r\n\tПовод за “другарския съд“ са изнесените от сдружението на Александрова , че клиники извършват ин витро процедури на пациентки с хронични заболявания, знаейки че диагнозата им е несъвместима със зачеването и , което в последствие пречи при продължаване на опитите извън страната.\r\n\tОрганизацията оповести и “черен“ и “бял“ списък на болници и лекари според отзивите на участвалите в проучването двойки, което предизвика остри реакции от други пациентски организации, че се прави опит за очерняне и унищожаване на постигнатото в областта на асистираната репродукция.\r\n\tДо момента нито здравното министерство, нито друг проверяващ орган е излязъл с позиция по изнесените  първо от Сметната палата, а в последствие и от пациентската организация по отношение на процедурите ин витро. Лекари от бранша обаче също потвърдиха част от изнесените проблеми като неясните данни за успеваемостта, лошата отчетност и др.\r\n\t“Ние знаехме, че ще е трудно. По време на пресконференцията треперех през цялото време. Очаквах заплахи от болници и фирми. Но това, което последва, надмина очакванията ми. Аз очаквах лекари да ни подпукат, но... бяхме нападнати от нашите “защитници“, от хора на Национална пациентска организация. Ужасени са от моите “панаири“, обясни Александрова пред Mediapool.\n\n\r\n\t“Лошото е, че ние толкова много работихме с тази момичета, някои от които са загубили по 1-2 апартамента, заради скъпите по 4-10 000 лв. ин витро процедури. Те се чувстват ограбени, измамени, изоставени от целия свят. Те са много уплашени, с години всички около тях треперят, защото за тях това е много, много важно, а никой не ги разбира, никой не им помага, не им защитава правата. И така, те попаднаха при нас, преди около 2 години. Някои от тях са били в други сдружения, но там никой не им е обърнал внимание по начина, по който го направихме ние. Ние им осигурихме психолози, свързахме се с етични консултанти, обучихме пациентски помощници и пациентски застъпници. Пациентските помощници и психолозите вече имат добър опит с диабетици, които са били в шок от това, че им е поставена диагнозата – това е нашият “хелп-екип“, заяви тя.\r\n\tАлександрова посочи, че след оповестените данни тя и нейна колежка са били атакувани с телефонни разговори, намеци и заплахи, включително от председателя на НПО Станимир Хасърджиев.\r\n\tЗаради това и несъгласие с начина, по който ръководи най-голямата пациентска организация у нас, Александрова иска оставката на Хасърджиев. Според нея НПО избирателно подпомага само част от членуващите в нея организации, отказвайки съдействие на останалите.\r\n\t“Всъщност, за какво ни е тази “шапка“, ако вместо да ми помага, ми прави другарски съд“, коментира тя.\r\n\tХасърджиев от своя страна коментира пред Mediapool, че няма възможности да влияе на решението на Етичната комисия, няма да присъства на нея, но НПО категорично се разграничава и осъжда отхвърлянето на недоказани обвинения към лекари и болници. На базата на решението на етичната комисия Управителният съвет на НПО ще се събере и ще вземе последващо решение.\r\n\t“Така и не видяхме на какво се базират тези данни, резултати, изключително сериозни обвинения, както към пациентски организации, така и към Обществения съвет на Фонда за асистирана репродукция, за който години наред пациентите, обществото и държавата са работили, за да се постигне това, което имаме в момента“, каза Хасърджиев.\r\n\tПо думите му в НПО така и не са получили информация за това колко и какви хора са анкетирани, в какъв период и дори изрази съмнение, че такова проучване съществува.\r\n\tСпоред Хасърджиев поведението на Александрова уронва престижа на цялото пациентско движение и подкопава доверието в репродуктивната медицина у нас. Той допълни, че по същество НПО приема останалите предложения на сдружението, но представени по този начин, те бледнеели на фона на шокиращите обвинения, които са хвърлени – “за ненужни процедури, за черни и бели клиники, за търговия с яйцеклетки“. В пост във \"Фейсбук\" той изразява още по-крайно мнение, наричайки Александрова и още един пациентски лидер \"малоумни\", което вероятно е допустимо според Етичния кодекс на НПО.\r\n\t\r\n\tСпоред Хасърджиев работа на контролните органи като агенция Медицински одит е да провери достоверността на изнесените от Александрова данни и увери, че винаги когато в НПО са постъпвали такива сигнали, те са били проверявани и предавани на компетентните органи по надлежния ред.\r\n\tАлександрова обаче твърди, че многократно е пращала сигналите и предложенията си на НПО, но реакция не е имало.\r\n\tТя казва, че обявяването на черния и бял списък е било част от проект за измерването на пациентската удовлетвореност, но признава, че оповестяването им не е било прието добре, включително от пациенти, поради което занапред ще търси други варианти за оповестяване на резултатите от анкетите.", "date": "2017.07.21", "title": "Другарски съд за пациентска организация след изнесени ин витро данни"}
{"url": "http://www.mediapool.bg/tsatsarov-ne-se-e-interesuval-otkade-tragva-biznes-imperiyata-na-peevski-news266953.html", "text": "Прокуратурата не е призовала на разпит депутата от ДПС Делян Пеевски по делото за източването на КТБ, защото това може да се случи по желание на защитата на обвиняемия Цветан Василев в съдебната фаза на процеса. Това се разбра от думите на главния прокурор Сотир Цацаров, който в петък свика пресконференция по друга тема. Той отказа да коментира подробности от обвинителния акт за КТБ, уточнявайки, че \"процедурата в съда ще се развие при открити врата, ще видите всичко\".\r\n\t \r\n\tПреди ден прокуратурата внесе , от чието резюме се разбира, че собственикът на банката Цветан Василев е успял да източи 2.7 млрд. лева със свита свои приближени. Сред политиците, които имат някакво отношение към ограбването на КТБ чрез кредити или давани на ръка пари от Василев, бе споменато само името на евродепутата Николай Бареков. Наблюдаващият прокурор Иван Гешев категорично отказа да назове други облагодетелствали се от КТБ политици, въпреки че имало такива.\r\n\t \r\n\tЦацаров пък отклони призива на лидера на БСП Корнелия Нинова тези лица да бъдат публично огласени.\n\n\r\n\t \r\n\tКакто стана ясно, бившият партньор на Цветан Василев Делян Пеевски дори не е бил призован да свидетелства по делото, по което вече са били разпитани 400 свидетели. В резюмето на прокуратурата се посочва, че значителна част от парите на КТБ са източени към кухи фирми или офшорки. Прокурор Гешев обаче увери, че нямало доказателства Пеевски да е имал връзка с КТБ.\r\n\t \r\n\tПо повод , че няма данни Пеевски да е взимал кредити от КТБ, главният прокурор също отказа да коментира факта, че още през 2009 г.  , че разрастването на медийната й империя е именно с кредит от банката на Цветан Василев.\r\n\t \r\n\tПреди 8 години Илиев постановява отказ за образуване на разследване срещу Кръстева, записвайки в постановлението си, че \"Нова българска медийна група холдинг\" е финансирала закупуването на дружествата \"Монитор\" ООД, \"Телеграф\" ООД, \"Политика днес\" ООД, \"Пресмаркет\" ООД и \"Престрафик\" ООД през юли 2007 г. с кредит от КТБ. Впоследствие прокурорът оглави Софийската апелативна прокуратура, а в момента работи във Върховната административна прокуратура.\r\n\t \r\n\t\"Каква е тази проверка? Кой Ангел Илиев\", бе реакцията на Цацаров, запитан от \r\n\t \r\n\t\r\n\t \r\n\t\r\n\t \r\n\tСлед което добави: \"Ако го призоват по искане на прокуратурата или по искане на защитата в съдебната зала, какъв друг вариант има Пеевски, за който вие ме питате, освен да се яви в съд? Какво друго ще направи, ще трябва да дойде в съда, нали така? Е, к'ъв е проблемът?!\"\r\n\t \r\n\tДен по-рано шефът на спецпрокуратурата и водещ разследването за КТБ Иван Гешев също попита журналистите кой е Ангел Илиев, добавяйки, че не знае за съществуването на подобна проверка.", "date": "2017.07.21", "title": "Цацаров не се е интересувал откъде тръгва бизнес империята на Пеевски"}
{"url": "http://www.mediapool.bg/enigmatichnite-mustatsi-na-salvador-dali-sa-nepokatnati-ot-smartta-news266952.html", "text": "Експертите, които в нощта срещу петък, ексхумираха тялото на Салвадор Дали за вземане на проби за ДНК-тест за спор за бащинство, разкриха, че енигматичните мустаци - запазена марка на испанския художник, все още украсяват лицето му, непокътнати почти три десетилетия след смъртта му, предаде \"Гардиън\" в петък.\r\n\tПредишният ден, след затварянето на музея на Салвадор Дали в родния му град Фигерас, съдебни медици влязоха в проектираната от самия него сграда, за да изровят останките му, положени в крипта под 1.5-тонна плоча. Те бяха придружени от директора на музея, кмета на Фигерас, представители на културния отдел в кметството, адвоката на фонда на името на Дали и полиция. Около театър-музея се събра тълпа от протестиращи срещу ексхумацията и обикновени зяпачи, някои от които се опитваха да проследят случващото се вътре в сградата с дронове.\r\n\tКовчегът на художника, станал символ на сюрреализма, е бил отворен в 10.20 часа в четвъртък вечерта, а малко след полунощ от върховния съд на Каталуния обявиха, че е взет биологичен материал от останките му за извършване на ДНК-пробите. Тестовете трябва да докажат дали Салвадор Дали е баща на 61-годишна гледачка на карти таро, която претендира, че е негова дъщеря. Заради неин иск, в края на юни испански съд разреши ексхумацията на тялото на великия художник.\r\n\tВзети са зъби, кости и нокти на актьора, предаде ББС. Техният анализ ще бъде направен в мадридския Институт по токсикология и резултатът ще се сравни с ДНК-данните на претендентката за негова дъщеря Мария Пилар Абел Мартинес, на 61 години. Това ще отнеме седмици и вероятно резултата ще е ясен през септември.\r\n\tЧак след приключването на тестовете взетите от ковчега части от тялото ще бъдат върнати обратно.\r\n\tГенералният директор на фонда \"Гала-Салвадор Дали” Луис Пенюелас коментира, че тленните останки на испанския художник са много добре запазени, благодарение на балсамирането, а прочутите мустаци на артиста са запазили формата си и положението си в позиция \"10 часа и 10 минути\".\r\n\tСъщото заяви и един от експертите, балсамирали тялото на Дали след смъртта му през 1989 г. “Мустаците му все още са непокътнати, като кръстосани ръце – 10:10 часа, точно както той ги харесваше. Това е чудо\", каза балсаматорът Наркис Бардалет пред каталунското радио RAC1.\r\n\tОткриването на лицето на художника, покрито с копринена ръчно везана кърпичка, е било много емоционален момент, допълва Пенюелас. След балсамирането, тялото на Дали се е мумифицирало и е станало твърдо като дърво и това наложило използването на електрически нож, вместо обикновен хирургически скалпел при вземането на пробите, обясни Бардалет\r\n\tМария Пилар Абел Мартинес поне от десетилетие претендира, че е единствена дъщеря на прочутият сюрреалист. Тя води дело срещу държавата, на която Дали завеща имуществото си, и след поредица съдебни дела бе установено, че начинът да приключи този спор е ДНК-анализ на останките на художника.", "date": "2017.07.21", "title": "Енигматичните мустаци на Салвадор Дали са непокътнати от смъртта"}
{"url": "http://www.mediapool.bg/indiyski-proizvoditel-na-raztvorimo-kafe-prouchva-bulgaria-za-biznes-news266954.html", "text": "Делегация на една от най-големите индийски компании в производството на разтворимо кафе е в България, за да проучва терени в югозападната част на страната и възможностите за правене на бизнес у нас. Това е станало ясно след среща на представители на компанията, чието име не се посочва, със зам.-министъра на икономиката Александър Манолев, по чиято покана производителят на кафе е тук.\r\n\tМанолев е обещал административната подкрепа на икономическото министерство за реализацията на потенциалната инвестиция и е обяснил \"предимствата\" на страната ни за правене на бизнес - най-ниските данъци в Европа, много ниски оперативни разходи и редица облекчения при инвестиция от над 10 млн. евро.\r\n\tИндийската компания има производство в три държави и изнася продукция за повече от 80 страни по целия свят. Плановете им е да стъпят много по-масирано и в Европейския съюз, като България има всички предпоставки да се превърне в разпределителен център и производствена база за всички страни членки и редица държави от региона, съобщиха още от ведомството.", "date": "2017.07.21", "title": "Индийски производител на разтворимо кафе проучва България за бизнес"}
{"url": "http://www.mediapool.bg/sudzhukgeit-ne-e-strashno-da-si-bankyanskiya-starets-vazhnoto-e-s-babek-da-ne-korumpirash-news266956.html", "text": "Разкритията на главния прокурор, че  от името на премиера Бойко Борисов, стана повод за безкрайни творчески импровизации в социалните мрежи. Народният представител Живко Мартинов успял да придобие чрез изнудване четири тона суджук, 60 кг кайма и незнайно количество филе \"Елена”, според разказа на Сотир Цацаров. Мартинов твърдял, че месните продукти са за премиера Борисов, до когото обаче не стигнало и парченце суджук, според данните на обвинител №1.\r\n\t \r\n\t\"Дори ЕДИН суджук не е стигнал до министър-председателя. Егати и министър -председателя дето го имаме, извинявайте. Да се измъкнат 4 000 килограма суджук от клетия човек, да се замъкнат с бус за сушене, барабар с касетка филе \"Елена\" и накрая НИТО ЕДИН клет суджук да не стигне до Борисов. И после имаме претенции и какво ли не\", коментира във Фейсбук профила си блогърката \r\n\t\r\n\t\"Всичко на тоя свят има начало и край. Само суджукът има два края. Живко Мартинов\", написа учителят Емил Джасим.\r\n\t \n\n\r\n\t\r\n\t\r\n\t \r\n\t\r\n\tМа ето бе, партийната субсидия вече ще е в суджук. По 5 суджука на глас\r\n\t\r\n\t\r\n\tСпоред Георги Симеонов надпис в прокуратурата би трябвало да гласи: \"Голям суджук лапни-голяма дума не казвай\"", "date": "2017.07.21", "title": "\"Суджукгейт\": Не е страшно да си Банкянския старец, важното е с бабек да не корумпираш"}
{"url": "http://www.mediapool.bg/gerb-predpriema-partiyna-chistka-v-dobrich-zaradi-sudzhuk-geit-news266957.html", "text": "Премиерът и лидер на ГЕРБ Бойко Борисов предприема чистка в областната организация на партията в Добрич.\r\n\tМярката е заради разкритията на главния прокурор Сотир Цацаров, че местният депутат на управляващите Живко Мартинов е изнудвал търговец за 4 тона суджук от името на Борисов.\r\n\tПремиерът е разпоредил на заместника си Цветан Цветанов незабавно да информира Изпълнителната комисия на ГЕРБ с предложението за освобождаване на всички членове на областното ръководство на партията в Добрич.\r\n\t\"Освен това председателят на ГЕРБ предлага на ИК да освободи общинския ръководител, общинския организационен секретар и членовете на общинското ръководство на ПП ГЕРБ – Добрич\", допълват от партийния пресцентър.\r\n\tБорисов предлага след чистката да бъдат избрани нови ръководства на областната и общинската структури. Изпълнителната комисия ще гласува предложенията още в понеделник.", "date": "2017.07.21", "title": "ГЕРБ предприема партийна чистка в Добрич заради Суджук-гейт"}
{"url": "http://www.mediapool.bg/gorite-sahnat-sas-skorost-metar-na-den-zaradi-koroyadi-news266959.html", "text": "Приблизително 300 хил. дка гори в България са засегнати от корояди и гъбни вредители като заразените петна се разширяват понякога и с метър на ден и единственото лечение е сеч. Това стана при обход на гори на територията на горските стопанства Ардино и Женда, поделения на Южноцентрално предприятие. В инспекцията се включиха зам.-министъра на земеделието Атанас Добрев, представители на Института по гората към БАН и на Лесотехническия университет и областните управители на най-засегнатите области в страната - Кърджали и Смолян.\r\n\t\"Гората на Родопите съхне. Голяма част от територията на страната е поразена от корояд и гъбни вредители, това налага взимането на спешни мерки“, заяви Добрев, цитиран от агроведомството.\r\n\tПо думите му причината за бързото разпространение на вредителите е голямото количество вече увредена дървесина, която създава добра хранителна среда за вредителите. Над 2 млн. куб. метра повалени дървета стоят по ветровали, ветроломи, ледоломи и снеговали, и не могат да се извлекат от горите бързо, в рамките на година и да бъде усвоен материалът. Причината е, че тази дървесина се намират основно в недостъпни терени.\r\n\t\"Процесът е обезпокоителен и  е наложителна спешна човешка намеса\", заяви академик Александър Александров от Института по гората към БАН. \"Короядните петна се разширяват понякога и с метър на ден и трябва да лекуваме тази гора и това става със сеч. На места се засяга и дървесината около короядните петна, където короядът се е преместил и започва да ползва хранителната среда\", каза още той.\r\n\tИзнесените от ведомството данни сочат, че размерът на засегнатите от вредители иглолистни гори.ке разраства застрашително от средата на 2016 г. Засегнатите площи през миналата година са нараснали тройно спрямо година по-рано, а само за първото полугодие на 2017 г. увредените площи са се увеличили с близо 120 хил. дка.\r\n\tВредителят е изключително агресивен, прави по няколко поколения за сезон и в едно дърво могат да се открият до 10 000 корояда, разказа Пенчо Дерменджиев, директор на Лесозащитна станция- Пловдив.\r\n\tСъхнещите гори са на 40-50 г., която се определя като пределна за тези изкуствени насаждения.\r\n\tЗа решаване на проблема в държавните горски стопанства е ограничена сечта на здрави дървета, а приоритет се дава на изнасянето на увредената дървесина, обясни шефът на Изпълнителна агенция по горите Григор Гогов. Проблем е обаче наличието на работна ръка за извличане на пострадалите дървета. Тъй като проблемът засяга и частните гори, агенцията издирва собствениците им и им дава предписания за санитарна сеч и други мерки срещу вредителите.\r\n\tГогов посочи, че има възможност в решаването на проблема да се включат шведски компании, които да инвестират и да добиват дървесината със своя техника и работници. Ще търсим обработка на дървесината тук, принаденият продукт да остане в държавата, коментира той, цитиран от БТА.\r\n\tВ случаите, когато частни или общински собственици не извършват нужните сечи на съхнещи площи, горските стопанства ще предприемат санитарните или принудителни сечи. Приходите от реализация на дървесината ще бъдат преведени по сметки на частните горовладелци, съгласно средните цени. Това се налага, когато не могат да бъдат открити и идентифицирани собствениците.\r\n\tСпирането на редовните сечи предизвиква недоволството на част от дърводобивните фирми в района, защото от санитарните сечи се добива предимно технологична дървесина и дърва за огрев, информират от Южноцентралното държавно предприятие. В резултат на това се повишава и цената на строителната дървесина в съседни области.", "date": "2017.07.21", "title": "Горите съхнат със скорост метър на ден заради корояди"}
{"url": "http://www.mediapool.bg/desetki-hilyadi-protestiraha-v-polsha-sreshtu-skandalnite-sadebni-promeni-news266916.html", "text": "Десетки хиляди излязоха снощи на улиците на Варшава и други полски градове, за да протестират срещу спорните съдебни реформи на управляващата партия \"Право и справедливост\", съобщиха световните агенции.\r\n\tСпоред организаторите около 50 хиляди са участвали в протеста пред президентския дворец, а според полицията - 14 000. Демонстрантите призоваваха президента Анджей Дуда да наложи вето на закона за Върховния съд, който дава на изпълнителната власт повече власт да влияе върху състава на Върховния съд.\r\n\tОстро недоволство будят и други два закона, които според критиците им унищожават независимостта на съдебната система и представляват заплаха за демокрацията.\r\n\tМинистър-председателката Беата Шидло заяви в специално обръщение по телевизията, че промените са резултат от общественото недоволство от неефикасността на съдебната система и обеща, че правителството няма да се поддаде на натиска на \"полски или чужди защитници на интересите на елитите\".\r\n\tТя изглежда имаше предвид предупрежденията на ЕС, че на Полша може да бъдат наложени санкции, включително тя да бъде лишена от право на глас при вземане на решения на съюза, отбелязва Асошиейтед прес.\n\n\r\n\tПротестите избухнаха с нова сила, след като вчера Сеймът, долната камара на полския парламент, прие закон за Върховния съд, който предвижда освобождаване на всички настоящи членове на съда с изключение на избраните от президента. Променя се и структурата на съда, като се добавя камара, която ще се занимава с нарушенията на правилата или етичните норми в съдебната система.\r\n\tОчаква се днес Сенатът, в който управляващите имат мнозинство, да гласува новия закон, който след това ще очаква подписа на президента, за да влезе в сила.\r\n\tПредседателят на Европейския съвет Доналд Туск, бивш премиер на Полша, покани президента да се срещнат, за да потърсят изход от ситуацията, която по думите наТуск е в разрез с ценностите на ЕС и вреди на репутацията на Полша.\r\n\tЕдин от висшите съветници на президента Дуда каза в отговор на въпрос на Ройтерс, че е по-добре Туск да се съсредоточи върху това да обяснява позицията на Полша в Брюксел.\r\n\tПрезидентът е учуден, че европейските институции са толкова силно ангажирани с тези въпроси, след като всичко, което се случва, е в съответствие с полските закони, каза Кшищоф Шчерски.\r\n\tВаршава получи подкрепа от Будапеща. Унгарският премиер Виктор Орбан в писмо до полския си колега е изразил подкрепа за управляващите. Ние сме с Полша и призоваваме Европейската комисия да не превишава властта си, каза унгарският външен министър Петер Сиярто.", "date": "2017.07.21", "title": "Десетки хиляди протестираха в Полша срещу скандалните съдебни промени"}
{"url": "http://www.mediapool.bg/novite-iztrebiteli-pod-vapros-karakachanov-iska-rusiya-da-stegne-vsichkite-mig-ove-news266958.html", "text": "На фона на замразения проект за купуване на нов тип боен самолет военният министър Красимир Каракачанов съобщи, че е провел разговори с ръководството на руската корпорация РСК \"МиГ\", за да разбере колко ще струва ремонтът на всичките 15 изтребители МиГ-29, които са на въоръжение в българските Военно-въздушни сили (ВВС).\r\n\t \r\n\t\"Моята идея е да дойдат специалисти от РСК \"МиГ\" от Русия, да прегледат състоянието на двигателите и да направят разчет какви средства са необходими за ремонта на изтребителната авиация\", каза Каракачанов, цитиран от БНР.\r\n\t \r\n\tТой обясни, че това се налага, тъй като купуването на нови изтребители ще изисква още време. В момента проектът се проверява от парламентарна анкетна комисия http://www.mediapool.bg/parlamentarnoto-razsledvane-za-iztrebitelite-barzo-stigna-do-radev-news266858.html , след което трябва отново да бъде гласуван в парламента.\n\n\r\n\t \r\n\t\"След това тепърва започват преговорите – реалните и по същество\", каза Каракачанов.\r\n\t \r\n\tТой допълни, че се търсят варианти за \"освежаване\" и на 14 бомбардировача Су-25.\r\n\t \r\n\tПо думите му, ако се стигне до споразумение с руснаците, България може да разполага с 15 нови изтребителя и с 15 бомбардировача.\r\n\t \r\n\tРемонтът на всичките 15 изтребители МиГ 29, които имат жизнен цикъл до 2029-2030 г., ще изисква сериозни финансови средства, които поставят под съмнение волята на правителството да завърши проекта за придобиването на нови машини, съвместими със стандартите на НАТО. В последните години старите руски изтребители се ремонтират на парче с различни обществени поръчки. Поради тази причина ВВС често стига до практиката, станала известна като \"канибализъм\" - да сглобява самолети от частите на останалите, за да има поне няколко, които да са в състояние да летят.\r\n\t \r\n\tЗа охраната на въздушното си пространство България разчита само на с МиГ-овете, които обаче са несъвместими със стандартите на НАТО. Въпреки призивите на съюзниците страната ни да скъса зависимостта на военната си авиацията от Русия и да придобие нови самолети, вече повече от 10 години проектът не може да се реализира поради различни причини.\r\n\t \r\n\tПрез 2014 г. тогавашният командир на ВВС , че разходите за поддръжката на МиГ-овете до края на жизнения им цикъл са почти колкото тези за закупуването на ескадрила новопроизведени многоцелеви изтребители.\r\n\t \r\n\tБившият военен министър Николай Ненчев се опита да заобиколи Москва за поддръжката на МиГ-овете и сключи договор за ремонт на двигатели с Полша, но впоследствие стана ясно, че тя няма капацитет да поеме изцяло машините на българските ВВС.\r\n\t \r\n\tТова наложи правителството отново се върна към услугите на руската корпорация МиГ 29, като  с нея през български посредници.\r\n\t \r\n\tВ същото време правителството национализира авиоремонтния завод \"Авионамс\" и обяви, че се надява в него да се ремонтират МиГ-овете.\r\n\t \r\n\tЗа целта обаче освен допълнителни инвестиции в оборудване, е необходимо и съгласието на Русия. Засега не е ясно на каква цена Москва би се отказала от сигурни многомилионни поръчки около поддръжката на МиГ-овете на въоръжение в българската армия.\r\n\t \r\n\t\"С министъра на икономиката работим за получаване на лицензи от руската страна, за да може авиоремонтният завод \"Авионамс\" да започне ремонт на изтребителната и другата летателна техника на ВВС\", каза Каракачанов в петък.\r\n\t \r\n\tБъдещето на проекта за придобиването на нов тип изтребител засега не е ясно.\r\n\t \r\n\tВ предишния мандат на Борисов Министерството на отбраната изпрати изпратени искания за конкретни оферти (Request for Proposal) до Швеция за нови изтребители \"Грипен\", до САЩ и Португалия за използвани Ф-16 и до Италия за използвани \"Юрофайтер\". Буквално на едно от последните си заседания служебният кабинет одобри класирането на офертите, като постави на първо място предложението за \"Грипен\" и дисквалифицира това за Ф 16, тъй като не отговаряло на изискванията за разсрочено плащане.\r\n\t \r\n\tПреговорите и подписването на договора обаче останаха за третото правителство на Борисов, което спря работата по проекта и управляващата коалиция ГЕРБ и \"Обединени патриоти\" инициира създаването на парламентарната анкетна комисия.\r\n\t \r\n\tЗа последно Борисов обяви, че ще се искат нови оферти и за нови изтребители Ф -16 и \"Юрофайтър\", което на практика върна процеса в начална точка.", "date": "2017.07.21", "title": "Новите изтребители под въпрос: Каракачанов иска Русия да стегне всичките МиГ-ове"}
{"url": "http://www.mediapool.bg/makedonskiyat-vanshen-ministar-sofiya-i-skopie-sa-ednakvo-dovolni-i-nedovolni-ot-badeshtiya-dogovor-news266917.html", "text": "България постигнахме компромис, от който и двете страни са еднакво доволни и недоволни. Компромисът беше трудно постигнат\", заяви македонският външен министър Никола Димитров за Телевизия 24.\r\n\t \r\n\t\"Обществеността ще се запознае с договора и ще има време да дебатира по него. Никога досега от независимостта на Македония през 1991 г. не сме имали толкова видимо участие на Събранието и на опозицията в нещо такова. Според конституционните процедури има преговорен екип, преговаря се, текстът се съгласува и той влиза в правителството, подписва се, става договор и след това отива за ратифициране в парламента. И тук има много време, и за обществеността, и за опозицията\", заяви министърът.\r\n\t \r\n\tОчаква се на 2 август двамата премиери Бойко Борисов и Зоран Заев да подпишат договора в рамките на общо честване на Илинденското въстание в Македония. Новото правителство даде сигнали, че е готово на компромиси в спора с България за общата история и с Гърция за името на страната, за да излезе от изолацията и да се предвижи към Европейския съюз и НАТО. Заев обаче се превърна в обект на остри критики от опозиционната ВМРО – ДПМНЕ, която го обвини в национално предателство, тъй като документът давал повече права на България. В България с подобни аргументи атакуват договора среди от БСП. \n\n\r\n\t \r\n\t\r\n\t \r\n\t\"Тук има едно голямо лицемерие. По този договор е преговаряно и текстът е добре познат на опозицията, тъй като те са преговаряли по него пет-шест години. Ние преговаряме по него 50 дни или активно 30 дни. Необходимостта от този договор е резултат от лошите отношения, които имахме с България. Не искам да обвинявам никого, но е факт, че поради влошените отношения възникна необходимостта да има договор за приятелство\", каза Никола Димитров, цитиран от БТА.\r\n\t \r\n\t\"Трето, какъв е националният интерес на Република Македония? България да ни спира или да ни подкрепя? Ако можем да направим от България голям поддръжник на нашите интеграции, трябва ли да го направим или не? Договорът няма да бъде никаква изненада, когато бъде подписан, нито за тези, които преговаряха по него шест години, нито за обществото, тъй като голяма част от документа е на основата на декларацията\", каза министърът.\r\n\t \r\n\tДоговорът ще стъпи върху декларацията от 1999 година, подписана от тогавашните премиери Иван Костов и Любчо Георгиевски, но вече ще има и обвързващ характер. Очаква се той да изчисти най-спорните въпроси около общата история. Преди ден вицепремиерът и външен министър Екатерина Захариева обясни, че  от изявени историци и общественици ще обсъди общата история на база легитимни исторически източници и ще подготви доклади за подобряване на учебните програми.\r\n\t \r\n\t\r\n\t \r\n\tНа въпрос защо договорът с България не се представя на обществеността македонският външен министър отговори, че няма законово и конституционно задължение за открито заседание, \"особено когато имате опозиция, която дава сигнали, че иска да го провали\".\r\n\t \r\n\tДимитров каза още, че и в този договор пише \"македонски език\" и че този договор не застрашава националния интерес на Македония. \r\n\t \r\n\t\"Държавен интерес на Македония е да направи от България приятел по един достоен начин.\"\r\n\t \r\n\t\"Много е лицемерно тези, които създадоха необходимостта да има такъв договор, сега да бъдат главните рецензенти и критици\", каза македонският външен министър.\r\n\t \r\n\tКазусът с македонския език идва от това, че България официално е признала Република Македония, но не и езика и нацията. В същото време в международното право няма процедура по признаването на език.", "date": "2017.07.21", "title": "Македонският външен министър: София и Скопие са еднакво доволни и недоволни от бъдещия договор"}
{"url": "http://www.mediapool.bg/ideite-na-bsp-za-edin-uchebnik-po-predmet-i-premahvane-na-subsidiyata-za-chastnite-uchilishta-ne-minaha-v-ns-news266918.html", "text": "След близо тричасови дебати депутатите отхвърлиха в петък предложенията на БСП за въвеждането на един учебник по предмет, забрана на държавната субсидия за частните училища, учениците да повтарят класовете и в началния етап на образование и други промени в Закона за училищното образование. Законопроектът на левицата беше отхвърлен с 84 гласа \"против\", 66 – \"за\" и 38 “въздържал се“.\r\n\t\r\n\tСпоред депутати от БСП обществената оценка за новия закон не е позитивна, той довел до хаос в образователната система, учителите били потиснати, засилили се били и неравенствата.\r\n\tСнежана Дукова от ГЕРБ заяви, че от БСП са очертали такава апокалиптична картина, че се чудела дали въобще са работили в българско училище. Според нея новият закон действа отскоро и резултатите от него няма да дойдат за една-две години. Важното е, че започнахме, заяви тя.\r\n\tОт МОН изразиха резерви към предлаганите промени. Заместник-министър Таня Михайлова заяви, че някои от предложенията не кореспондират с философията на закона по отношение на приобщаващото образование. По думите й идеята за един учебник пък крие корупционен риск.", "date": "2017.07.21", "title": "Идеите на БСП за един учебник по предмет и премахване на субсидията за частните училища не минаха в НС"}
{"url": "http://www.mediapool.bg/simens-ogranichava-deinostta-si-v-rusiya-news266919.html", "text": "Германският промишлен гигант \"Сименс\" (Siemens) обяви в петък, че спира някои дейности с Русия, след като бе съобщено, че четири газови турбини на компания, първоначално доставени на\r\n\tРусия, без съгласието на Сименс са били отклонени към Крим, съобщи Франс прес.\r\n\t\"Сименс\" ще продаде миноритарните си дялове в руската група Интеротоматика, ще прекрати споразумение за лиценз в областта на оборудването на електрически централи и засега ще спре напълно доставките си на оборудване за централи на компании, контролирани руската държава, посочи германският концерн в комюнике.\r\n\tПреди близо две седмици \"Сименс\" съобщи, че е получил информация от надеждни източници, според която поне две от четирите газови турбини, които компанията е доставила за проекта Таман, в южната част на Русия, в действителност са се оказали в Крим. Местонахождението на останалите две турбини тогава не бе ясно.\r\n\tСега обаче \"Сименс\" е получил надеждни сведения, че въпреки усилията му всичките четири газови турбини, доставени през лятото на 2016 година за проекта Таман, са били променени на местно равнище и незаконно са преместени в Крим противно на ангажиментите по договора, обясни днес мюнхенската компания. Тя обяви, че е започнала съдебни действия в Русия.\r\n\tРусия анексира през 2014 година украинския полуостров Крим и този район вече попада под санкциите на ЕС, които трябва да се спазват от европейските компании, отбелязва Франс прес.\n\n\r\n\tПроектът Таман е за изграждането на термална станция на Таманския полуостров в района на Краснодар в Русия, който се намира точно срещу Керченския пролив в Крим. Москва търси начини да намали енергийната зависимост на Крим от Украйна, припомня Франс прес.", "date": "2017.07.21", "title": "\"Сименс\" ограничава дейността си в Русия"}
{"url": "http://www.mediapool.bg/vokalistat-na-linkin-park-chestar-beningtan-se-samoubi-news266920.html", "text": "Вокалистът на\"Линкин Парк\" ( Linkin Park) Честър Бенингтън е открит мъртъв сутринта на 20 юли 2017 г.\r\n\tСпоред информация от полицейските власти на Лос Анджелис, разпространена от TMZ, 41-годишният Честър се е самоубил чрез обесване.\r\n\tЧестър има 6 деца от 2 брака и през голяма част от живота си се бореше с проблеми с алкохола и психоактивните вещества, както и с депресия.\r\n\tБенингтън е почивал заедно със съпругата си в щата Аризона и се завърнал в Лос Анджелис в сряда. Според последни данни той се е самоубил или в сряда вечерта, или четвъртък сутринта.\r\n\tПо-рано тази година последният албум на Linkin Park – One More Light оглави класацията Billboard 200.\n\n\r\n\tВ деня, в който бе намерено тялото на Бенингтън, групата е имала планирана фотосесия.\r\n\tНа бандата ѝ предстоеше турне под названието \"One More Light\", което трябваше да стартира на 27 юли в Мансфийлд, щата Масачузетс, и да приключи на 5 ноември в Токио.\r\n\tБенингтън беше близък с вокалиста на \"Саундгардън\" Крис Корнел, който също отне живота си през май.\r\n\tФронтменът на \"Годсмак\" Съли Ерна написа във \"Фейсбук\", че е шокиран и натъжен от смъртта на Честър Бенингтън.\r\n\t\"Линкин парк\" е основана през 1996 г. Групата е номинирана шест пъти за \"Грами\", като печели наградата два пъти. \"Линкин Парк\" има седем студийни албума, от които са продадени над 70 милиона екземпляра.", "date": "2017.07.21", "title": "Вокалистът на \"Линкин Парк\" Честър Бенингтън се самоуби"}
{"url": "http://www.mediapool.bg/svrahzvukovi-raketi-i-roboti-shte-postapyat-na-vaorazhenie-v-ruskite-vms-sled-2025-g-news266921.html", "text": "Свръхзвукови ракети и роботи ще бъдат приети на въоръжение на руския флот след 2025 г., се казва в документа за държавната политика на Русия в областта на военноморската дейност до 2030 г., утвърден с указ на руския президент Владимир Путин, съобщи ТАСС.\r\n\tСвръхзвуковите ракети и роботизираните апарати с различно предназначение, включително така наречените \"автономни необитаеми подводни апарати\", ще постъпят на въоръжение след 2030 година.\r\n\tВ същия документ се казва, че Русия смята стремежа на САЩ за господство в световния океан за заплаха за националната си сигурност. \"Съществуващите опасности и заплахи за сигурността на Руската федерация в световния океан се запазват и се появяват нови. Основна сред тях е стремежът на редица държави, преди всичко Съединените американски щати и техните съюзници към господство в световния океан, включително в Арктика, както и към постигане на смазващо превъзходство на своите военноморски сили\", се казва в документа.\r\n\tКато други заплахи за сигурността на Русия са посочени териториалните претенции на чужди държави към руски крайбрежни територии и прилежащите води. Заплаха за сигурността създава и увеличаването на броя на държавите, притежаващи мощни и боеспособни флоти, както и разпространението на оръжията за масово поразяване и ракетните технологии. Друга заплаха произтича от стремежа на редица страни да ограничат достъпа на Русия до ресурсите на световния океан и излаза й към жизненоважните морски транспортни комуникации, както и от икономическия, политически, юридически и военен натиск над Русия, целящ да понижи ефективността на морската й дейност. Заплаха създава и отслабването на руския контрол над Северния морски път, чието използване от руския транспорт има исторически корени.\r\n\tМосква се притеснява и от \"увеличаването на мащабите на международния тероризъм, пиратството, бракониерството, незаконния морски превоз на оръжия, наркотични и психотропни вещества, както и на химически вещества и радиоактивни материали\". Притеснения предизвиква и \"съществуването на огнища на въоръжени конфликти и ескалацията на такива конфликти на територии, имащи стратегическо значение за Русия и нейните съюзници, както и на територията на държави, имащи излаз към световния океан\".\n\n\r\n\tКонцепцията на САЩ за \"глобален удар\" заплашва директно международната сигурност и сигурността на Русия, се подчертава в документа, озаглавен \"Основи на държавната политика на Русия в областта на военноморската дейност до 2030 г.\", като се отбелязва, че военноморските сили имат важно значение за изпълнението на тази концепция.\r\n\tВ руския документ се подчертава, че през 21 в. ролята на въоръжените сили в борбата за лидерство в океаните и моретата се засилва. \"Със своите действия флотите на световните държави са способни да променят изхода от въоръжената борба и резултата от войната като цяло\", се казва в утвърдения днес документ.", "date": "2017.07.21", "title": "Свръхзвукови ракети и роботи ще постъпят на въоръжение в руските ВМС след 2025 г."}
{"url": "http://www.mediapool.bg/severnokoreiski-turoperatori-zayaviha-che-sasht-zabranyavat-patuvaniyata-do-kndr-news266922.html", "text": "Две туристически агенции, организиращи посещения на чужденци в Северна Корея, заявиха днес, че американските власти скоро ще забранят на гражданите си да пътуват до КНДР, предаде Ройтерс.\r\n\tЕдната от агенциите, \"Корьо турс\", посочи, че забраната ще бъде обявена на 27 юли и ще влезе в сила 30 дни по-късно, но не уточни какъв ще бъде срокът й.\r\n\tДругият туроператор, \"Йънг пионер турс\" съобщи в Туитър, че също разполага с получена информация за забраната, споменавайки същата дата.\r\n\t\"Йънг пионер турс\" беше туроператорът, с който американският студент Ото Уормбиър беше отишъл на посещение в Северна Корея. Впоследствие той беше арестуван там и осъден на 15 години тежък физически труд.\r\n\tПрез юни севернокорейските власти го освободиха в състояние на кома и той почина няколко дни след като беше върнат в САЩ.", "date": "2017.07.21", "title": "Севернокорейски туроператори заявиха, че САЩ забраняват пътуванията до КНДР"}
{"url": "http://www.mediapool.bg/svobodnoto-dvizhenie-na-hora-mozhe-da-prodalzhi-do-dve-godini-sled-brekzita-news266924.html", "text": "Свободното движение на европейски граждани във Великобритания ще продължи най-малко две години след Брекзита като част от преходното споразумение, съобщи Ройтерс.\r\n\t \r\n\tПървият пълен кръг на преговорите за британското излизане от ЕС приключи вчера с малко направени компромиси. Продължават да съществуват различия относно защитата на бъдещето на гражданите, които живеят извън страните си.\r\n\t \r\n\tВеликобритания трябва да напусне ЕС до края на март 2019 г., след като на референдума на 23 юни миналата година много британци подкрепиха Брекзита с цел да ограничат имиграцията и да си върнат правомощия, които в момента са предадени на Брюксел.\n\n\r\n\t \r\n\tНякои високопоставени членове на правителството на Тереза Мей, включително финансовият министър Филип Хамънд, настояват за преходен период, който да защити икономиката и да запази доверието на бизнеса. \r\n\t \r\n\tСпоред плана на Хамънд, гражданите на ЕС ще запазят свободното си движение във Великобритания до две години, съобщава в. \"Таймс\". \r\n\t \r\n\tВестник \"Гардиън\" цитира високопоставен източник от британското правителство, според когото свободното движение може да продължи до четири години.\r\n\tЗасега няма коментар от канцеларията на Тереза Мей.", "date": "2017.07.21", "title": "Свободното движение на хора може да продължи до две години след Брекзита"}
{"url": "http://www.mediapool.bg/vazgledite-na-krainata-desnitsa-v-avstriya-pronikvat-v-pravitelstvoto-news266925.html", "text": "Дори крайнодясната партия на Австрия да не влезе в правителството след изборите на 15 октомври, нейните възгледи за имиграцията вече са проникнали в него.\r\n\tПопулярността на антиислямската Австрийска партия на свободата (АПС) достигна нови висоти по време на миграционната криза в Европа през 2015 г., когато тя осъди решението на центристкото правителство да отвори границите на Австрия за стотици хиляди бежанци и други мигранти.\r\n\tПовече от година тя беше начело в социологическите проучвания с подкрепа от над 30 процента, а нейният кандидат за малко не спечели президентските избори миналата година.\r\n\tСега партията се смъква до второ или трето място, а социалдемократите и консервативната Австрийска народна партия (АНП) - двете управляващи партии, които доминират в следвоенната политика, се приближават към позициите на крайната десница.\r\n\tПовечето мигранти и бежанци продължиха към Германия през 2015 г., но 90 000, или над 1 процент от населението на Австрия, останаха и потърсиха убежище. Оттогава двете центристки партии обещават да направят така, че това никога повече да не се случва.\n\n\r\n\t\"И двете управляващи партии са нещо като по-лека версия на АПС\", каза политическият анализатор Антон Пелинка. \"Те не са съвсем същите като АПС, но се наблюдава плавно припокриване.\"\r\n\tПромяната се подчертава от избухнал на 4 юли спор с Италия за контрола по общата им граница.\r\n\tПрез последния месец Италия иска другите страни от ЕС да й помогнат да се справи с увеличаването на броя на мигрантите, които стигат от Африка до нейните средиземноморски брегове. Разтревожен от наплива, австрийският министър на отбраната Ханс Петер Доскоцил каза, че се готви да предприеме действия, ако те се отправят към Австрия.\r\n\tТой заяви в интервю за най-продавания австрийски таблоид, че очаква \"много скоро\" да бъдат въведени проверки на прохода Бренер, който е врата за Италия към Северна Европа. В статията беше добавено, че 750 войници и четири бронирани автомобила са на разположение за охрана на границата, ако е необходимо.\r\n\tИталия реагира бурно, като извика австрийския посланик в Рим, преди Доскоцил и канцлерът Кристиан Керн - и двамата социалдемократи, да отстъпят от своите изказвания.\r\n\tТези изявления обаче са поредният пример как двете центристки партии в Австрия се опитват да използват тактиките на крайната десница срещу самата нея.\r\n\t\"Социалдемократите и АНП са в някакъв вид надпревара за това кой може да отмъкне теми от АПС\", каза Пелинка. По този начин те вредят на АПС. Именно заради това тя се смъква в анкетите.\"\r\n\t\r\n\tАНП и нейният 30-годишен лидер - външният министър Себастиан Курц, водят в социологическите проучвания.\r\n\tОткакто стана лидер на партията през май, Курц се съсредоточава върху имиграцията и интеграцията, като призовава спасяваните в Средиземно море мигранти да бъдат отвеждани в Африка, а не в Европа.\r\n\tНеговите позиции и език на моменти са толкова близки до тези на АПС, че крайнодясната партия го обвинява в плагиатство.\r\n\tКогато Курц каза миналия месец, че иска да бъдат премахнати мюсюлманските детски градини, които според него и АПС са развъдници за \"паралелни общества\", влизащи в разрез с останалата част от Австрия, АПС заяви, че отправя същото искане от години, а Курц няма \"волята и куража\" да го осъществи.\r\n\tАвстрийската социалдемократическа партия (АСДП) на канцлера Керн се противопоставя на Курц по този въпрос, но Керн представи в сряда план за \"възвръщане на контрола върху миграцията\" и рязко намаляване на пристигащите хора от Африка до 2020 година. Той също така ръководеше тази година усилия в областта на закона и реда, които включваха забрана върху мюсюлманските облекла, покриващи лицето.\r\n\tКерн обаче поставя ударението по-скоро върху заетостта и икономиката. Той настоява за мерки, които да облагодетелстват местните работници пред чуждестранните конкуренти, включително данъчно облекчение за фирми, които запълват новосъздадени длъжности с хора, записани като безработни в Австрия.\r\n\tМакар че е по-целенасочен от това национално предпочитание, за което призовава крайната десница, подходът на Керн поставя на изпитание границите на свободата на движение съгласно правото на Европейския съюз, а мярката още не е одобрена от Брюксел.\r\n\t\r\n\tВъпреки че репутацията й продължава да е донякъде опетнена, АПС намира нов прием в политическата върхушка.\r\n\tЛевоцентристката АСДП допуска възможността за съставяне на национална коалиция с крайната десница, премахвайки самоналожена забрана от 30 години.\r\n\tПартиите рядко печелят мнозинство при пропорционалната избирателна система в Австрия и почти винаги се нуждаят от коалиционен партньор, за да съставят правителство. АСДП и АНП управляват заедно през по-голямата част от последните 70 години, но сега са в конфликт, което прави по-малко вероятно отново да обединят сили.\r\n\t\"Шансовете (на АПС) да се включи в правителството като по-малък партньор са най-големите от над 10 години, но шансовете да стане първа и да си осигури канцлерския пост са много, много малки\", каза политическият анализатор Томас Хофер.\r\n\t\"От месеци партията вижда как нейните идеи се прилагат, а сега е изправена пред дилема, защото ако отиде по-далеч и стане по-крайна, може да загуби гласове.\"\r\n\tВ момент, когато партии като АПС постигат изборни успехи в Европа, дипломатическите последици от евентуално нейно влизане в правителството вероятно ще бъдат по-ограничени, отколкото през 2000 г., когато нейният съюз с АНП накара ЕС да наложи санкции.\r\n\tА няма признаци, че австрийската външна политика - към Италия или другите съседи, ще стане по някакъв начин по-ненастъпателна.\r\n\t\"Сега има силни популистки партии във Франция, Германия, Холандия\", каза висш ръководен кадър на АСДП, пожелал анонимност. \"Това вече не е явление, което засяга само Австрия. Можем да влизаме в отношения с тях по-уверено.\"", "date": "2017.07.21", "title": "Възгледите на крайната десница в Австрия проникват в правителството"}
{"url": "http://www.mediapool.bg/sasht-tarsyat-reshenie-za-siriya-no-bez-da-tryabva-parvo-asad-da-si-tragne-news266926.html", "text": "САЩ търсят политическо решение на кризата в Сирия и няма да настояват за незабавно оттегляне на сирийския президент Башар Асад, каза в четвъртък съветникът на президента Доналд Тръмп по вътрешната сигурност и борбата с тероризма.\r\n\t \r\n\t\"Не мисля, че за нас е важно да казваме, че първо Асад трябва да си тръгне\", заяви Том Босърт на Аспенския форум по сигурността - годишна среща на служители и експерти от областта на разузнаването и националната сигурност. \"САЩ все пак биха искали Асад да си тръгне в някакъв момент. Това ще бъде желаният от нас резултат.\"\r\n\t \r\n\tБосърт каза, че е необходимо в Сирия да има политически изход, а не такъв, който е наложен с военни средства и при който няма политическа стратегия за запълване на вакуума в ръководството. Все пак той каза, че оставането на Асад на власт не предлага най-добрата надежда за мирна Сирия. Независимо дали напускането на Асад \"настъпи първо или второ, или скоро след това, то ще бъде хубав изход\".\n\n\r\n\t \r\n\tБосърт направи изявлението, след като медиите съобщиха, че Тръмп е решил да прекрати съществуващата от години тайна програма на ЦРУ за въоръжаване и обучаване на умерените сирийски бунтовници, които се бият срещу правителството на Асад. Русия отдавна настоява Съединените щати да спрат програмата.\r\n\t \r\n\t\"Вашингтон пост\" съобщи в сряда за преустановяването на тайната програма. Служители казаха пред вестника, че спирането на операциите свидетелства за интереса на Тръмп към намиране на начини за работа с Русия. Програмата беше важен елемент, започнат от правителството на Обама, за оказване на натиск върху Асад с цел да се откаже от властта.\r\n\t \r\n\tЦРУ започна тайната операция през 2013 г. за въоръжаване, финансиране и обучение на умерена опозиция на Асад. Според някои оценки ЦРУ е обучило около 10 000 бойци.\r\n\t \r\n\tПрез октомври 2015 г. подкрепяните от ЦРУ бунтовници бяха бомбардирани при руските военновъздушни акции в Сирия. Американски служители казаха тогава, че руската военновъздушна операция има за цел да отслаби финансираните от САЩ групи и други умерени бойци, които се бият срещу силите на Асад.\r\n\t \r\n\tДиректорът на ЦРУ Майк Помпейо, който по онова време беше републикански конгресмен, представляващ Канзас, каза тогава, че руснаците са напълно наясно кого атакуват и че бомбардираните места не са свързани с бойците на \"Ислямска държава\".\r\n\t \r\n\tГодини наред усилията на ЦРУ бяха неуспешни, а някои конгресмени предлагаха да бъде съкратен неговият бюджет. Някои подкрепяни от ЦРУ бунтовници бяха заловени; други дезертираха в екстремистки групировки. Но в края на 2015 г. подкрепяните от ЦРУ групи, биещи се заедно с по-екстремистки фракции, започнаха да постигат напредък в Южна и Северозападна Сирия.\r\n\tНякои представители на сирийските бунтовници казаха, че още не са официално запознати, че САЩ спират своята програма за подкрепа на умерената опозиция. Един предупреди, че подобен ход, ако това е вярно, ще направи екстремистките групировки по-силни.\r\n\t \r\n\tДезертиралият от армията полковник Ахмад ал Хамада, който сега е в бунтовническа група, известна като Северна дивизия, каза по телефона от Турция: \"Има голяма въпросителна относно американското решение. Умерената сирийска опозиция би трябвало да получава тази подкрепа.\"\r\n\t \r\n\t\"Опозицията, подкрепяна от САЩ и други страни, се бие срещу режима на Башар Асад, използвал химически оръжия, за да убива сирийския народ. Тя се бие също така срещу Даеш и други групировки, смятани за терористични организации\", каза той.\r\n\t \r\n\t\"Прекратяването на подкрепата означава, че правиш умерената сирийска опозиция слаба пред групи, които са по-силно на място\", предупреди Ал Хамада.\r\n\t \r\n\tТой добави, че ако страните, които подкрепят сирийската опозиция, са въоръжавали по-сериозно умерените групи, твърдолинейните бойци не биха станали толкова силни.\r\n\t \r\n\t\"Умерените групи са силната опозиция, която може да помогне да се предотврати възхода на екстремистките групировки в региона\", каза той, като добави, че САЩ би трябвало да въоръжават, обучават и помагат на умерените бунтовнически групи в битката им срещу правителството на Асад и екстремистките групировки като \"Ислямска държава\" и Ал Каида.\r\n\t \r\n\t\"Като не въоръжават умерената опозиция, те косвено правят екстремистките групировки по-силни с бързи темпове.\"\r\n\t \r\n\tАл Хамада каза, че САЩ продължават да подкрепят предвожданите от кюрдите Сирийски демократични сили, \"които сирийският народ смята за отцепническа, а не за национална група\". СДС са главна сила, която се бие срещу ИД в Сирия.\r\n\t \r\n\tГоворителят на коалицията Южен фронт, която включва десетки умерени бунтовнически групи и се бие срещу сирийските правителствени сили в южната част на страната, майор Исам ел Райес каза, че не са уведомени за спирането на програмата на ЦРУ, и добави, че ще коментира само когато има официално изявление. \r\n\t \r\n\tБосърт защити политиката на Тръмп в Сирия.\r\n\t \r\n\t\"Това, което очевидно прави този президент, осигурява известно прекратяване на огъня, което е трайно, чрез известно сътрудничество с руснаците въпреки цялата политическа врява у дома. . . . Мисля, че той показва желание поне да съществува безопасно убежище, така че да нямаме бежански и миграционен проблем, който да тормози Европа и евентуално Съединените щати по начин, който да не ни позволява да упражняваме контрол върху сигурността.\"\r\n\t \r\n\tАндрю Таблър от Вашингтонския институт за близкоизточна политика каза на форума по сигурността, че тайната програма е ръководена от два оперативни центъра - един в Йордания и един в Турция.\r\n\t\"Това, което тя прави с течение на времето и с много ограничена тайна подкрепа, е, че подкрепя редица групи . . . които се бият срещу режима на Асад\", каза Таблър.\r\n\t \r\n\t\"Това не е успешна стратегия в редица отношения. Едно от тях е, че при тайната програма няма политическа съгласуваност. Много е трудно да накараш участниците в една революция да изместят политическия си фокус в различна посока.\"", "date": "2017.07.21", "title": "САЩ търсят решение за Сирия, но без да трябва първо Асад  да си тръгне"}
{"url": "http://www.mediapool.bg/es-mozhe-i-da-ne-spre-otstaplenieto-ot-demokratsiyata-v-polsha-no-za-varshava-ima-risk-ot-posleditsi-news266923.html", "text": "Европейската комисия разполага само с ограничени лостове за въздействие, чрез които да попречи на управляващите националисти да подкопават върховенството на закона в Полша, но те рискуват да се стигне до последици като сериозно орязване на европейските фондове, помагащи за развитието на бившата комунистическа държава.\r\n\tУправляващата от края на 2015 г. свръхконсервативна и евроскептична партия \"Право и справедливост\" (ПиС) с бързи темпове прокарва в парламента внесен от нея законопроект, предвиждащ правителството да получи повече пряк контрол над Върховния съд. Това е най-новият от поредица законопроекти, които според критици заличават независимостта на съдебната система.\r\n\tВчера, въпреки многобройните призиви да не го прави, долната камара на парламента прие закона.\r\n\tСилно подразнена от това как ПиС - която също така подчини обществените медии и други съдилища - подронва демократичните стандарти, ЕК се закани да образува безпрецедентна наказателна процедура срещу Варшава по член 7.\r\n\tТова означава, че от останалите правителства от ЕС ще бъде поискано официално да заявят, че върховенството на закона в Полша е под заплаха, три десетилетия след като поляците свалиха наложения от Москва комунистически режим и тръгнаха по пътя към членството в ЕС, станало факт през 2004 година.\n\n\r\n\tНо, макар и да е символично мощно средство, задействането на чл. 7 ще изисква единодушието на всички останали държави от съюза за наказване на Полша. Националистически настроеният и евроскептичен съюзник на Варшава Унгария се закани, че ще блокира подобна мярка.\r\n\tЛидерът на ПиС Ярослав Качински знае, че страната му почти сигурно ще избегне най-голямото потенциално наказание, а то е отнемане на правото й на глас в ЕС. Това може би е и единственото нещо, за което мненията на най-влиятелния човек във властта в Полша и Брюксел се припокриват.\r\n\t\"За такива санкции е нужно мнозинство от 100 процента, като не броим държавата, която е обект на процедурата\", заяви в сряда вечерта Качински пред полската телевизия. \"Убеден съм, че това няма да мине.\"\r\n\tБрюксел заведе няколко дела срещу Варшава за подкопаване на демократичните механизми за контрол и противовес и в резултат може да се стигне до налагане на тежки финансови глоби на Полша.\r\n\tНо ПиС не изглежда да е особено притеснена и досега не е предложила никакви отстъпки, отстоявайки тезата, че разполага с широка подкрепа сред народа, за да реформира страната.\r\n\tПартията определя критиките от Брюксел - както и от либерално-центристката вътрешна опозиция, защитници на демокрацията и много западни правителства от ЕС - като неприемлива политическа намеса във вътрешните работи на Полша.\r\n\tДавайки за пример унгарския премиер Виктор Орбан, дипломати в Брюксел признават, че в действителност съюзът не разполага с никакви значими лостове да склони дадена държава към някакви действия, ако тя е решила да пренебрегне неща, за които се предполага, че са основополагащи ценности на блока.\r\n\t\"Ситуацията в Полша бързо се влошава, така че има силни настроения, че трябва да действаме, вървим към първата фаза на чл. 7. Но в крайна сметка - можем ли да ги принудим? Разбира се, че не\", заяви високопоставен дипломат.\r\n\t\"Не това е смисълът на ЕС. Лостовете ни са ограничени. Ако в обществените нагласи там не се стигне до обрат, нямаме кой знае какво повече да направим. Но трябва да реагираме, тук става дума и за имиджа на ЕС.\"\r\n\tВъв Варшава и други градове хиляди поляци протестират ежедневно с искания президентът Анджей Дуда, който също произлиза от ПиС, да наложи вето на закона за съдебната система.\r\n\tНещата се получиха така, че големият съперник на Качински и бивш премиер на Полша Доналд Туск в момента заема важния пост на председател на Европейския съвет.\r\n\tТуск също призова Дуда да спре влизането в сила на законопроекта за Върховния съд, заявявайки, че той е вреден, като и че крие риска да доведе до маргинализиране на Полша и да разруши репутацията й. Дуда отказа да се срещне с Туск за обсъждания по този въпрос.\r\n\tДилемата пред ЕС за това как да действа по отношение на Полша се усилва и от факта, че ПиС използва критиките отвън, за да разпалва евроскептицизъм във вътрешен план и да трупа точки пред националистическия си електорат като политическа сила, защитаваща полския суверенитет.\r\n\tНякои политици в ЕС се безпокоят, че засилването на натиска върху Варшава може да подхрани вълна на евроскептицизъм, подобна на тази, чиято кулминация бе решението от миналата година на Великобритания да напусне съюза.\r\n\tДори и в момента такъв политически сценарий да изглежда невъзможен, тъй като подкрепата за ЕС в Полша е висока, последици ще има.\r\n\tМакар и да не бъде усетен веднага, в крайна сметка ефектът от тях ще е болезнен за Варшава, която и без това вече е все по-изолирана в ЕС след сблъсъците с Брюксел заради миграцията и полемиката около изсичането на девствена гора в Полша.\r\n\tДокато държавите от ЕС се готвят за трудните преговори за следващата обща бюджетна рамка - която е възможно да се свие с оглед на излизането на важен нетен платец като Великобритания - страни като Италия и Франция предлагат предоставянето на европейски средства да се обвърже със спазването на основните ценности на съюза.\r\n\t\"Тази обстановка около Полша ... тези законодателни актове, по които се работи в момента, със сигурност ще имат доста отрицателно въздействие върху бъдещите преговори за бюджета\", заяви Елжбета Бенковска, полският еврокомисар, която е съюзник на Туск и има критично отношение към ПиС.", "date": "2017.07.21", "title": "ЕС може и да не спре отстъплението от демокрацията в Полша, но за Варшава има риск от последици"}
{"url": "http://www.mediapool.bg/dvama-ubiti-i-55-raneni-pri-eksploziya-v-restorant-v-kitai-news266927.html", "text": "Най-малко двама човека загинаха днес, а 55 бяха ранени при газова експлозия в заведение за хранене в китайския град Ханчжоу, предадоха световните агенции, като се позоваха на властите.\r\n\tНа кадри от мястото на взрива се вижда заведението, обхванато от пламъци и гъст сив дим. Експлозията е избухнала в натовареното време за закуска.\r\n\tУлицата пред сградата е осеяна с отломки, изпотрошени са стъклата на автомобили, включително автобус, което е причинило повечето наранявания.\r\n\tВластите казаха, че огънят е бил потушен. Ранените, от които 12 са тежко пострадали, са били откарани в болница. Причините за взрива се разследват.", "date": "2017.07.21", "title": "Двама убити и 55 ранени при експлозия в ресторант в Китай"}
{"url": "http://www.mediapool.bg/izrael-zabranyava-na-mazhe-pod-50-godini-dostapa-do-stariya-grad-na-erusalim-news266929.html", "text": "Израелската полиция обяви, че забранява на мъже под 50 години да влизат в Стария град на Ерусалим днес - деня, в който се провежда голямата мюсюлманска петъчна молитва, съобщава Франс прес.\r\n\tМярката е взета в контекста на силно напрежение около Храмовия хълм/Площада на джамиите в Стария град на Ерусалим.\r\n\t\"Влизането в Стария град и на Храмовия хълм ще бъде разрешено само за мъже на 50 и повече години. Жените на всякаква възраст ще бъдат допускани дотам\", се казва в изявление на израелската полиция.\r\n\tОт миналата неделя палестинците критикуват поставянето на детектори за метали на входовете на Храмовия хълм. Мярката последва нападение срещу израелски полицаи миналата седмица.\r\n\tВ знак на протест мюсюлманските богомолци решиха да не ходят да се молят на Площада на джамиите и стотици палестинци от неделя извършват молитвите си в Стария град. Там почти всеки ден има и сблъсъци с полицията.\n\n\r\n\tС наближаването на голямата петъчна молитва, в която участват обикновено хиляди богомолци, израелските медии съобщиха вчера, че израелският премиер Бенямин Нетаняху вероятно може да премахне детекторите за метали, за да избегне размириците. След консултации със силите за сигурност и кабинета по сигурността, Нетаняху обаче реши детекторите да останат.\r\n\tХрамовият хълм или Площада на джамиите се намира в Източен Ерусалим, палестинската част на града, анексирана от Израел - анексия, която международната общност така и не призна. Израел контролира достъпа до Храмовия хълм/Площада на джамиите, но управлението на обекта е поверено на Йордания.", "date": "2017.07.21", "title": "Израел забранява на мъже под 50 години достъпа до Стария град на Ерусалим"}
{"url": "http://www.mediapool.bg/dvama-dushi-sa-zaginali-pri-protesti-vav-venetsuela-news266930.html", "text": "Двама души са загинали вчера при протести във Венецуела, а девет души са ранени, съобщи Асошиейтед прес. Данните са от главния прокурор на страната. Организираната вчера от опозицията 24-часова обща стачка опразни улиците на столицата Каракас, съобщи ДПА.\r\n\tСтачката бе свикана, за да се окаже натиск на президента Николас Мадуро да се откаже от плановете си да конституционни реформи. Целта на протестиращите е да се предотврати произвеждането на 30 юли на избори за членове на учредително събрание, което да пренапише конституцията, така че да се осигури мнозинство за управляващите от 1999 г. социалисти.\r\n\tНа парламентарните избори през декември 2015 г. опозиционната Коалиция на демократичното единство получи мнозинство и контрол върху парламента. Оттогава опозицията призовава за референдум за отстраняване на президента Мадуро и за произвеждане на нови президентски избори.", "date": "2017.07.21", "title": "Двама души са загинали при протести във Венецуела"}
{"url": "http://www.mediapool.bg/mask-poluchil-odobrenie-za-svrahzvukoviya-vlak-mezhdu-nyu-york-i-vashington-news266931.html", "text": "Американският технически предприемач Илон Мъск съобщи чрез Туитър, че е получил \"устно одобрение от правителството\" да построи тунел за свръхскоростна транспортна връзка между Ню Йорк и Вашингтон, която ще съкрати времето за пътуване между двата града до около 29 минути, съобщиха Ройтерс и Асошиейтед прес. Високоскоростният влак Асела на Армтрак взима разстоянието от 355 километра за близо три часа.\r\n\tМъск обаче не каза от кого е получил одобрение за проекта си, но Белият дом потвърди, че е водил \"обещаващи разговори\" за тунела с Мъск и ръководители на компанията му за прокопаване на тунели Боринг Ко. Говорителка на Белия дом не пожела да каже кой е разговарял с Мъск и дали той е имал лична среща със служители на администрацията.\r\n\tКомпанията Боринг Ко. посочи в свое изявление, че е получила положителни реакции на предложението си за тунела и \"устна подкрепа от ключови правителствени фактори при вземането на решения\". В съобщението на компанията се посочва, че тя очаква да получи официално одобрение по-късно тази година.\r\n\tИлон Мъск е начело на компанията Тесла, която произвежда електрически коли, и на Спейс Екс, която произвежда космически ракети. Преди няколко години той предложи т.нар. системи Хиперлуп за транспортиране на капсули с хора и товари през тръба със скорост близо 1126 км в час.\r\n\tВ други туитове той каза, че първите тунели ще облекчат задръстванията в Лос Анджелис и че компанията му вероятно ще построи хиперлуп от Лос Анджелис до Сан Франциско и друг в Тексас.\n\n\r\n\tСлужители във Вашингтон и Ню Йорк заявиха, че не са одобрявали никакъв проект и че според федералните закони Мъск трябва да получи много екологични и строителни разрешителни, за да може да започне такъв амбициозен проект.\r\n\tДавайки знак, че туитовете на Мъск може би са прибързани, говорителят на кмета на Ню Йорк Бил де Блазио отговори, също чрез Туитър, че \"Това е новина за Градския съвет\".", "date": "2017.07.21", "title": "Мъск получил одобрение за свръхзвуковия влак между Ню Йорк и Вашингтон"}
{"url": "http://www.mediapool.bg/menda-stoyanova-parichkite-ot-ktb-zaminaha-obvinenite-nyama-da-gi-varnat-news266933.html", "text": "Лидерът на БСП Корнелия Нинова поиска специализираната прокуратура да оповести списъка на политиците, които са финансирани от КТБ. Внасяйки обвинителния акт по , водещият прокурор  в четвъртък, че има и други политици освен Николай Бареков, които са финансирани от КТБ, но не назова имена. Освен това стана известно, че в хода на тригодишното разследване депутатът от ДПС Делян Пеевски, бивш партньор на собственика на КТБ Цветан Василев, не е викан на разпит дори като свидетел, тъй като нямал никаква връзка с източената банка.\r\n\tВ петък Нинова мотивира искането на списъка с финансираните политиците с това, че КТБ е огледало на целия преход – бизнес, икономически и политически интереси. \"С това разследване, с връщането на чувството за справедливост, можем да сложим край на модела КТБ, а и на модела на политиката на прехода, правена по този начин – задкулисно, в личен интерес, за пари, обвързаности, особено на политическата класа\", каза Нинова.\r\n\tПопитана защо само името на Николай Бареков е било оповестено, Нинова заяви, че може би няма конкретна причина: \"Това още повече засилва аргумента ни да не е този или онзи само, а да се изнесе пълната информация. Обществото има нужда от тази прозрачност и от пълната истина за КТБ.\"\r\n\tВ отговор на въпрос дали смята, че има и други политици освен Бареков, тя отговори, че не смята нищо, а цитира доклада на прокуратурата, в който се посочва, че има финансиране на политици и че хора от политическия живот са получавали парични суми от Цветан Василев.\n\n\r\n\tНа въпрос как ще реагира, ако се окаже, че сред тези политици има и такива от БСП, Нинова заяви, че към този въпрос и чувството за справедливост се отнася принципно.\r\n\tДепутатът от ГЕРБ и шеф на бюджетната комисия Менда Стоянова коментира, че изходът от казуса с КТБ е в ръцете на съда и прокуратурата. Изчезналите пари обаче няма да се върнат, каза тя.\r\n\t\"Възмездието го раздава съдът. Повдигането на обвиненията и внасянето в съда го прави прокуратурата. Аз съм последният човек, който можете да питате за това. Не съм го чела, така че няма как да знам дали ме удовлетворява или не. Тук говорим за повдигане на обвинения на хора, които няма да върнат паричките. Това е просто другата част на възмездието. Паричките заминаха\", обобщи Менда Стоянова.", "date": "2017.07.21", "title": "Менда Стоянова: Паричките от КТБ заминаха, обвинените няма да ги върнат"}
{"url": "http://www.mediapool.bg/znamenitite-mustatsi-na-salvador-dali-sa-nepokatnati-news266932.html", "text": "Тленните останки на испанския художник сюрреалист Салвадор Дали, ексхумирани по нареждане на мадридски съд, са много добре запазени благодарения на балсамиране, а прочутите мустаци на артиста са съхранили формата си, заяви генералният директор на фонда \"Гала-Салвадор Дали” Луис Пенюелас.\r\n\tМиналата нощ в театъра-музей на Салвадор Дали в каталунския град Фигерас беше извършена ексхумация на тялото на починалия преди 28 години Дали.\r\n\tВ края на юни съд одобри искането на родената през 1959 гадателка Пилар Абел Мартинес, която твърди, че е дъщеря на художника.\r\n\tСъдът реши, че единственият начин да се установи наличие на бащинство е ДНК-анализ.\r\n\tЗа да бъде извършена ексхумацията, беше вдигната масивната половинтонна плоча на пода в музея, под който е погребан Дали.\n\n\r\n\tАнализът на взетите от тялото проби ще бъде направен в мадридския институт по токсикология.\r\n\tНа ексхумацията присъстваха няколко съдебни медици, директорът на музея, кметът на Фигерас, представители на културния отдел в кметството, адвокатът на фонда и служители на реда. Процедурата завърши в 0.40 ч. след полунощ.\r\n\tПенюелас каза, че са взети проби от две големи кости, от косата и ноктите. След анализа те ще бъдат върнати в ковчега.\r\n\tТялото на Дали е балсамирано, т.е. мумифицирано. Затова и знаменитите мустаци са запазили формата си. \"Това беше много емоционален момент”, каза Пенюелас на пресконференция.\r\n\tРезултатите от ДНК-анализа ще станат известни в началото на септември.", "date": "2017.07.21", "title": "Знаменитите мустаци на Салвадор Дали са непокътнати"}
{"url": "http://www.mediapool.bg/raste-broyat-na-napadeniyata-s-nozh-v-london-news266934.html", "text": "\"Следователите отправят призив към евентуални свидетели да се свържат с тях, след като мъж беше намушкан в Кройдън\". Подобно на лош рефрен, лондонската полиция отправя все повече съобщения, подобни на това, което беше публикувано в Туитър вчера. Полицията е изправена пред нарастване на броя на нападенията с хладно оръжие в британската столица.\r\n\t \r\n\tТова явление засяга особено младежите, които все по-често носят ножове. Практика, която притеснява властите.\r\n\t \r\n\tОт началото на годината в Лондон 27 души на възраст под 25 години бяха убити с хладни оръжия, което се равнява на близо една жертва седмично, съобщава общината.\n\n\r\n\t \r\n\tТези цифри са \"само видимата част на айсберга\", смята Патрик Грийн, ръководител на \"Бен Кинсела тръст\", организация, специализирана в предотвратяване на агресията.\r\n\t \r\n\tОт април 2016 г. до март 2017 г. полицията е регистрирала близо 12 100 нападения с нож в Лондон, при които са били ранени над 4400 души. Това е най-лошата статистика от пет години.\r\n\t \r\n\t\"Повечето от нападнатите остават с физически последствия за цял живот, без изобщо да споменаваме психологическите травми\", обяснява Грийн пред АФП. \"Това, че се възстановявате, не означава, че ще се върнете към нормалния живот\".\r\n\t \r\n\tВ три от четири случая, нападенията не са свързани с организираната престъпност, а с хора, които носят оръжие, за да се чувстват в безопасност или да си придават важност.\r\n\t\"Често сме свидетели на самоизпълняващи се пророчества: младежите се снабдяват с нож и с това увеличават значително шансовете си да станат жертви\", гласеше в края на миналата година анализа на Бърнард Хоган-Хау, бивш директор на лондонската полиция.\r\n\t \r\n\t\r\n\t \r\n\tЗа да се опита да сложи край на този феномен, министърката на вътрешните работи Амбър Ръд обяви във вторник намерението си да забрани притежанието на зомби ножове, нинджа звездички или боксове.\r\n\t \r\n\tЩо се отнася до забраната за носене на ножове на публични места и в училищата, тя ще бъде разпростряна и над други места, особено университетите.\r\n\t \r\n\tКметът на Лондон Садик Хан от своя страна обеща на училищата, че ще получат устройства за откриване на метали и служител от силите за сигурност в рамките на програма на стойност 7 милиона лири (7,9 милиона евро).\r\n\t \r\n\tОсвен това той порица съкращенията на средствата за младежите, наложени от консервативното правителство, които доведоха до закриването на 30 младежки центрове, а те са потенциални места за превенция.\r\n\t \r\n\tПрез последните седмици стотици британски училища бяха посетени от полицаи за лекции по превенция, в рамките на \"операция скиптър\", провеждана на национално равнище.\r\n\t \r\n\tДесетки хора бяха мобилизирани в рамките на тази програма за по една седмица в месеца, за да подобрят контрола над търговците, които продават ножове, както и на населението, и да конфискуват незаконно продадените оръжия. Освен това са поставени контейнери, за да може всеки да се освободи анонимно от забранени хладни оръжия.\r\n\t \r\n\t\r\n\t \r\n\tВ същото време обаче наказанията намаляват. Докато нападенията с хладно оръжие в столицата са нараснали с 24 на сто миналата година, реакциите на съдебната власт са отбелязали спад от 5 на сто.\r\n\t \r\n\t\"Би било наивно да се мисли, че ако направите очевидни съкращения в една организация, няма да има никакви последствия\", заяви по време на представянето на тези данни Мартин Хюит, заместник-директор на Скотланд ярд, визирайки съкращаването на броя на лондонските полицаи с 14 на сто от 2010 година.\r\n\t \r\n\tПоради това спасителните служби въвеждат иновации. През последните месеци болниците и полицията разработиха съвместна програма за събиране и споделяне на анонимна информация за всяко ново нападение.\r\n\t \r\n\tТака създадената база данни би трябвало да позволи да се подобри превенцията и реакцията на службите за спешна помощ. \"Политиката на икономии беше катализатор на промяната, за която се надяваме да бъде позитивна\", казва Джон Пойтън, директор на \"Ред тред\", организация за помощ на жертвите.", "date": "2017.07.21", "title": "Расте броят на нападенията с нож в Лондон"}
{"url": "http://www.mediapool.bg/germanskiyat-prezident-podpisa-zakona-za-gei-brakovete-news266935.html", "text": "Германският президент подписа закона за легализиране на гей браковете, което означава, че той ще влезе в сила наесен, съобщи Асошиейтед прес.\r\n\t \r\n\tПарламентът одобри закона на последното си заседание на 30 юни преди парламентарните избори през септември. Това стана, след като канцлерът Ангела Меркел заяви, че ще позволи на депутатите от партията си да гласуват по съвест.\r\n\t \r\n\tДнес политическият кабинет на президента съобщи, че германският държавен глава Франк-Валтер Щайнмайер вчера е подписал законопроекта. Той ще влезе в сила най-рано на 1 октомври.", "date": "2017.07.21", "title": "Германският президент подписа закона за гей браковете"}
{"url": "http://www.mediapool.bg/pito-plateno-za-neredovnite-vei-i-golf-kurort-krai-kaliakra-i-zabrana-za-novi-stroezhi-news266936.html", "text": "Прекратено е съдебното дело срещу България, водено от Европейската комисия заради това, че държавната администрация е нарушила екозаконодателството като е разрешила построяването на редица вятърни централи и голф курорт в района на защитената територия край нос Калиакра, съобщиха от Министерството на околната среда и водите (МОСВ).\r\n\tТова е станало възможно след договорка Брюксел да остави да работят спорните обектни и те да не се разрушават, но правителството да наложи в бъдеще забрана за всякакво строителство в широк периметър на Северното Черноморие - от Балчик до село Тюленово и тези зони за бъдат обявени за защитени.\r\n\tОграничението върху ползването на права на собственост ще спаси вече построените вятърни паркове и голф курорта \"Трейшън Клифс\" от разрушаване, но вероятно ще доведе до съдебни искове срещу държавата от страна на притежатели на имоти в региона, които вече няма да могат да правят нищо върху тях, допуска екоминистърът Нено Димов при обсъждането на темата на правителственото заседание в сряда. Тогава той обяснява на премиера Бойко Борисов за постигнатата с Брюксел договорка, става ясно от публикуваната  от Министерския съвет.\r\n\tОще тогава Димов обяснява, че в петък ще има среща с кметовете на общините Шабла и Каварна Мариян Жечев и Нина Ставрева и представителите на бизнеса, за да ги запознае с постигнатото споразумение с ЕК.\r\n\t\n\n\r\n\tСлед техните разговори, от МОСВ обявиха, че в крайна сметка няма да бъдат премахвани изградените до момента вятърни генератори, голф игрище, къщи, хотели, вилни селища, инфраструктура в защитената зона, но ще се наложи забрана за издаване на нови разрешения за всякакво строителство на територията на бъдещата защитена зона \"Комплекс Калиакра”. Предстои нейното обявяване. Тя ще обхваща землищата на селата Тюленово, Камен бряг, Свети Никола, Българево, Каварна, Божурец, Топола и Балчик, като площта й ще бъде 483 362.770 дка, от които 437.272 кв. км морски пространства.\r\n\tСлучаят със строежите на вятърни паркове в региона на нос Калиакра е от 2008 г., когато екозащитници внесоха жалба в Еврокомиисята. Първоначално заведената наказателна процедура срещу България от Брюксел бе за около 600 проекта, за които разрешителните за изграждане са нарушили екозаконодателството на Евросъюза на и на България.\r\n\tПред годините обаче бе наложен мораториум върху по-нататъшно изграждане на ветрогенератори в Добруджа, някои от издадените вече разрешителни загубиха давност. беше също така разширена евромрежата от защитени територии НАТУРА 2000 с територии от региона на Калиакра.\r\n\tВ крайна сметка  срещу България в Съда на ЕС в Люксембург за реализираните без извършени екооценки ветропаркове на \"Ей И Ес Гео Енерджи“, \"Дисиб“, \"Лонгман Инвестмънт“, \"Калиакра уинд пауър“, \"ЕВН Енертраг Каварна“, \"Уиндтех“, \"Брестиом ООД“, \"Еко Енерджи“ и \"Вертикал - Петков и с-ие“ ООД, както и на курорта \"Трейшън клифс голф енд спа резорт“, разположен между селата Божурец и Топола и заграбил плажа, да който в момента е възможен само платен достъп. Всички те се намират в защитените зони \"Калиакра“ и \"Белите скали“.\r\n\tЕкоминистерството обаче е успяло да постигне договорка с Еврокомисията седемте реализирани от от тези десет проекта да не се разрушават, а делото да приключи с бъдещи забрани за строежи. Така случаят се прекратява на принципа \"пито-платено\" за инвеститорите, на които държавата е позволила да строят там, въпреки че не би трябвало. Също така ще бъдат реализирани проектите с действащо разрешително за строежи или ремонти към датата на обнародване на заповедта за забрана на строителството в новата защитена територия.\r\n\t\r\n\tЗа да продължат да съществуват вече работещите шестте ветропарка и голф курортът, до края на септември 2017 г. България трябва да изпълни няколко поставени от Брюксел условия.\r\n\tЕдно от тях е да се разработи график за разширяване на сегашната система за ранно предупреждаване за прелитащи птици, която е изградена от \"Ей И Ес\" в парка им \"Свети Никола\", но трябва да обхване и останалите производители на ток от вятърни перки в региона. Тази система реагира при наближаване на ята птици по време на миграцията им по минаващия през ветропарковете път \"Виа Понтика\" и автоматично спира работата на турбините. До разширяването на тази предупредителна система за всички ВЕИ- проекти, операторите на останалите паркове трябва да спират перките си при меграционните периоди на птиците.\r\n\tОсвен това министърът на околната среда и водите трябва да издаде заповед за обявяване на зона \"Комплекс Калиакра“, в която да има забрани за извършване на строителство, с цел опазване на степния хабитат. Трябва да бъдат изменени заповедите за защита на птиците в зони \"Калиакра“, „Белите скали“ и „Било“, които да включат мерките, свързани със системата за ранно предупреждение, и такива за опазване на видовете и местообитанията. Важно условие е и финализирането и приемането на интегриран план за управление на района на Калиакра. Той следва да включва мерки, съгласно Плана за действие за защита на червеногушата гъска, посочват от екоминистерството.\r\n\tТези заповеди ще бъдат издадени в най-скоро време и с тях ще се забранят и ограничат дейностите в сегашните защитени зони \"Калиакра” и \"Белите скали“ за опазване на дивите птици. Екоминистърът ще може временно да спира работата на единични вятърни турбини, групи от ветрогенератори или цели ветроенергийни паркове, при наличие на данни за интензивен миграционен поток на птици, които в комбинация със специфични климатични условия, създават опасност от сблъсък с витлата.\r\n\t\r\n\tНа правителственото заседание по-рано в сряда екоминистърът Нено Димов обяснява, че \"през последните осем години откакто са построени тези ВЕИ-та няма нито една убита птичка\", но това не било прието от ЕК като аргумент и те настояват за разширяване на системата за ранно предупреждение.\r\n\tТой признава, че бъдещите ограничения за строежи ще отнемат права на собственост. \"В момента ще тече преглед и това къде се препокриват кадастъра, който например казва, че има нива, а там не е нива, а например е хабитат, който е защитен и къде – не, и къде може да се избегне, тоест да се минимизира, но ще има от тези 7600 декара предполагам, че по-голямата част ще бъдат с отнети права, което е възможно да означава искове срещу държавата от тези, които са собственици\", посочва Димов.\r\n\t\r\n\tВ бъдещата защитена зона \"Комплекс Калиакра\" ще се забрани използването на дънни тралиращи и драгиращи средства, изграждане на изкуствени подводни рифове и острови. Няма да може да се осъществява търсене и проучване на полезни изкопаеми (строителни и скално-облицовъчни материали), разкриване на нови и разширяване на концесионните площи за добив на полезни изкопаеми с изключение на тези, за които вече има открити процедури за издаване на разрешителни.\r\n\tЩе се забрани увреждане и унищожаване на естествената растителност в крайбрежната плажна ивица и в дюни извън активната плажна площ, освен в случаите на почистване от инвазивни и неместни видове. Няма да могат да се отводняват езера, блата и други естествени водни обекти, да се коригират и преграждат с диги. Категорично се забранява издаването на нови разрешения за строеж и всякакво строителство на територията, заявяват от екоминистерството.", "date": "2017.07.21", "title": "\"Пито-платено\" за нередовните ВЕИ и голф курорт край Калиакра и забрана за нови строежи"}
{"url": "http://www.mediapool.bg/kakvo-makron-e-iskal-da-kazhe-na-tramp-i-kakvo-e-razbral-amerikanskiyat-prezident-news266937.html", "text": "В интервю за \"Ню Йорк таймс\", публикувано на 19 юли, Доналд Тръмп се връща към визитата си във Франция на 14 юли и повествованието му се различава силно от това, което разказа неговият френски колега, пише френският в. \"Фигаро\". На 15 юли във френското издание \"Журнал дьо диманш\" излезе интервю под заглавие: \"Макрон: какво аз казах на Тръмп\".\r\n\tКонтрастът между двете гледни точки и някои детайли, отбелязани от американския президент, е понякога поразителен, отбелязва \"Фигаро\".\r\n\tПреди всичко, контекстът на поканата, отправена от Елисейския дворец към Тръмп да бъде почетен гост в деня на националния празник на Франция.\r\n\tОтношенията между САЩ и Франция не бяха в най-добро състояние, след като администрацията на Тръмп отказа да подпише Парижкото споразумение за климата. Ако се вярва на Тръмп, тази тема е затворена.\r\n\tВ интервюто си пред \"Журнал дьо диманш\" Макрон излага друго съдържание на разговора: \"Доналд Тръмп ме послуша. Той разбра хода на моите разсъждения и по-специално за съществуващата връзка между глобалното затопляне и тероризма. Той ми каза, че ще се постарае да намери решение в близките месеци.\"\n\n\r\n\tКакто е видно, посланието му не е схванато добре, доколкото Тръмп отново повтаря пред \"Ню Йорк таймс\" желанието си да следва примера на Русия, Китай и Индия, които рязко понижиха своите екологични стандарти: \"Аз искам да правя като всички останали. Защо да не мога да постъпя така?\"\r\n\tФренските домакини бяха подготвили за Тръмп и съпругата му Мелания специален туристически тур в Париж. Двете президентски двойки посетиха Дома на инвалидите, където е гробницата на Наполеон Бонапарт. Съдейки по всичко, Доналд Тръмп въобще не е бил поразен от грандиозните постижения на императора, заключава \"Фигаро\".\r\n\t\"Е, Наполеон свърши доста лошо. Но аз зададох въпрос на президента за Наполеон. И той ми каза: \"Не, не, не. Това, което е направил, е било невероятно. Той е проектирал Париж.\" Той е създал уличната мрежа, начинът, по който работи и се развива. Той е направил толкова много други неща дори извън това. И неговият единствен проблем е, че не е отишъл в Русия оная нощ, защото е имал извънбрачни занимания, а те са измръзнали до смърт. Колко пъти Русия е спасявана от климата си?\" - задава риторичен въпрос Тръмп.\r\n\tСлед което се впуска в сравнения с...Адолф Хитлер: \"Същото нещо се случи на Хитлер. Не по тази причина, обаче. Хитлер искаше да се консолидира. Той беше готов да навлезе. Но той искаше да се консолидира и когато отиде, температурата падна 35 градуса под нулата и това беше краят на тази армия.\"\r\n\t(В различни медии и форуми вече се появиха коментари, че Тръмп може би бърка Наполеон I и неговия племенник Наполеон III. Император Наполеон I абдикира от трона на 22 юни 1815 г., броени дни след поражението при Ватерло. Наполеон III идва на власт няколко десетилетия по-късно и поръчва обновяването на Париж като императорски проект -бел.ред.)\r\n\tПо-нататък \"Фигаро\" се спира на коментарите на Тръмп за обяда на Айфеловата кула. За да не изпусне нищо от основните достойнства на френската столица, Елисейският дворец реши да покани Тръмп и делегацията му на обяд в ресторанта, разположен на кулата. Както става ясно, постоянният туристически поток около Айфеловата кула има само едно обяснение за Тръмп – знак на уважение и интерес към неговата персона.\r\n\t\"Ние обядвахме на Айфеловата кула и видяхме в подножието й нещо, като че ли става дума за най-големия празник в нейната история! Аз искам да кажа, че там присъстваха хиляди и хиляди хора, защото те са чули, че ние ще обядваме там\", споделя Тръмп пред \"Ню Йорк таймс\".", "date": "2017.07.21", "title": "Какво Макрон е искал да каже на Тръмп и какво е разбрал американският президент"}
{"url": "http://www.mediapool.bg/deputat-ot-gerb-iznudval-za-sudzhuk-ot-imeto-na-boiko-borisov-news266928.html", "text": "Главният прокурор Сотир Цацаров поиска в петък имунитета на депутата от ГЕРБ Живко Мартинов заради проверка срещу него, заключила, че той е извършил множество различни престъпления в Добрич от 2012 г. насам.\r\n\tТова, с което Цацаров започна пресконференцията си по случая, бе изнудване на местен търговец за общо 4 тона суджук, 60 кг телешка пастърма и филе \"Елена\" за общо 45 000 лева. Според разследващите народният представител многократно заявил, че деликатесите са за премиера Бойко Борисов.\r\n\t\"Проверката е показала, че дори един суджук не е достигнал до министър-председателя\", подчерта главният прокурор без да спомене нищо за пастърмата и филето.\r\n\tУточни обаче, че суджукът бил приготвен по специална рецепта, включваща еленско месо. Поисканите от Мартинов 4 тона (на 4 пъти по 1 тон – бел.ред.) били взети с бус от шофьора му, а депутатът \"лично е организирал сушенето на суджука\".\r\n\tПрез последните пет години Мартинов неведнъж упражнявал натиск върху въпросния търговец, предупреждавайки го, \"че е включен в списък на лица, които, така или иначе, трябва да подпомагат политическата дейност и, че ако не я подпомагат, т.е. ако не направят всичко онова, което се изисква от тях, ще понесат ред неблагоприятни последици\". По думите на Цацаров ставало въпрос за данъчни и други проверки, като най-общо му е било казано – \"ще ти бъде смачкан бизнесът\".\r\n\t \r\n\tРазследването срещу Мартинов е започнало след като лично премиерът Борисов препратил на прокуратурата проверка на ДАНС, която пък започнала по сигнал срещу депутата.\r\n\t \r\n\tМалко след пресконференцията на Цацаров дойде съобщение, че Борисов е поискал освобождаването на всички членове на областното ръководство на ГЕРБ в Добрич.\n\n\r\n\t\r\n\tПремиерът и лидер на ГЕРБ Бойко Борисов предприема чистка в областната организация на партията в Добрич.\r\n\tМярката е заради разкритията на главния прокурор Сотир Цацаров, че местният депутат на управляващите Живко Мартинов е изнудвал търговец за 4 тона суджук от името на Борисов.\r\n\tПремиерът е разпоредил на заместника си Цветан Цветанов незабавно да информира Изпълнителната комисия на ГЕРБ с предложението за освобождаване на всички членове на областното ръководство на партията в Добрич.", "date": "2017.07.21", "title": "Депутат от ГЕРБ изнудвал за суджук от името на Бойко Борисов"}
{"url": "http://www.mediapool.bg/elektronika-goriva-i-orazhie-dvizhat-iznosa-na-bulgaria-prez-2016-g-news266939.html", "text": "Електроника, горива, машини и оръжие са основните двигатели на българския износ през 2016 г., който бележи абсолютен рекорд от 23.6 млрд. евро. Спрямо базовата 2001 г. увеличението е четири пъти и издига България до 62-ро място сред 230 държави в света. Това показват данните на Световната търговска асоциация (СТО), представени в анализ на Българската стопанска камара (БСК) в петък.\r\n\tТенденцията се запазва и през тази година, като за май беше отчетен рекорден ръст от 26.5 на сто на годишна база, който е най-високият месечен ръст за последните шест години. За първите пет месеца на годината износът отбелязва увеличение от 15.7% спрямо 2016 г., показват данните на Националния статистически институт.\r\n\tПрез последните години експортът е основният двигател на българската икономика и бележи двуцифрени ръстове на годишна база. Икономистите на \"Уникредит Булбанк\" не изключват този темп да се запази и през тази година. Според тях двигател ще е силното икономическо възстановяване на ключовите ни търговски партньори в еврозоната, за където са насочени половината от българските стоки и суровини. Освен това глобалната търговия е на път да регистрира най-бързото си нарастване от 2011 г. насам, посочват от банката.\r\n\tГермания, Италия и Франция са основните пазари за български стоки с по-голяма добавена стойност, докато оръжие изнасяме основно за страните от Азия и Африка, където военните конфликти продължават.\r\n\tНарасналата конкурентоспособност на българските фирми се дължи предимно на международните компании у нас и по-малко на местни фирми, посочват от БСК. Те произвеждат частите за машините, които се сглобяват в развитите страни и от там поемат към целия свят.\n\n\r\n\tНезависимо от ползите от чуждите инвеститори, редица суровини и материали не се преработват достатъчно и килограмовите цени на българския износ са сравнително ниски, посочват от БСК. Според камарата изключение са случаите на внедрени български разработки, независимо от произхода на инвестициите.\r\n\tГрупи стоки в българската експортна листа с относително голяма добавена стойност са компоненти за автомобилостроене и машиностроене като хидравлика, машинни възли, акумулатори, лагери, кабели, електротехнически и електронни изделия, електрически ръчни инструменти, хладилници и санитарен фаянс, изчислителни машини, някои фармацевтични и медицински изделия, оптични изделия, сензори, софтуерни продукти за управление на процеси и игри, любителска радиотехника, сноуборд, велосипеди.\r\n\t\r\n\tГрупите стоки с най-голям износ са електротехника и електроника, горива и електроенергия, машини и апарати и магическото обозначение 99, зад което се крият стоки некласифицирани другаде и най-вероятно се отнася за износа на оръжие.\r\n\tНай-добре се представя износът на електроника и електротехника със средногодишен ръст 7%, при ръст на световния внос с 1%. За миналата година този сектор е изнесъл стоки за над 2.5 млрд. щатски долара.\r\n\tИзносът на машини и апарати също бележи ръст от 2%, докато световният внос намалява с 2%.\r\n\tПри тези две важни стокови групи, донякъде и при зърнените култури, българските износители печелят пазарен дял и изместват свои конкуренти на глобалните пазари, посочват от БСК.\r\n\tГубещи са горива и мед, където намалява пазарният ни дял, а международните цени растат.\r\n\tНа шесто и седмо място в експортната ни листа са конфекцията и фармацията, но там България губи пазарни позиции.\r\n\tЗа сметка на това печели нови пазари при производството на части и възли за превозни средства и пластмасови изделия.\r\n\tПо експертни оценки на осмо място е износът на специална продукция (около 808 мил. долара), което е ръст с около 57% спрямо 2015 г.\r\n\tМного висок и постоянно нарастващ експорт се регистрира по глава 99 - Стоки некласифицирани другаде - 970 млн. долара. БСК обаче не коментира този факт поради неизяснена методология.\r\n\tСред губещите сектори са доскоро успешните маслодайни семена, като това се дължи на сръхпроизводството, което отчетоха производители през миналата година.\r\n\t\r\n\t\r\n\tСтоката с най-голям стойностен обем в експортната ни листа – над 1.34 млрд. долара, е закодирана с шест деветки - 999 999, показват данните на СТО. Кодът не фигурира в международната класификация. От НСИ казаха по телефона за Mediapool, че това е служебен код, без да посочат какви стоки влизат в него. Според митнически служители там се вписва износ на оръжие. От 2001 г. експортът под този код е нараснал над три и половина пъти от 380 млн. долара до над 1.34 млрд. долара за 2016 г.\r\n\tГодишният доклад за износа на оръжие за 2016 г. все още не е публикуван на сайта на икономическото министерство. За 2015 г. беше отбелязан растеж от 60% на експорта на оръжие, който възлизаше на 642 млн. евро .\r\n\tВтората стока, донесла най-много приходи, е катодната мед, въпреки намаления експорт и загубата на пазарни позиции – за над 920 млн. долара. Следват леки горива, средно тежки горива, пшеница и медикаменти. Тези пет стоки формират 15.1% от българския износ през 2016 г.\r\n\tС над 1% от износа са електрическа енергия, анодна мед, маслодаен слънчоглед, кабелни комплекти за автомобили, части за ел. табла, руди и концентрати от благородни метали, биодизел.\r\n\tСред водещите стоки, много голямо увеличение в пазарния дял (положителна разлика между българския износ и вноса на партньорите ни) имат части за електрически табла – 36%, и биодизел – 205%. Ръстът на биодизел за 2016 спрямо 2015 г. беше забележителните 495%, заради ниската база, отбелязват от БСК.\r\n\tБързо растящ е износът на нефтени масла, електронни елементи, електронни игри, седалки за автомобили, агрегати за машини. Всички те изпреварват световния внос с над 20%.\r\n\tГубещи стоки, освен мед и горива, през миналата година са още маслодаен слънчоглед, медни руди и цигари, показва анализът на БСК..\r\n\tСпоред СТО потенциалът за растеж e най-голям при фармацията, катодната мед, слънчогледовите семена, пшеницата, анодната мед, царевицата, рапицата и други продукти с ниска добавена стойност, с изключение на фармацията.\r\n\tПри задълбочаване на проучването, например, за потенциалът на пшеница, се вижда, че България има средно големи перспективи в сравнение с другите водещи износители, посочват от БСК.\r\n\t\r\n\tКато цяло българските стоки, които през последните години заемат водещо място в световния износ запазват позициите си.\r\n\tБългария е втора в света по износ на временно консервирани череши (20.5 млн. долара), патешки дроб (13.9 млн. долара).\r\n\tНабира скорост експортът на подсилени каучукови тръбопроводи, като вече страната ни е на втора позиция в световния износ със 124.5 млн. долара.\r\n\tИмаме и нов лидер - първо място в света по износ на облекла и обувки с азбестови нишки (21.7 млн. долара). Единственият купувач на тази стока е Полша, според българската статистика, но Варшава не отчита внос от България на тази стока и най-вероятно става въпрос за реекспорт. Азбестът е забранен продукт в ЕС.\r\n\tКориандърът, в чийто износ доста години бяхме на първо или второ място в света, бележи постепенен спад и вече страната ни е на 6-та позиция с износ за 10.8 млн. долара. Отстъплението е основно за сметка на увеличен износ от Русия.\r\n\t\r\n\t\r\n\tДиверсификацията на пазарите е един от проблемите пред българския износ, посочват от БСК.\r\n\tПо експерта оценка, около 50% от експорта ни се класифицира като прекомерно концентриран и без достатъчно диверсифицирани пазари. Това показва индексът Herfindahl–Hirschman Index (HHI), който мери концентрацията. От 0.10 до 0.18 са умерените стойности на индекса, а над 0.18 се счита, че е налице прекомерна концентрация.\r\n\tИндексът отчита прекомерна концентрация при катодната мед, средно тежките горива, анодната мед, кабелните комплекти за автомобили, медните руди, електронните компоненти (HHI 0.64), цигарите (0.51), велосипедите, рапицата, електронните игри, оловото, стоманените пръти, хидравличните мотори, цинка, каучуковите тръби, тракторите (0.95), автоматичните ел. прекъсвачи, седалките за автомобили и много други.\r\n\tТракторите, например, се изнасят почти изцяло за Румъния, но Румъния отчита двойно по-малък внос на трактори от България, посочват от БСК.", "date": "2017.07.21", "title": "Електроника, горива и оръжие движат износа на България през 2016 г."}
{"url": "http://www.mediapool.bg/sindzhiri-bez-kozi-feriboti-tir-ove-premierat-v-sveta-na-pravoto-news266938.html", "text": "Съдебен казус, свързан с плащането на ДДС, разтревожи Бойко Борисов на последното заседание на Министерския съвет, става ясно от . Въпросът, който премиерът и финансовият министър Владислав Горанов си задават, е как е възможно един ТИР да се смята за багаж на шофьора.\r\n\tТемата е поставена от Горанов. Той разказва как административният съд е отхвърлил ревизионен акт на НАП за неплатен ДДС. Министърът обяснява на премиера, че съдът буквално е решил, че \"ТИР-ът е багаж на шофьора\" и е постановил, че ДДС не се дължи. Той не обяснява за какво точно става дума.\r\n\t\"Това само го споделям, за да разбирате колко е трудно понякога на администрацията да се справи със сложните казуси, които възникват пред нея. Когато говорим за съдебна реформа, тя прониква във всяка част на нашия обществен и икономически живот и стига до там, че ТИР-ът става багаж на шофьора\", казва Горанов.\r\n\tБорисов отговаря: \"Аз освен да го приема това като виц, не мога да допусна, че това е истина\".\r\n\tБез да е запознат в детайли (което не е рядко явление – б.а.), премиерът решава с този казус да обоснове действията на правителството спрямо съдиите. Преди ден се разбра от главния прокурор Сотир Цацаров, че правителството е поискало европейска проверка на българските съдилища по модела на проверката, направена на прокуратурата през 2016 г. Не станаха ясни аргументите на правителството да предприеме този ход, тъй като европейският одит на прокуратурата се наложи заради критиките в мониторинговия доклад на ЕК. И макар че вече повече от половин година никой в България не обръща внимание на представения през декември доклад на европейските прокурори, вицепремиерът Екатерина Захариева и правосъдният министър Цецка Цачева заявяват в писмо до Брюксел, че са много доволни от проверката на прокуратурата и сега искат същото за съда.\n\n\r\n\tПовдигнатият от Горанов казус с ДДС-то е удобен повод Борисов да обоснове защо не само прокуратурата има нужда от външен анализ.\r\n\t\"...Така, както искахме за прокурорите, така и за съдиите да дойдат (проверяващи-б.р.) и ето по такива теми да се произнесат и да си обясняват там, просто ако това е вярно. Аз не мога да го приема, че е вярно, въпреки че Горанов чете дела, да приемеш че камионът, ТИР-ът отзад ти е багажът, значи машиниста може целият влак да му е също багаж по тази логика с товарите. Просто не ми се ще\", казва Борисов.\r\n\tТой допълва: \"Ние искаме от НАП да събере приходи да има за заплати, да има за пенсии, ТИР-ът - багаж. Сега това не е само, в края на краищата, ако е така, разбира се. И го провери дали е така. И госпожа Цачева като отиде на Висшия съдебен съвет (ВАС) … Това малко звучи като синджирът си дойде, козата я няма\".\r\n\t\r\n\tИ синджирът, и козата са си там. Ако има нещо нередно в това решение, то премиерът Бойко Борисов може да се сърди единствено на себе си и партията си. Председател на ВАС е Георги Колев, който бе избран за шеф на този съд след оказан натиск от ГЕРБ върху Висшия съдебен съвет (ВСС) през 2010 година. Съдия-докладчик по делото за ТИР-а е съдия Мария Радева. Тя е съпруга на евродепутата от ГЕРБ Емил Радев. Тя бе назначена за върховен съдия преди година и половина след . Преди това тя нямаше нито ден стаж като съдия, но пък бе инсталирана за главен секретар на ВАС от Георги Колев.\r\n\t\r\n\tОсвен Мария Радева в съдебния състав на ВАС по делото има и други двама съдии с по-дълъг стаж. Ако някой прочете стенограмата от заседанието на Министерския съвет и след това  на Върховния административен съд, би се почувствал безвъзвратно изгубен.\r\n\tНа две инстанции съдът наистина отменя като незаконен ревизионен акт на НАП за 1.242 млн лева. Парите обаче не са начислени за транспорт на стоки с ТИР, а на фериботната компания, поддържаща линията Оряхово-Бекет. Въпросът по делото е дали се дължи ДДС за превоза на шофьора и ТИР-а? Ако ДДС се дължи, то не се ли получава двойно данъчно облагане, което е забранено?\r\n\tПрез 2011 г. фериботната компания не е начислявала ДДС за превоза на ТИР-ове и шофьорите им. Тя се позовава на чл. 29 от Закона за ДДС, който гласи, че ставката е нулева, когато се превозват между две държави пътници, стоки и моторни превозни средства, когато те са част от багажа на пътника.\r\n\tНАП смята, че фериботът между двата бряга на Дунав не е международен транспорт на пътници, а става дума за транспорт на стоки. Поради това им е начислено ДДС в размер на 20%. Така съдът трябва да реши дали се превозва пътник и ТИР (водещ е пътникът) или на ТИР и пътник (водещ е ТИР-ът). Ако е първото, не се дължи ДДС. Ако е второто, се дължи.\r\n\tИ двете съдебни инстанции се съгласяват, че НАП е тълкувал разширено закона, смятайки фериботния превоз за услуга по транспорт на стоки. С това тълкуване се стига до недопустимо двойно облагане с ДДС на транспортната услуга. Веднъж тя е част от цената на услугата (навлото – б.р.), определена от съответния превозвач и втори път като част от таксата за фериботния превоз между Оряхово и Бекет. Таксата за ферибота обективно е включена в цената на навлото, определена от спедитора. Тази цена се включва и в определянето на митническата стойност на товара в ТИР-а. Тя подлежат на облагане с мито и ДДС при въвеждането или извеждането им от страната общността.\r\n\tВАС обстойно цитира практика на Съда на ЕС по подобни казуси, в която ясно е посочено, че страните трябва да спазват принципа на данъчния неутралитет – т.е. да се избягва двойно данъчно облагане за едни и същи стоки и услуги. Поради това е допустима и определената със закон нулева ставка по ДДС за фериботните превози.\r\n\t\"От доказателствата по делото е видно, че предмет на процесните доставки са фериботни услуги по транспортиране на пътник (водач на МПС) и МПС, като последното не е предмет на отделна транспорта услуга, отделно от пътника - водач Ревизираното дружество е извършвало услуги по транспорт на пътник (водач на ТИР) и неговия багаж (камион, ТИР), които следва да се считат за една услуга по превоз по смисъла на чл. 29 от ЗДДС\", завършва съдебното решение.\r\n\tПо това делото НАП е осъдена да плати 9000 лв разноски.", "date": "2017.07.21", "title": "Синджири без кози, фериботи, ТИР-ове: Премиерът в света на правото"}
{"url": "http://www.mediapool.bg/kitai-i-rusiya-provezhdat-savmestni-voennomorski-ucheniya-v-baltiyskiya-region-news266942.html", "text": "Китай и Русия започнаха днес съвместни военноморски учения в пристанище Балтийск в руската Калининградска област, съобщи ДПА.\r\n\t\"За първи път в историята на руско-китайските отношения китайски военни кораби посещават Балтийск\", заяви представител на Балтийския флот на Русия.\r\n\tРусия се стреми към изграждане на по-силни връзки с Китай през последните три години в момент, когато е в конфронтация със Запада заради конфликта в Украйна.\r\n\tВ последните години Русия увеличава военната си активност в балтийския регион, а това тревожи бившите съветски републики Литва, Латвия и Естония, които сега са членове на НАТО, и предизвиква дебати в Швеция и Финландия дали те да се присъединят към алианса.", "date": "2017.07.21", "title": "Китай и Русия провеждат съвместни военноморски учения в балтийския регион"}
{"url": "http://www.mediapool.bg/sblasatsite-mezhdu-buntovnitsi-i-dzhihadisti-v-siriyskata-provintsiya-idlib-eskalirat-news266941.html", "text": "Боевете между сирийски бунтовници, подкрепяни от Анкара и страните от Персийския залив, и джихадисти от бившия клон на Ал Каида в сирийската провинция Идлиб, на границата с Турция, днес ескалираха, съобщи кореспондент на Франс прес и Сирийският център за наблюдение на човешките права (СЦНЧП).\r\n\tВ сблъсъците участват влиятелната ислямистка бунтовническа групировка \"Ахрар аш Шам\" и \"Хаят Тахрир аш Шам\" (известна също като \"Комитет за освобождаване на Леванта\") - коалиция, водена от бившия клон на Ал Каида, Джебхат Фатах аш Шам (преди Фронт ан Нусра).\r\n\tПо данни на СЦНЧП при боевете от вторник насам са убити 65 души, в това число 15 цивилни.\r\n\tПровинция Идлиб в Северозападна Сирия е един от последните райони в страната, които режимът на Башар Асад не контролира.\r\n\tБоевете бързо се разраснаха из цялата провинция, достигайки тази нощ ключовия контролно-пропускателен пункт на границата с Турция Баб ал Хауа, който досега беше под контрола на \"Ахрар аш Шам\".\n\n\r\n\t\"В момента има сблъсъци във вътрешността на пункта. Тук е истинско бойно поле\", посочи за Франс прес директорът на СЦНЧП Рами Абдел Рахман.\r\n\tКореспондентът на АФП съобщи, че до ранните часове тази сутрин са се водили боеве близо до селището Рам Хамдан, в източната част на провинцията. Чували са се силни експлозии и грохот на тежки оръжия.\r\n\tДо скоро \"Ахрар аш Шам\" и \"Тахрир аш Шам\" бяха съюзници в коалиция, която през 2015 г. прогони правителствените войски от почти цялата територия на провинция Идлиб.\r\n\tНапрежението обаче се изостри и се стигна до сблъсъци, след като \"Ахрар аш Шам\" издигна знамето на сирийската революция в град Идлиб - административен център на едноименната провинция.\r\n\tНа фона на тези стълкновения избухнаха протести в няколко населени места в провинцията, включително в бастиона на \"Ахрар аш Шам\" - град Саракеб. Един човек е бил убит, а друг - ранен, след като джихадистите открили огън срещу демонстранти при протестите в града в сряда и вчера. Качени в социалните мрежи клипове показаха как протестиращи скандират лозунги срещу бившия клон на Ал Каида, след което се чува стрелба.", "date": "2017.07.21", "title": "Сблъсъците между бунтовници и джихадисти в сирийската провинция Идлиб ескалират"}
{"url": "http://www.mediapool.bg/sadiya-virzhiniya-petrova-shte-gleda-deloto-ktb-news266960.html", "text": "Съдия Виржиния Петрова от Специализирания наказателен съд ще гледа делото за присвояване на над 2,765 млрд. лева от Корпоративна търговска банка (КТБ). От спецсъда съобщиха, че делото е било разпределено на случаен принцип на съдия Петрова, след като бил отстранен проблем със сървъра във Висшия съдебен съвет.\r\n\tПреди да стане съдия в спецсъда тя правораздаваше в Софийския районен съд. Медиите искаха да присъстват на разпределението на делото, но от съда не организираха публично разпределение.", "date": "2017.07.21", "title": "Съдия Виржиния Петрова ще гледа делото \"КТБ\""}
{"url": "http://www.mediapool.bg/sotir-tsatsarov-dori-edin-sudzhuk-ne-e-dostignal-do-ministar-predsedatelya-news266961.html", "text": "\"Дори един суджук не е достигнал до министър-председателя\",  в петък, представяйки данни от разследването срещу народния представител от ГЕРБ Живко Мартинов за изнудване на местен търговец за общо 4 тона суджук, 60 кг телешка пастърма и филе \"Елена\" за общо 45 000 лева. Според разследващите депутатът многократно заявявал, че деликатесите са за премиера Бойко Борисов. \"Проверката е показала, че дори един суджук не е достигнал до министър-председателя\", подчерта главният прокурор без да спомене нищо за пастърмата и филето", "date": "2017.07.21", "title": "Сотир Цацаров: \"Дори един суджук не е достигнал до министър-председателя\""}
