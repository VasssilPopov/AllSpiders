{"url": "http://www.mediapool.bg/vsichki-prohodi-veche-sa-otvoreni-no-s-opasnost-ot-zaledyavaniya-news270233.html", "text": "“Въпреки предупрежденията над 80% от шофьорите са навлизали в старопланинските проходи с летни гуми в почивните дни“, каза шефът на Агенция “Пътна инфраструктура“ Дончо Атанасов пред бТВ. Заради падналия сняг и счупените дървета проходите “Петрохан“ и \"Троян-Кърнаре\" бяха затворени през уикенда. Движението през Троянския проход бе възстановено в понеделник по обяд, а следобед бе отролен и \"петрохан\", но само за автомобили до 12 тона. По-тежките камиони трябва да ползват обходния път през Искърското дефиле.\r\n\tАтанасов предупреди, че заради рязката промяна на температурите по високите планински места е възможно заледяване на пътищата в проходите и затова шофьорите задължително трябва да карата със зимни гуми.", "date": "2017.10.09", "title": "Всички проходи вече са отворени, но с опасност от заледявания"}
{"url": "http://www.mediapool.bg/ako-obyavi-nezavisimost-kataluniya-avtomatichno-shte-bade-izklyuchena-ot-evropeiskiya-sayuz-news270250.html", "text": "Независима Каталуния би била автоматично изключена от ЕС, към който ще може да се присъедини едва след нов процес на кандидатстване. При това този процес ще трябва да отговаря на определени условия, за да бъде валидиран от 28-те.\r\n\t \r\n\t\r\n\t \r\n\tСтраните членки на ЕС \"няма да признаят Каталуния за държава, след като тя се е самообявила за такава в нарушение на правото и по-специално на испанската конституция\", предупреди вече Жан-Клод Пирис, юрист, специалист по европейско право.\n\n\r\n\t \r\n\tРеферендумът за независимост на Каталуния бе организиран, въпреки че Конституционният съд на Испания го обяви за невалиден. Решенията на съда послужиха за основа на испанското правителство, за да се опита да попречи на вота, понякога с цената на остро критикувано прибягване до сила.\r\n\t \r\n\tРеферендумът не протече при гаранциите, които обичайно се изискват (избирателна комисия, оценители, избирателни списъци, които да са обществено достояние, тайно гласуване). В случай че Каталуния обяви независимост въз основа на този вот, 28-те от ЕС вероятно няма да я признаят. \r\n\t \r\n\tАко в резултат на посредничество Мадрид се съгласи да организира нов законен референдум, спазващ, според него, изискванията на испанската конституция, то тогава резултатът би могъл да проправи пътя към обявяване на независимост, призната от международната общност, като се започне от ЕС. На този етап обаче този сценарий изглежда малко вероятен.\r\n\t \r\n\t\r\n\t \r\n\tОсновополагащите договори на ЕС не предвиждат какво да се прави в случай на отцепване на част от територията на страна членка. Европейската комисия обаче се основава от 13 години на \"Доктрината Проди\", носеща името на нейния бивш председател Романо Проди. \r\n\t \r\n\tТази \"юридическа позиция\" установява принцип, според който една страна, създадена след отцепване в ЕС, няма да бъде смятана автоматично за част от съюза.\r\n\t\"Един нов независим регион ще стане поради своята независимост трета страна спрямо ЕС и всички договори няма да се прилагат повече на негова територия още от първия ден на неговата независимост\", заяви Проди през 2004 г.\r\n\t \r\n\tСледователно отцепилият се регион \"трябва да издигне кандидатурата си, за да стане член на съюза\", а после ще започнат преговори за неговото присъединяване към ЕС, след като 28-те единодушно дадат зелена светлина за това.\r\n\t \r\n\tТези преговори обаче ще бъдат различни от преговорите, водени понастоящем с балканските страни и с Турция, от които ЕС поиска предварително да хармонизират законодателството си с неговото, а също и да съобразяват външната си политика с тази на ЕС и да спазват нормите в областта на човешките права и правовата държава.\r\n\t \r\n\tС Каталуния, която сега е част от държава членка на ЕС, \"това ще бъде по-малко трудно, защото вече има законодателно сходство\", отбелязва дипломат в Брюксел.\r\n\t \r\n\t\r\n\t \r\n\tЕксперти обаче смятат, че в случай на призната независимост, европейците няма да имат никакъв интерес да стигат докрай с \"Доктрината Проди\".\r\n\t \r\n\t\"Ако Рубиконът на независимостта бъде преминат, Европа би могла да загуби всичко, в случай че постави тези страни под карантина. Нейните предприемачи няма да могат повече да инвестират там, нейните младежи да учат там, нейните работници да се движат свободно там, нейните рибари да плават там , казва френският магистрат Ив Кунен в статия за сп. \"Политик етранжер\".\r\n\t \r\n\tПледирайки пред АФП реализмът да вземе връх над праволинейността, специалистът смята, че \"най-разумното решение би било да бъдат договорени едновременно независимост и членство в ЕС\".\r\n\tА междувременно Каталуния трябва да може да продължи да използва еврото. Тази международна валута е използвана като национална валута и извън ЕС, понякога в резултат на общо съгласие с Брюксел, какъвто е случаят с Монако, а понякога и без одобрението на Брюксел, както е при Косово, обявило своята независимост през 2008 г.", "date": "2017.10.09", "title": "Ако обяви независимост, Каталуния  автоматично ще бъде изключена  от Европейския съюз"}
{"url": "http://www.mediapool.bg/finansoviyat-ministar-obeshta-pari-za-hlyab-patishta-i-zrelishta-news270234.html", "text": "\"Ще има и за хляб, и за пътища, и за зрелища\". Така финансовият министър Владислав Горанов обобщи подготвящия се в момента бюджет на държавата за 2018 година, в който ще се заложат 700 млн. лв повече за заплати. Той уточни пред бТВ, че се шегува с думата \"зрелища\", имайки предвид, че държавата финансира дейността на обществените медии.\r\n\tПроектобюджетът ще бъде внесен до края на октомври в Народното събрание, както се изисква по закон.\r\n\tУвеличението на заплатите в системата на сигурността ще е диференцирано, така че работещите на терен полицаи да получат по-голямо увеличение. По-сериозен ръст трябва да получат и военните на по-ниски нива в системата. Специално в МВР се предвиждат 55 млн. лв. повече за заплати спрямо тази година. Средствата за увеличение в армията най-вероятно ще са около 100 млн. лв.\r\n\tВ неделя Горанов съобщи, че средното увеличение на възнагражденията в бюджетната сфера ще бъде около 10%, но все още не е ясен пълният списък на конкретните звена, които ще получат увеличението.\r\n\tГоранов припомни, че заплатите и в частния сектор през последните години растат с почти двуцифрени темпове, но увеличението се усеща повече от \"по-активните и по-добре работещите\", а не толкова от пасивните и социално слабите.\r\n\tВ отговор на въпрос за членството на България в еврозоната министърът посочи, че със сигурност страната отговаря на всички номинални критерии за влизане в чакалнята. Той напомни, че в случая тези номинални критерии не са толкова важни, а доколко България се доближава цялостно като развитие до другите във валутния съюз.\r\n\t“Ако бъдем приети в този клуб, ще достигнем по-бързо доходите в еврозоната“, каза Горанов.\n\n\r\n\tФинансовият министър коментира и скандалното отношение на депутата от ГЕРБ Антон Тодоров към журналиста от Нова телевизия Виктор Николаев. Според Горанов Тодоров си е позволил \"дебелашка шега\". Той по принцип имал \"цветист език\", но иначе бил \"изключително ерудиран мъж\". Все пак Горанов каза, че не иска да защитава Тодоров, но не уцелил \"нито мястото, нито начина, по който да се пошегува с Николаев\". Според министъра обаче Антон Тодоров не бива да губи депутатското си място, защото в парламента имало доста по-тежки случаи на народни представители с повдигнати с обвинения.\r\n\tГоранов окачестви като \"по-безобидна\" размяната на реплики между вицепремиера Валери Симеонов и Виктор Николаев, но според министъра впоследствие реакцията на Симеонов, който поиска извинение от четирите най-големи медии у нас, била \"по-остра\".", "date": "2017.10.09", "title": "Финансовият министър обеща пари за \"хляб, пътища и зрелища\""}
{"url": "http://www.mediapool.bg/merkel-otstapi-pred-hss-za-gorna-granitsa-na-bezhantsite-news270247.html", "text": "Християндемократическият съюз (ХДС) на Ангела Меркел прие искането на сестринската си партия - баварския Християнсоциален съюз (ХСС) за ограничен достъп на бежанци в Германия, което отпуши предстоящите преговори за съставяне на управляваща коалиция между ХДС/ХСС със Свободната демократическа партия и Зелените. Меркел съобщи в понеделник, че официалните преговори започват на 18 октомври.\r\n\tКомпромисът между ХДС и ХСС предвижда в Германия да не се допускат повече от 200 000 бежанци годишно, освен при извънредни ситуации. Това е частична победа на лидера на ХСС и министър-председател на Бавария Хорст Зеехофер, който отдавна настоява за \"таван\", ограничаващ количеството мигранти в страната.\r\n\tСпоразумението е постигнато в неделя вечерта след дълги преговори. Целта е да се понижи броят на нелегалните бежанци, които стремят да попаднат в Германия и по-ефективна борба с незаконния трафик на хора в ЕС. В същото време ще бъдат разширени законодателните рамки за легална миграция, за да се подобрят възможностите за предоставяне на помощ на нуждаещите се от убежище.\r\n\tПредвижда се при извънредни ситуации като хуманитарни кризи, правителството и Бундестагът да приемат специални решения относно притока на бежанци в страната и ЕС, предаде ДПА.\r\n\tОсвен това двете партии се споразумяха пристигащите в Германия претенденти за убежище да пребивават в специални центрове, докато не бъде взето решение за техния статут. В случай на отказ от предоставяне на убежище, бежанците ще бъдат връщани в родината им. Списъкът на безопасните за живеене страни ще бъде разширен с Алжир, Мароко и Тунис.\n\n\r\n\tПоследните ооциологически проучвания показват, че две трети от германците (67 процента) одобряват въвеждането на горна граница за бежанците, както предлага ХСС (до 200 000 годишно). Едва 26% от запитаните отхвърлят такава възможност.\r\n\tЛидерът на Зелените Катрин Гьоринг-Екард заяви, че споразумението между консервативните партии ХДС и ХСС е \"в духа на компромисна формула, като и двете страни знаят, че то ще трае само до първите разговори със свободните демократи и Зелените\".\r\n\tДоговореността между ХДС и ХСС е следствие от това, че на изборите в края на септември двете партии спечелиха общо 33% - най-слабият им изборен резултат от 1949 г. насам. Блокът изгуби 1 милион гласподаватели, които предпочетоха крайнодясната популистка партия \"Алтернатива за Германия\" (АзГ). Успехът на АзГ до голяма степен се дължи на политиката на отворени врати на Меркел, в резултат на която през 2015-16 г. Германия прие над 1 млн. бежанци. АзГ спечели около 13% на изборите и има 92-ма депутати в Бундестага, където е трета политическа сила.\r\n\tСоциалдемократите, които бяха младши коалиционен партньор на Меркел от 2013 г. досега, се сринаха до 21% и решиха да останат в опозиция.\r\n\tТака Меркел се изправи пред перспективата да сглоби коалиция \"Ямайка\" (според цветовете на ямайския флаг-бел.ред.) между нейния дясноцентристки блок, либералните свободни демократи и Зелените – три формации, чиито възгледи се разминават по ключови въпроси, като се започне от околната среда, мине се през производството на автомобили и се стигне до бъдещето на Европа.\r\n\tКонфликтът между сестринските партии ХДС -ХСС за имиграцията трае близо две години. За ХСС беше изключително важно да наложи условието си за ограничаване на бежанците, тъй като Бавария пое основната мигрантска вълна през 2015 г. Освен това, ако за Германия изборите приключиха, ХСС влиза в нова предизборна кампания за провинциалните избори догодина, като желанието й е да запази доминацията си в местния парламент.\r\n\tХристияндемократическият съюз и Християнсоциалният съюз се очаква да поканят първо Свободната демократическа партия (либералите), а после и Зелените за разговорите на 18 октомври. На 20 октомври ще има проучвателни дискусии с всички партньори заедно, уточни канцлерът.", "date": "2017.10.09", "title": "Меркел отстъпи пред ХСС за горна граница на бежанците"}
{"url": "http://www.mediapool.bg/berluskoni-dari-putin-s-brodirana-zavivka-s-tyahna-snimka-news270248.html", "text": "Бившият италиански премиер Силвио Берлускони е посетил Сочи за рождения ден на руския президент Владимир Путин и му е подарил голяма бродирана завивка за легло с тяхна обща снимка, предаде италианският вестник \"Кориере дела Сера\", цитиран от руската .\r\n\tКомпанията за спално бельо, която е ушила завивката, е потвърдила информацията пред РИА Новости и е обяснила, че изработката й е отнела шест часа.\r\n\tИзбродираната снимка показва Берлускони и Путин, ръкувайки се на фона на известни руски и италиански изгледи като Колизеума в Рим и катедралата ,\"Свети Василий Блажени\" в Москва.\r\n\tРожденият ден на Путин е на 7 октомври. С Берлускони имат дългогодишни официални и приятелски връзки. Те редовно си гостуват един на друг в държавни и лични визити.\r\n\tЗа последно през септември 2015 г. Берлускони гостува в Крим, а няколко месеца по-рано посети Путин в планината Алтай по време на ваканцията на руския лидер.", "date": "2017.10.09", "title": "Берлускони дари Путин с бродирана завивка с тяхна снимка"}
{"url": "http://www.mediapool.bg/dav-se-izvini-za-rasistka-reklama-news270246.html", "text": "Козметичната марка Дав (Dove), собственост на холандския гигант Юниливър (Unilever PLC), се извини за реклама на душ гел, която бе критикувана, че е расистка, предадоха световните агенции.\r\n\tТрисекундният клип е бил качен в петък в американската страница във Фейсбук на \"Дав\". Той показва чернокожа жена, която си сваля фланелката, изпод която се появява бяла жена, която на свой ред си сваля фланелката и се появява азиатка. Това предизвика гнева на социалните мрежи, а някои потребители си спомниха за реклама на сапун от края на ХІХ или началото на ХХ век, показваща чернокожи, които след като са се натъркали с рекламирания сапун стават бели.\r\n\t\"Да си черен означава ли да си мръсен и нежелан?\", пита потребителят @Social_Heretic, призовавайки за бойкот на продуктите на \"Дав\" и \"Юниливър\".\r\n\t“Накратко, расизмът се завръща в модата и марките търсят печалба от това\", пише потребителят @Beatrix B. на френски.\r\n\tОт компанията обясниха, че целта на рекламата е била да покаже, че техният продукт е подходящ за всеки тип кожа, но признаха, че подходът им е бил грешен. Видеото е свалено, а компанията поднесе извиненията и каза, че съжалява за нанесената обида.\n\n\r\n\t\"Това не представя разнообразието на истинската красота, ценена от \"Дав\", която е в основата на убежденията ни, и това не трябваше да се случва,\" посочва компанията в изявление по повод рекламата.", "date": "2017.10.09", "title": "\"Дав\" се извини за расистка реклама"}
{"url": "http://www.mediapool.bg/tsenzurageit-anton-todorov-podade-ostavka-valeri-simeonov---ne-news270249.html", "text": "Депутатът от ГЕРБ Антон Тодоров, който си позволи да заплаши журналист в телевизионен ефир, подава оставка и напуска парламента, съобщи той в понеделник. Така управляващата партия, застигната едновременно от няколко шумни скандала, включително за роднински назначения, се опитва да санира имиджа си и да постигне примирие поне на медийния фронт, като се има предвид сериозната реакция на медийната гилдия в защита на журналиста Виктор Николаев. Този ход обаче изглежда и неискрен, и половинчат, като се има предвид изразената от управляващите подкрепа за Тодоров, както и това, че вицепремиерът Валери Симеонов от съуправляващите \"Обединени патриоти\", който също заплаши водещия Виктор Николаев, няма никакво намерение да се прощава с поста си. Нещо повече, Симеонов възнамерява да съди най-големите електронни медии, които не са поднесли исканото от него извинение за критиките си, че е заплашвал журналист.\r\n\tВ същото време журналисти са организирали протест в сряда сутринта пред МС.\r\n\tМалко след като политикът обяви оставката си, телевизия \"Канал 3\", в която той води \"Документите с Антон Тодоров\", съобщи, че предаването му се прекратява незабавно, \"но не за да осъдим Антон Тодоров, който вече се извини за неуместния си коментар в студиото на сутрешния блок на Нова телевизия, а за да подкрепим колегите си\".\r\n\t \r\n\t\n\n\r\n\tИзточници от ГЕРБ заявиха пред Mediapool, че за разлика от разиграния театър с подадената и отхвърлена оставка на , тази на Антон Тодоров щяла да бъде приета.\r\n\tВ петък сутринта, по време на участието си в сутрешния блок на Нова телевизия, Тодоров отправи  към водещия Виктор Николаев, че използва \"силни думи\", които могат да му \"изядат хляба\". Депутатът дори намекна, че доскорoшната екранна партньорка на журналиста – Анна Цолова, се е разделила с поста си заради подобни непремерени въпроси. Повод за предупреждението му стана думата \"шайка\", използвана журналиста във връзка с компрометираната процедура за купуване на бойни самолети. Думата \"шайка\" е заимствана заглавието на книгата на Антон Тодоров \"Шайка - Бойко, Росен, Цецо и другите\", издадена през 2013 г. , в която той заклеймява тогавашното управление на ГЕРБ. Впоследствие обаче Антон Тодоров по незнайни причини се сближи с Бойко Борисов и през тази година влезе в депутатските листи на партията.\r\n\tСкандалът \"Цензурагейт\", наречен по аналогия с останалите \"гейтове\" в държавата,  на журналисти, граждани и политици. Вследствие Тодоров обяви още в петък, че поднася извиненията си на журналиста, макар че бил разбран \"превратно\".\r\n\t\r\n\tВ понеделник той отново заяви, че не е заплашвал журналиста, но е решил да подаде оставка. Придържайки се към удобната теза, че е разбран превратно, Тодоров твърди, че сам стигнал до решението да се оттегли – но не защото е постъпил неправилно, а \"заради опитите моята реплика да бъде превърната в етикет на партията, от която съм избран, на нейния лидер и милионите хора, гласували за нея, моля да приемете оставката ми като народен представител.\"\r\n\t\"Въпреки убеждението ми, че съм разбран напълно превратно и думите ми в ефира на Нова телевизия бяха изтълкувани абсолютно погрешно, въпреки поднесените от мен публично извинения, атаката не само не спира, но и повлича след себе си авторитета на ГЕРБ, на нашия лидер и цялото ръководство\", посочва Тодоров, поднасяйки още веднъж извинения \"към журналиста Виктор Николаев, към зрителите на Нова ТВ и към всички български медии, които волно или неволно съм засегнал с участието си\".\r\n\tДепутатът отново отдава масовото възмущение от поведението му на \"олигархията, задкулисието и техните командири\", заради разкритията които правил, включително и за кадри на бившите тайни служби.\r\n\t\"На всички, които ще използват този морален акт, бързам да заявя, че решението е единствено и изцяло мое, съобразено единствено и само със собственото ми разбиране за носене на политическа отговорност. На всички, които ще побързат да спекулират с това мое решение, искам да кажа, че оставам с ГЕРБ и ще продължа да работя за развитието на партията и нейните политики\", завършва писмото си Тодоров.\r\n\tНяколко часа по-рано в понеделник журналистът Виктор Николаев благодари в ефир на всички, които от петък насам са изразили подкрепата си за свободата на словото, отбелязвайки, че по този начин .\r\n\t\r\n\tВицепремиерът Валери Симеонов, който в петък сутринта също предупреди в ефир Виктор Николаев, че ако е \"злонамерен\", може да му спретне \"Викторгейт\", обаче възнамерява да води докрай войната си с медиите, които твърдят, че е заплашвал водещия.\r\n\tЗа разлика от Тодоров, Симеонов така и не се извини за поведението си, а вместо това даде 24-часов ултиматум на БНТ, БНР, бТВ и Нова телевизия да му се извинят, че го клеветили с коментарите си, че е отправял заплахи. След изтичането на този срок, вицепремиерът уточни, че ще съди четирите национални медии, въпреки че не стана ясно точно за какво.\r\n\tМеждувременно  засега единствено е отговорило официално на Симеонов, обръщайки му внимание, че \"не вижда никаква причина да поднася извинения за това, че Радиото изпълнява задълженията си на обществена медия\".\r\n\t\"Ръководството изцяло подкрепя журналистите в медията и категорично отхвърля всякакви заплахи и опити за оказване на пряк или косвен натиск върху тях в изпълнение на професионалното им право и задължение да водят диалог, да задават въпроси и да очакват отговори в интерес на българското общество\", се казва в позицията на БНР по случая, публикувана в понеделник.", "date": "2017.10.09", "title": "\"Цензурагейт\": Антон Тодоров подаде оставка, Валери Симеонов - не"}
{"url": "http://www.mediapool.bg/stoltenberg-ne-iskame-nova-studena-voina-s-rusiya-news270252.html", "text": "Генералният секретар на НАТО Йенс Столтенберг заяви, че алиансът не иска \"нова Студена война\" с Русия въпреки опасенията на страните членки във връзка със струпването на руски войски по границата с НАТО, съобщи Асошиейтед прес.\r\n\t \r\n\tТой говори в края на четиридневната Парламентарна асамблея на НАТО, която се провежда в Букурещ.\r\n\t \r\n\t\"Ние сме обезпокоени от . . . липсата на прозрачност (на Русия), когато става дума за военни учения\", посочи Столтенберг.\n\n\r\n\t \r\n\tТой спомена руско-беларуската операция през септември, включваща хиляди войници, танкове и самолети, която се състоя в Беларус, на източната граница на НАТО. \r\n\t \r\n\tСтолтенберг обаче добави: \"Русия е наш съсед. . . ние не искаме да изолираме Русия. Не искаме нова Студена война\".\r\n\t \r\n\tТой каза, че 29-членният алианс е засилил въздушния патрул в Черно море \"в отговор на агресивните действия на Русия в Украйна\".\r\n\t \r\n\tГенералният секретар на НАТО също така подчерта в речта си пред Парламентарната асамблемия, че Европейският съюз не може да развие собствена система за отбрана извън НАТО, предаде Аджерпрес.\r\n\t \r\n\t\"Много добре е, че ЕС развива собствена система за отбрана в допълнение към Северноатлантическия алианс. Алиансът иска това нещо от дълго време\", посочи той.\r\n\t \r\n\t\"Но е важно да подчертаем, че системата за европейска отбрана не може да замести системата на НАТО, а трябва да бъде вътре в рамките на НАТО\", подчерта още Столтенберг.\r\n\t \r\n\tСъщевременно той призова страните членки на алианса са отделят повече пари за отбрана и благодари на Румъния за приноса й.", "date": "2017.10.09", "title": "Столтенберг: Не искаме нова Студена  война с Русия"}
{"url": "http://www.mediapool.bg/es-se-podgotvya-za-vazmozhen-proval-na-pregovorite-s-velikobritaniya-za-brekzit-news270253.html", "text": "Докато британското правителство е разяждано от вътрешни борби, европейците започнаха тиха подготовка за евентуален провал на преговорите за Брекзит, при който Великобритания може да изхвърчи от Европейския съюз след 18 месеца, без да е постигнала сделка.\r\n\t \r\n\tМей заплаши преди време, че е по-добре да няма споразумение, отколкото да сключи лошо такова за страната си, но колегите й от ЕС все още гледат на този сценарий като на най-малко вероятния, понеже според тях той ще навреди много повече на острова, отколкото на континента.\r\n\t \r\n\tСлед неувереността, която струеше от конгреса на партията й миналата седмица, преди важните срещи в Брюксел през следващите две седмици, дипломати и официални лица в европейската столица и в големите държави членки обаче казват, че започват да се готвят целенасочено за непредвидена ситуация, при която отношенията ЕС-Великобритания изпадат в правен вакуум през март 2019 година. Те призовават компаниите да направят същото. \n\n\r\n\t \r\n\tПредставители на германските власти казват, че през последните месеци изразходват точно толкова енергия да измислят как да се справят с такъв развой на събитията, колкото се готвят и за уреждане на Брекзит чрез споразумение. Съюзът на германските индустриалци призова в четвъртък фирмите в най-развитата икономически страна в ЕС, че би било \"наивно\" да не се подготвят за \"много твърдо излизане\".\r\n\t \r\n\tПодобно на Мей, която в петък отхвърли призивите на някои депутати за оставка, главният преговарящ на ЕС Мишел Барние казва, че целта му е излизането на страната от блока да стане организирано. Барние обаче предупреди нееднократно, че му е даден мандат от евролидерите да помогне за подготовката при евентуален неуспех, и редовно призовава бизнеса да се подсигури за възможно най-лошия развой на събитията.\r\n\t \r\n\t\"Искаме да сме готови за всякакъв сценарий, включително за такъв без сделка\", каза Барние пред представители на предприемачите и работниците, след като преговорите започнаха през юли. Със сделка или не, това е \"основополагащ въпрос\", каза той, след като през август не бе постигнат особен напредък.\r\n\t \r\n\t\"Това чувство се засилва, категорично\", каза високопоставен представител на ЕС по повод притесненията, че преговорите може да се провалят, не защото Великобритания вижда в това икономически ползи, както е казвала Мей, а защото британската вътрешна политика може да изпадне в задънена улица, което от своя страна е възможно да предизвика изпускане на разумния краен срок за сключване на договор за излизането от ЕС.\r\n\t \r\n\tСпоред мнозина говоренето за провал на преговорите е част от блъфирането и контраблъфирането в преговорния процес. Проблемите в правителството на Мей обаче са признак според мнозина от другата страна на Ламанша, че страната е толкова разделена, че може да се окаже неспособна да постигне сделка.\r\n\t \r\n\t\"Необходимо е да имате предвид, че това не е рационален процес\", каза гореспоменатият представител на ЕС, повтаряйки всеобщо мнение, че гласуването за Брекзит поначало не бе икономически обосновано. \"Така че не е изключено те отново да не се съобразят с това какво е нужно от икономическа гледна точка и да се окажем ръба на ръба на политически провал\".\r\n\t \r\n\t\r\n\t \r\n\tХора, близки до преговорния екип на Барние, привлякоха миналия месец вниманието върху нов законодателен акт, предназначен да защити пазара на въглища в ЕС от хаотично излизане на Великобритания и действия, които да накарат клиринговите къщи, работещи с деноминирани в евро ценни книжа, да се преместят от Лондон на континента. Това са примери за плановете на Брюксел за действие при непредвиден развой на преговорите за Брекзит.\r\n\t \r\n\t\"Това е безотговорен подход. И колкото повече продължава по този начин, толкова повече подобни стъпки ще виждаме\", каза източник от ЕС във връзка с липсата на отчетлив напредък в преговорите.\r\n\tДруго високопоставено длъжностно лице заяви: \"Имаме пълни основания да се притесняваме и европейската промишленост трябва да гледа на това по-сериозно\". Британският министър за Брекзита Дейвид Дейвис ще се върне в Брюксел тази седмица за пети кръг от преговорите с Барние. Но представителите на ЕС нямат почти никакви очаквания за пробив по ключовите въпроси по развода; напредък който ще позволи на евролидерите да си уговорят среща с Мей следващата седмица и ще ги склони да започнат да обсъждат бъдещо споразумение за свободна търговия.\r\n\t \r\n\tОсвен неяснотата как ще функционира новата граница на ЕС с Ирландия и разногласията за правата на емигрантите след Брекзит, въобще няма изгледи да бъде решен скоро спорът за десетки милиарди евро, които Брюксел твърди, че Великобритания трябва да плати на тръгване.\r\n\t \r\n\tВисокопоставен дипломат от страна, която Великобритания принципно смята за свой съюзник по въпросите на ЕС, нарече \"невъобразима арогантност\" предложението на британците да платят само 20 милиарда евро като \"сметка за Брекзит\", която по оценки на ЕС възлиза може би на 60 милиарда евро. Според него Мей трябва да укроти хардлайнерите в правителството си, които отказват да платят такава сума.\r\n\tМалцина от партньорите на Великобритания в преговорите виждат някаква полза от това министър-председателят да бъде сменен сега. Това ще отнеме още време, каквото никоя от страните няма, тъй като шансовете Лондон или Брюксел да се съгласят да удължат крайния срок за Брекзит изглеждат ограничени.\r\n\t \r\n\t\"С Борис Джонсън на премиерския пост, преговорите щяха да бъдат по-лесни\", смята дипломат от ЕС. Британският външен министър разкритикува инициативата на Мей за сделка, при която Великобритания да остане обвързана с някои от правилата на ЕС поне през преходен период.\r\n\t \r\n\t\"Можехме да си спестим цялото това анализиране, понеже той щеше да запрати преговорите право в пропастта\", каза дипломатът.\r\n\t \r\n\tЗа мнозина вариантът за изпадане в правен вакуум е малко вероятен. \r\n\t \r\n\tВъпреки че британски министри говорят за предвещавана сделка, при която Великобритания няма да спазва правилата на ЕС и едновременно с това ще запази достъпа си до пазара, европейски официални лица предупреждават, че времето на Лондон изтича и ще е трудно да се намери друго решение, освен нещо подобно на статута на Норвегия. Тя е част от европейския пазар и приема правилата на ЕС, без да има право на глас по тях.\r\n\t \r\n\t\"Много скоро ще бъде Норвегия или нищо\", каза един от тях.", "date": "2017.10.09", "title": "ЕС се подготвя за възможен провал на преговорите с Великобритания за Брекзит"}
{"url": "http://www.mediapool.bg/koalitsionno-upravlenie-v-holadiya-sled-208-dni-pregovori-news270254.html", "text": "Лидерите на четири холандски партии се договориха по проект за управленска програма на ново десноцентристко коалиционно правителство след 208 дни преговори, съобщи Асошиейтед прес.\r\n\t \r\n\tСега проектът ще бъде представен на депутатите на четирите партии, които може да внесат минимални изменения в текста.\r\n\t \r\n\tОчаква се премиерът Марк Рюте, ръководител на деснолибералната Народна партия за свобода и демокрация, да обяви официално управленската програма утре заедно с лидерите на християндемократите, на центристката партия \"Демократи-66\" и на консервативния Християнски съюз.\n\n\r\n\t \r\n\tСлед изборите от 15 март тази коалиция ще има минимално парламентарно мнозинство от един глас.", "date": "2017.10.09", "title": "Коалиционно управление в Холадия след 208 дни преговори"}
{"url": "http://www.mediapool.bg/diplomaticheski-skandal-mezhdu-sasht-i-turtsiya-news270256.html", "text": "Американското посолство в Анкара и турското посолство във Вашингтон заявиха, че временно спират всички неимиграционни визови услуги, като казаха, че трябва да преоценят взаимните си ангажименти във връзка със сигурността на своя персонал, съобщиха световните агенции.\r\n\t \r\n\tМиналата седмица САЩ заявиха, че са \"дълбоко обезпокоени\" от ареста на служител на американското генерално консулство в Истанбул по обвинения в нарушаване на конституцията и опит за сваляне на турското правителство.\r\n\t \r\n\t\"Събитията напоследък карат правителството на САЩ да преоцени ангажимента на правителството на Турция към сигурността на американската дипломатическа мисия и персонал\", каза посолството на САЩ в Анкара.\n\n\r\n\t \r\n\t\"С цел да бъде намален до минимум броят на посетителите в посолството и консулствата ни, докато се извършва тази преоценка, с незабавно действие прекратяваме всички неимиграционни визови услуги във всички дипломатически обекти на САЩ в Турция\", заяви посолството.\r\n\t \r\n\tМярката засяга визите в областта на туризма, бизнеса, медицинското лечение, временната заетост, обучението, медиите, дипломатическата дейност.\r\n\t \r\n\tТурция последва примера на САЩ, като заяви, че временно спира всички неимиграционни визови услуги във всички турски дипломатически обекти в САЩ.\r\n\t \r\n\t\"Събитията напоследък карат турското правителство да преоцени ангажимента на правителството на САЩ към сигурността на турската дипломатическа мисия и персонал\", каза турското посолство във Вашингтон.\r\n\t \r\n\tНапрежението между САЩ и Турция се покачва заради американската подкрепа за кюрдските Сили за защита на народа (СЗН) в Сирия, които са смятани от Анкара за продължение на забранената Кюрдска работническа партия (ПКК).\r\n\t \r\n\tТурция също така настоява САЩ да екстрадират ислямския духовник Фетхуллах Гюлен във връзка с опита за преврат през юли 2016 г.", "date": "2017.10.09", "title": "Дипломатически скандал между САЩ и Турция"}
{"url": "http://www.mediapool.bg/griynpiys-otnovo-prizova-bryuksel-da-ogranichi-izkopaemite-goriva-news270245.html", "text": "Представители на международната неправителствена организация \"Грийнпийс\" за пореден път настояха на демонстрация в Брюксел Еврокомисията да ограничи допълнително използването на изкопаеми горива.\r\n\tПриродозащитници от няколко европейски държави, сред които и жители на Перник, разпънаха голям плакат непосредствено до сградите на Европейската комисия и на Европейския съвет в Брюксел в понеделник сутринта. Кръговото движение \"Шуман\" в Европейския квартал е било блокирано в ранните часове на деня, а шестте улици към него са били залети с биоразградима боя, за да наподобяват слънчеви лъчи, съобщиха от организацията, цитирана от БТА.\r\n\tМестни медии съобщиха за това покрай намесата на пожарната, изпратена да почисти пътя. Според данни на полицията се очаква заради ранния час на проявата движението през тази ключова пътна артерия да не е било твърде затруднено.\r\n\tПриродозащитниците настояват ЕС да прекрати използването на въглища и отбелязват, че повечето домакинства и по-малки предприятия вече преминават на възобновяема енергия. От организацията коментират, че е време европейската политика в областта на енергетиката да загърби големите корпорации, инвестирали в замърсяващи производствени системи.\r\n\tУточнява се, че ЕС е пред решение за бъдещето на енергетиката, като ЕК е представила предложенията си миналата година, а Европейският парламент предстои да се произнесе догодина. Днешната проява на природозащитниците е едно от седемте подобни събития, предназначени да привлекат вниманието и насрочени в Белгия, Великобритания, Швейцария и Холандия.", "date": "2017.10.09", "title": "\"Грийнпийс\" отново призова Брюксел да ограничи изкопаемите горива"}
{"url": "http://www.mediapool.bg/amerikanski-senator-tramp-mozhe-da-predizvika-treta-svetovna-voina-news270255.html", "text": "Американският сенатор Боб Коркър заяви, че президентът на САЩ Доналд Тръмп може да предизвика трета световна война със своите действия, съобщиха световните агенции. \r\n\t \r\n\tВ интервю за в. \"Ню Йорк таймс\" републиканецът Коркър, който е председател на комисията по външни работи на Сената, каза, че Тръмп се държи все едно е в риалити шоу.\r\n\t \r\n\t\"Той ме тревожи. Той трябва да тревожи всеки, който е загрижен за нашата страна\", заяви сенаторът.\n\n\r\n\t \r\n\tКоркър предупреди, че с безразсъдното си поведение Тръмп рискува да постави САЩ \"на пътя към трета световна война\".\r\n\t \r\n\tСпоред сенатора президентът нееднократно е вредил на дипломатическите усилия на САЩ в международен план със своите коментари в Туитър.\r\n\t \r\n\tКоркър изрази задоволство от това, че до Тръмп има хора като министъра на отбраната Джеймс Матис, държавния секретар Рекс Тилърсън и ръководителя на канцеларията на Белия дом Джон Кели, които по думите му \"помагат нашата страна да не изпадне в хаос\".\r\n\t \r\n\tПреди това Тръмп обвини Коркър за ядрената сделка с Иран в поредица от нападки в Туитър, които предизвикаха остри ответни коментари от сенатора.\r\n\t \r\n\t\"Сенатор Боб Коркър ме \"молеше\" да го подкрепя за преизбиране в Тенеси. Аз казах \"не\" и той отпадна\", написа президентът. \r\n\t \r\n\t\"Той също така искаше да бъде държавен секретар, а аз казах \"не, благодаря\". Той също така до голяма степен е отговорен за ужасяващата сделка с Иран\", заяви Тръмп.\r\n\t \r\n\t\"Затова напълно мога да очаквам Коркър да бъде отрицателен глас и да пречи на нашия велик дневен ред\", каза президентът.\r\n\t \r\n\tКоркър отвърна с изявление, в което каза: \"Срамота е, че Белият дом се е превърнал в забавачка за възрастни хора. Някой очевидно е пропуснал смяната си тази сутрин.\"", "date": "2017.10.09", "title": "Американски сенатор: Тръмп може да предизвика трета световна война"}
{"url": "http://www.mediapool.bg/bezpretsedentno-upravlyavashtite-provaliha-zasedanieto-na-ksns-news270230.html", "text": "В момент на остри сблъсъци и размяна на корупционни обвинения между лагерите на управляващите и президента и БСП, заседанието на Консултативния съвет по национална сигурност (КСНС) за пръв път в историята му беше прекратено предсрочно, без каквото и да е позиция, а обсъждането на антикорупциинни мерки остана за друг път.\r\n\t \r\n\tПрезидентът Румен Радев, който е домакин на КСНС, се опита да спаси доколкото може авторитета си, съобщавайки, че поради международни ангажименти членове на съвета са си тръгнали и той бил принуден да прекрати заседанието и да насрочи ново на 17 октомври.\r\n\t, каза Радев, който говори сам пред журналисти, а не каквато е досегашната практика да излезе и обобщи решенията заедно с други членове.\r\n\tПровалилото се заседание трая три часа и половина, колкото обикновено продължават подобни срещи.\n\n\r\n\tУправляващата коалиция ГЕРБ - \"Обединените патриоти\" във видимо съгласувана акция бламира заседанието, което беше насрочено преди повече от месец. Ръководството на \"Обединени патриоти\" изобщо не се появи на \"Дондуков\" 2, като липсваха тримата му лидери – вицепремиерите Валери Симеонов и Красимир Каракачанов, както и парламентарният началник на формацията Волен Сидеров.\r\n\tПремиерът Бойко Борисов пристигна час и половина след началото на съвета, тъй като преди това проведе среща с ръководството на оръжейния завод \"Емко\", чиито служители протестираха пред Министерския съвет, точно срещу президентството.\r\n\tЗаседанието мина и без вицепремиера по съдебната реформа и външен министър Екатерина Захариева, а по средата му си тръгнаха зам.-председателят на ГЕРБ Цветан Цветанов, финансовият министър Владислав Горанов и лидерът на ДПС Мустафа Карадайъ. Цветанов обясни напускането си със среща в Брюксел. До края не остана и лидерът на \"Воля\" Веселин Марешки.\r\n\tФактът, че ръководителите на изпълнителната, законодателната, съдебната власт и президентът се провалиха именно в постигането на дори формално съгласие около мерките за борба с корупцията, отговаря напълно на реалното положение на нещата. Неистовите усилия на държавата да сложи ръка върху частните заводи \"Емко\" и \"Дунарит\" са една от темите с корупционен привкус, заради която Борисов не успя да стигне навреме до президентството. Освен това почти всяка седмица, дори всеки ден, избухват малки и големи \"гейтове\" - за роднински назначения във властта, \"ЦУМгейт\", \"Суджукгейт\", а от миналата седмица – и \"Цензурагейт\".\r\n\t, заяви Радев видимо раздразнен след заседанието на съвета.\r\n\tБойко Борисов, който си тръгна по-рано, не коментира нищо. Правосъдният министър Цецка Цачева заяви, че отсъствието на министри се дължи на техни командировки зад граница и отрече да става въпрос за \"бойкот\". По-късно и зам.-председателят на ГЕРБ Цветан Цветанов отхвърли обвиненията от страна на БСП, че е бойкотирал заседанието, а в късния следобед дойде и реакция от правителството. \r\n\t, заявиха от правителствената пресслужба.\r\n\tЛипсата на кворум или липсата на дори формална обща позиция на членовете на КСНС е без прецедент в досегашната история на този орган. До подобна ситуация не се е стигало нито по време на напрежението между СДС и Петър Стоянов, нито при обтегнатите отношения между първото правителство на ГЕРБ и президента Георги Първанов.\r\n\t\r\n\tДържавният глава коментира, че \"корупцията пряко или косвено бърка в джоба на всеки български гражданин и го поставя в унизително положение\".\r\n\t, каза Радев.\r\n\tКонфликтът между Радев и управляващата партия започна заради нежеланието на ГЕРБ да изпълни искането на държавния глава за купуването на изтребители \"Грипен\" за 1.5 млрд. лева. През последните седмици напрежението нарасна, след като Радев обяви, че е готов да \"влезе в битка\" с управляващите, а от ГЕРБ индиректно го обвиниха в корупция около избора на нови изтребители.\r\n\t\r\n\t \r\n\tСлед заседанието на КСНС правосъдният министър Цецка Цачева каза, че случилото се не е \"бойкот\", а се дължи на предварително насрочени командировки. \r\n\t \r\n\t, каза Цачева.\r\n\t \r\n\tПо думите й премиерът Бойко Борисов пък е влязъл в заседателната зала в достатъчно рано, за да присъства на част от докладите и дебатите в КСНС.\r\n\t \r\n\t, добави Цачева.\r\n\t \r\n\tПопитана дали липсата на кворум е лош знак от страна на политиците по отношение на борбата с корупцията, Цачева заяви, че двете теми не са свързани. \r\n\t \r\n\t, каза Цачева. \r\n\t \r\n\tПо-късно в понеделник Цветан Цветанов обясни от своя страна, че участва в заседание на Съвместната група за парламентарен контрол на дейността на Агенцията на Европейския съюз за сътрудничество в областта на правоприлагането (Европол).\r\n\t \r\n\t\r\n\t\t, каза Цветанов. \r\n\t\r\n\t\t \r\n\t\r\n\t\tТой съобщи, че във форума ще участват и народните представители Димитър Лазаров (ГЕРБ), Филип Попов (БСП) и Мустафа Карадайъ (ДПС). \r\n\t\r\n\t\t \r\n\t\r\n\t\t, каза Цветанов. \r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\t\tПо-късно в понеделник от правителствената информационна служба съобщиха, че кабинетът  \"изразява пълна подкрепа на усилията на президента да консолидира институционалните действия в борбата с корупцията и ще продължи да участва активно в този процес\". \r\n\t\t\r\n\t\t\t \r\n\t\t\r\n\t\t\t, посочват от МС.\r\n\t\t\r\n\t\t\t \r\n\t\t\r\n\t\t\tОттам уточняват, че отсъствието на вицепремиерите Екатерина Захариева и Красимир Каракачанов, както и по-ранното тръгване на министъра на финансите Владислав Горанов е \"обосновано с международни ангажименти\".\r\n\t\t\r\n\t\t\t \r\n\t\t\r\n\t\t\tЗам. министър-председателят по правосъдната реформа и министър на външните работи Екатерина Захариева е във Варшава за участие в среща на министрите на външните работи във формат Букурещ - Б 9, на която първите дипломати на държавите членки на НАТО от Източния фланг обсъждат подготовката за срещата на най-високо равнище на Алианса през 2018 г. и изпълнението на решенията от Срещата на върха във Варшава през 2016 г., предизвикателства пред сигурността и въпроси на Общата политика за сигурност и отбрана на ЕС, допълват от МС.\r\n\t\t\r\n\t\t\t \r\n\t\t\r\n\t\t\tВицепремиерът по обществения ред и сигурността Красимир Каракачанов е на официално посещение във Франция за обсъждане на двустранното сътрудничество в областта на отбраната.\r\n\t\t\r\n\t\t\t \r\n\t\t\r\n\t\t\tМинистърът на финансите Владислав Горанов беше освободен преди края на заседанието на КСНС поради необходимостта да замине за Люксембург, където започва заседание на Съвета по икономически и финансови въпроси на Европейския съюз и на което ще бъде обсъждано законодателното предложение за окончателната система на ДДС, уточняват от МС.\r\n\t\r\n\r\n\t \r\n\t\r\n\t \r\n\tЛидерът на БСП Корнелия Нинова каза, че ГЕРБ бяга от отговорност за вземането на решение за бъдещия антикорупционен орган.\r\n\t \r\n\t, заяви Нинова.\r\n\t \r\n\tТя обясни, че остават разликите между БСП и Радев от една страна и ГЕРБ от друга кой да назначава председателя на бъдещия антикорупционен орган и какви функции да има новото звено.\r\n\t \r\n\t каза Нинова.\r\n\t \r\n\tЦецка Цачева от своя страна защити визията на управляващите, че парламентът трябва да назначава председателят на бъдещото звено.\r\n\t \r\n\t, каза Цачева\r\n\t \r\n\tПроектът на управляващите предвижда парламентът да избира председателя на новото антикорупционно звено, докато БСП предлага свой алтернативен проект, според който антикорупционният орган да има разследващи функции, а президентът да назначава председатели. Радев вече изяви готовност да поеме тази отговорност, но досега той не е обявил ясно какви точно са идеите му за новия антикорупционен орган и за съдебна реформа, въпреки че през лятото проведе срещи по темата.\r\n\t \r\n\tНинова коментира, че БСП иска да има разделение на властите и обяви, че не може \"този, който най -много генерира корупция, да си назначи хората, които ще го проверяват\".\r\n\t \r\n\t\r\n\t \r\n\t\r\n\t \r\n\tЛидерът на БСП определи като \"поредното лицемерие\" изявленията от страна на управляващата партия, че няма да влизат в конфронтация с президента.\r\n\t \r\n\t, добави Нинова.\r\n\t \r\n\tПо думите й Бойко Борисов днес разпорежда на партията си да не споменават президента, а утре от парламентарната трибуна се леят тежки обиди към президентската институция.\r\n\t \r\n\t\r\n\t \r\n\tЛидерът на \"Воля\" Веселин Марешки си тръгна преди края на заседанието и коментира, че \"в момента е свидетел на безпрецедентен и безплоден, ялов опит за създаване, от корумпираната политическа класа, на нов орган, с който да имитират противокорупционна дейност\".\r\n\t \r\n\t, заяви Марешки.", "date": "2017.10.09", "title": "Безпрецедентно: Управляващите провалиха заседанието на КСНС"}
{"url": "http://www.mediapool.bg/nastaplenie-na-avtomobilite-s-alternativno-zadvizhvane-news270257.html", "text": "Електрификацията, споделената мобилност и автономното управление са трите стълба, които ще движат автомобилната индустрия напред през следващите години.\r\n\tНякои страни вече обявиха намерения да забранят продажбата на нови коли с двигатели с вътрешно горене. Норвегия и Холандия се готвят да направят това през 2025 г., Германия - от 2030 г., а Франция и Великобритания – от 2040 г.\r\n\tОт 2015 г. Европейската комисия има програма за стимулиране на електрическата мобилност, а ратифицираната в края на същата година в Париж декларация за климата постави за цел поне една пета от автомобилите на стария континент да бъдат електрически до 2030 г., което е около 100 млн. такива автомобили.\r\n\tКъм момента България почти не участва в тази програма, но се надяваме това да се промени, коментира Храбрин Иванчев, член на Управителния съвет на Асоциацията на автомобилните производители (ААП).\r\n\tНа есенното изложение на Автосалон София 2017 (13 – 22 октомври) ще бъдат представени 70 технологични новости и автомобилни премиери. От тях 28 са на автомобилите с алтернативно задвижване – хибридни, плъг-ин и електрически, каза Александър Миланов, председател на Управителния съвет на ААП.\r\n\tЕлектрическите автомобили ще навлязат като буря в живота ни, прогнозира Храбрин Иванчев. Те са значително по-икономични и екологични, но засега големият им минус е цената. Те са значително по-скъпи от традиционните автомобили, електрическите - двойно, а хибридните - с до 50%, посочи Иванчев.\r\n\tСпоред него това ще се промени до 5 години. Цената на батериите им вече е с над 50% по-ниска на киловатчас и предстои да пада.\r\n\tДругият проблем с пробега на автомобила също се решава. Ако първите електрически коли бяха с батерии от 20-30 киловата и изминават пробег от 150 – 200 км, то електромобилите от второ поколение вече са с батерии от 50 кВ и пробег 400 км.\r\n\tПостепенно се разрешава и въпросът с инфраструктурата, като се строят все повече зарядни устройства.\r\n\tЗасега България остава извън бурята. До момента регистрираните у нас електромобили са 500, а заедно с хибридните техният брой става около 2000, каза Храбрин Иванчев.\r\n\tВ други държави има стимули за купуване на електромобили. В съседна Румъния например държавата дава 10 000 евро за покупката на електрически автомобил и 4000 евро за хибриден.\r\n\tУ нас единственото предимство е, че си освободен от местен данък за превозното средство и имаш право на безплатно паркиране в синята и зелената зона на София. Някои зарядни станции пък предлагат засега да си заредиш колата безплатно.\r\n\tОт Асоциацията на производителите на автомобили са внесли предложение държавата да дава субсидия от 5000 евро при покупка на нов електромобил и 2500 евро за хибриден, както и да не се плаща ДДС. Тези предложения обаче нямат подкрепата на финансовото министерство. Причината е, че въпросът е спорен, тъй като на практика облекченията ще отидат отново при богатите българи, които могат да си позволят да купят по-скъпи автомобили.\r\n\tТака засега единствено държавната и общинската администрация могат да си купят без пари електрически автомобили, финансирани със средства от продажбата на държавни парникови газове. За тази година отпуснатият бюджет \n\n\r\n\tДругият проблем е липсата на изградена инфраструктура за зареждане на автомобилите. Към момента има 32 точки за зареждане на коли на ток в цялата страна – в София, Пловдив, Варна, Бургас, Сандански и Благоевград с общо около 80 колонки. Това е голям успех, ако се има предвид, че до преди две години зарядните станции бяха едва няколко, коментира Иванчев. Неотдавна от Националната браншова организация за електрическа мобилност (ИКЕМ) обявиха, че плановете им са през 2018 г. \r\n\t\r\n\tАко се чудите кое е по-изгодно дали да си купите нова, или да си вземете кола на старо, отговорът може да намерите на есенния автосалон в София. В него ще участват 65 фирми с 3000 модела от 44 световни марки – 36 автомобилни и 8 мотоциклети.\r\n\tПлюсовете на новата кола са, че ще има по-ниски разходи за гориво и за експлоатация, заради обикновено 5-годишната гаранция, която се дава. В момента има и много изгодни лизингови схеми. Заедно със стопанското оживление това доведе до 18% ръст на продажбите през тази година на . За първите 8 месеца на годината общо са купени 19 556 автомобила.\r\n\tВъпреки това като цяло колите втора употреба остават предпочитани, като съотношението е 10:1 в тяхна полза, показват данните на КАТ. Според тях по-малко от 5 на сто от автомобилите у нас са под 5 години, а над две трети са над 15 години. Средната възраст на един автомобил е 18 години. Причината за това е, че данъците за старите коли са значително по-евтини, както и застраховките им.\r\n\tПо тази причина от Асоциацията на автомобилните производители настояват за промяна на данъчната политика и въвеждането на принципа замърсителят плаща, без ДДС, ако автомобилът се ползва за стопанска дейност, по-строг контрол при технически преглед на автомобилите и въвеждане на регистрационен режим за автосервизите, за да се знае във всеки момент какво е състоянието на колата.\r\n\tЗаради по-високите данъци на новите коли от асоциацията водят дело за дискриминация.", "date": "2017.10.09", "title": "Настъпление на автомобилите с алтернативно задвижване"}
{"url": "http://www.mediapool.bg/polyarizirai-i-vladei-news270251.html", "text": "Словесните нападки към други хора изглежда са това, което най-добре му се удава и на което той най-много се радва. Сега вече знаем, че Туитър е предпочитаното му оръжие. Той го ползва срещу появили се в новините хора и институции. В четвъртък разкритикува в Туитър сенатската комисия за разузнаването, че разследва него вместо медиите.\r\n\tПреди това се нахвърли на кметицата на Сан Хуан Кармен Юлин Крус за \"слабото й управление\". няколко дни преди това беше взел на мушка играчи и собственици на отбори по американски футбол. Преди това беше Стивън Колберт, а преди него - сенатор Джон Маккейн, а преди него пък сенатор Мич Макконъл. Списъкът е дълъг.\r\n\tЗаяждането с появили се в новините хора има политическа логика: то задълбочава поляризацията на страната, а това може да е от полза за президента. Бълването на омраза срещу известни хора е част от стратегията му.\r\n\tГлавната цел на мразенето е така да вбесите критиците си, че да ви отвърнат с още повече омраза. Обидите обикновено предизвикват по-крайни реакции. Един от резултатите е, че Тръмп успешно превръща мишените на омразата си и тези, които издигат глас в тяхна защита, в още по-краен образ на това, което твърдите му привърженици вече презират.\r\n\tУпотребата на омраза като провокационна тактика може и да не чак толкова обичайна сред президентите на САЩ, но е често срещана в други страни. Президентите марксисти са особено известни с нея.\n\n\r\n\tКогато прегръщат класовата борба, марксистките президенти по същество възприемат политика на омраза към една прослойка от обществото, частния сектор. Ако частният сектор отвърне на удара, президентите марксисти удържат политическа победа, защото сега могат да представят доказателство на това, което през цялото време са изтъквали: че капиталистите са лоши хора.\r\n\tПрезидентите популисти също прибягват често до омразата като политическа тактика. За популистите мишената винаги е някаква авторитетна фигура. Не е задължително да е капиталист. Може да е представител на който е да е елит: водещи политици, уважавани журналисти известни преподаватели, свещеници, известни политически анализатори, звезди, професионални спортисти и - защо пък не? - кметове от малки острови.\r\n\tНякои от най-известните популисти в света от последното десетилетие са майстори на тази игра на мразене. Реджеп Тайип Ердоган в Турция, Виктор Орбан в Унгария и Уго Чавес във Венецуела използват или използваха омразата като средство за поляризиране и така се задържат на власт.\r\n\tИ тримата в някакъв момент бяха с нисък обществена подкрепа и се върнаха на върха чрез радикализиране. Радикализацията означаваше да приемат точно политиките, от които най-много се боеше опозицията: анти-секуларизъм в Турция, анти-европеанизъм в Унгария и анти-плурализъм във Венецуела. Тя обаче означаваше и бълване на оскърбления по основни личности в страните им, включително уважавани обществени дейци и звезди. Мотивацията на тези нападки беше да накарат опозицията също да отиде в крайности.\r\n\tКогато опозицията възприеме крайни позиции, това парадоксално може да разшири електоралната база на президента, защото предизвиква сливане на твърдите поддръжници и умерените колебаещи се. Хардлайнерите реагират като казват: Колкото и лоши да са недостатъците на президента ни, те не може да се сравняват с ексцесиите в другия лагер. Умерените пък започват да се съгласяват с тях, като стават свидетели на крайните реакции на опозицията.\r\n\tДокато неполяризиращият президент може да каже на поддръжниците си да се успокоят, поляризиращият има нужда те да подивеят. По този начин той може да се предложи като защитник на твърдите си привърженици. Следователно е важно мишените му да се отъждествяват с вражеската идеология. Така че когато Тръмп нападна кметицата Крус, той се постара да добави, че тя следва линията на демократите.\r\n\tТръмп е открил какви предимства има да докарваш опозицията до крясъци. И понеже знае, че сърцевината на твърдата му база е коалиция срещу елитите, той осъзнава, че има разрешението на твърдите си привърженици да стане водещият иконоборец на Америка. Колкото повече очерня уважавани хора и институции, толкова повече твърдите му поддръжници ще са политически удовлетворени. Това е храната, която да се дава на всяка популистка коалиция срещу елита.\r\n\tПоляризацията, естествено, предизвиква интензивна враждебност в другия лагер и това е рисковано за всеки президент. Изправи ли се пред този риск, президентът или променя политическия си курс, или развива анти-несъгласието. Тръмп избира второто.\r\n\tАнти-несъгласието изисква да преувеличавате колко безпочвено е несъгласието. Ето защо президентът в своите туитове на омразата обича да използва аргумента \"как смеете\". При кметицата Крус Тръмп се зачуди как тя смее да го критикува, след като федералните служители правят толкова много за Пуерто Рико. При играчите от Националната футболна лига (НФЛ), той се погрижи да им напомни за \"привилегията им да печелят милиони\" в НФЛ.\r\n\tКато се има предвид, че стратегията за оцеляване на Тръмп е да поляризира, критиците му трябва да се научат как да играят внимателно неговата словесна война. Те трябва да заемат позиции, като същевременно избягват да заимстват президентската тактика на ескалиране, за да не потвърдят образа, който президентът иска да им изгради.\r\n\tСамообладанието обаче, естествено, трудно се поддържа, особено ако президентът е главният поляризатор. В даден момент някои от мишените му също ще направят нещо непредпазливо или дори крайно. Ако това се случи, най-вероятният победител ще е Тръмп.", "date": "2017.10.09", "title": "Поляризирай и владей"}
{"url": "http://www.mediapool.bg/borisov-iska-reshenie-na-konflikta-mezhdu-darzhavata-i-emko-news270237.html", "text": "Още днес да започнат преговори между ръководството на частното военно предприятие \"Емко\" и Министерството на икономиката за изчистване на спорните въпроси около договорите му с държавния оръжеен търговец \"Кинтекс\" е наредил премиерът Бойко Борисов на министъра на икономиката Емил Караниколов. Това съобщиха от правителствената пресслужба в понеделник след среща на протестиращите служители на \"Емко\" с Борисов.\r\n\tПремиерът прие работниците, които да пореден път излязоха пред Министерския съвет в знак на протест, че не им се възстановяват договорите за износ на продукция, които бяха прекратени след отнемането на лиценза за внос и износ на \"Емко\" и бяха превъзложени на държавните ВМЗ-Сопот.\r\n\tТака Борисов се срещна със собственика на предприятието Емилиян Гебрев и членове на инициативния комитет на протестиращите работници. \"Винаги съм бил на мнение, че трябва да се изслушват страните и да се намери решение в диалог“, казал премиерът на срещата, цитиран от пресслужбата си.\r\n\tОт съобщението не става ясно как ще се изчистят спорните въпроси по договорите, но финансовият директор на \"Емко\" Димитрина Маркова обясни, че Борисов е наредил още във вторник Караниколов и Гебрев да отидат в \"Кинтекс\" и да се уреди проблемът със спрените договори. Ако това не стане в рамките на утрешния ден, в сряда работниците отново ще са на протест под прозорците на Министерския съвет, където сутринта се очаква да се съберат и журналисти на протест срещу заплахите на политици.\r\n\tСлед като в края на юли бе прекратен лицензът на \"Емко\" и връщането му бе протакано до 6 октомври, \"Кинтект\" прекрати три договора с частната фирма за производство на два вида боеприпаси за Индия. Макар продукцията да е готова и да стои в митнически складове, \"Кинтекс\" предпочете да не изчаква развитието на ситуацията около лиценза, а превъзложи поръчката на ВМЗ-Сопот. Караниколов обясни, че така – дори и с неустойката за забавяне на доставката, \"Китнекс\" щяла да спечели повече, заради предложените с 10 процента пи-ниски цени от ВМЗ.\n\n\r\n\tРаботещите в \"Емко\" обаче настояват договорите да бъдат възобновени, продукцията експедирана и сумите но договорите – платени. Ако във вторник няма развитие по проблема в полза на \"Емко\", в сряда около 1500 души ще се стекат на протест на жълтите павета, заканват се работниците.\r\n\t\"От утрешното дипломатично решение на министър Караниколов ще зависи дали протестите ни ще продължат“, каза Димитрина Маркова.\r\n\tЕмилиян Гебрев също коментира, че очаква нещата да се възстановят в положението, в което са били преди отнемането на лиценза. Относно ситуацията, в която \"Китнекс\" вече е възложил допълнително производство на ВМЗ, Гебрев посочи, че това не е проблем на \"Емко\".\r\n\t\"Този, който го е прехвърлил, той да си го върне. Това не е наш проблем. Това си е проблем на министъра. Нас ни удовлетворява решение – принципно. Не става въпрос само за нас. Това означава аз да вляза във вашата къща, да взема вашия хладилник и да го дам на колежката ви тук. Не може да има такива неща в ХХІ век. Има конституция, има частна и държавна собственост изравнени. Това е принципен въпрос“, заяви Гебрев. Според него, ако всичко се върне на изходна позиция май месец, те ще си понесат всички загуби, без да имат каквито и да било претенции.\r\n\tМаркова обясни, че по време на срещата не е ставало въпрос за дълговете на \"Емко\" към Министерството на отбраната за ползването на техни складове, но този въпрос може да бъде уреден на следващ етап, ако частното предприятие си върне договорите и си получи парите за изпълнението му.\r\n\tГебрев заяви пред журналисти, че ако е на мястото на Караниколов след такъв скандал, след такива груби грешки, за да си запази честта и достойнството, на часа и секундата, би си подал оставката. \"Аз това бих направил. А сега дали той ще си я подаде, или не, е въпрос на морал и на вътрешно разбиране“, каза още Гебрев.\r\n\tЧасове преди срещата при Борисов, Караниколов коментира пред БНТ, че поведението на \"Емко\" вече прилича на рекет към държавата.\r\n\tОт думите на министъра обаче стана ясно, че не смята да възстановява прекратените договори на частното дружество. Той посъветва \"Емко\" да побърза да изнесе складираната в Бургас продукция, за да може да реши проблема си недостатъчното складове.\r\n\t\"След като им е върнат лицензът, могат да изнасят и затова ме учудва защо са тези протести, че им спираме работата. За нея има интерес, те могат да я продадат. Вече усещаме някакъв рекет спрямо държавата\", каза Караниколов.\r\n\tПреди дни той беше казал, че от ВМЗ имат интерес да купят тази продукция и те да я пласират през договорите си с \"Кинтекс\", но предприятието заяви, че целта на държавата е да изкупи на безценица тяхната стока и да реализира още по-голяма печалба.\r\n\tКараниколов заяви, че няма начин прекратените договори между \"Кинтекс\" и \"Емко\" за продажба на продукция да бъдат върнати на частното предприятие. Караниколов каза, че \"Емко\" и \"Кинтекс\" имат договори по други поръчки и там няма проблем.\r\n\tСлед намесата на премиера обаче предстои да се види какво ще е действието на държавата.", "date": "2017.10.09", "title": "Борисов иска решение на конфликта между държавата и \"Емко\""}
{"url": "http://www.mediapool.bg/viktor-nikolaev-izpod-ruinite-na-zhurnalistikata-tragna-lavina-news270238.html", "text": "\"Избягвам коментарите, предпочитам въпросите, но днес специално исках да благодаря на всеки един от вас.  всички, които подкрепиха журналистиката – не просто мен или предаването. Това, което видяхме, не беше подкрепа, беше лавина. Изпод руините на българската журналистика, срутвана, блъскана от доста време, тръгна лавина.\"\r\n\tТака водещият на сутрешния блок на Нова телевизия Виктор Николаев се обърна към зрителите и колегите си, които през последните дни по някакъв начин са изразили подрепата си за свободата на словото. В петък журналистът на два пъти за около час бе обект на заплахи от представители на управляващите заради зададени от него въпроси в телевизионното студио.\r\n\tПърво депутатът от ГЕРБ Антон Тодоров недвусмислено го предупреди, че използва \"много силни думи\", които ще му \"изядат хляба\". Той дори намекна, че бившата му колежка Анна Цолова е имала подобна съдба заради такова поведение, отбелязвайки, че \"\". Поводът за репликите на Тодоров бе напомняне от Николаев, че преди години депутатът издаде книгата \"Шайка – Бойко, Росен, Цецо и другите\", в която заклеймяваше ГЕРБ като престъпна банда.\r\n\tВпоследствие вицепремиерът от квотата на \"Обединени патриоти\" Валери Симеонов бе подразнен от въпроси на водещия за скандала с роднинските назначения във властта, добил популярност като \"Кумгейт\".\r\n\t\"Вие, например, също сте били назначен на временен договор, после са ви го направили постоянен. Вижте колежката ви, беше тук, а ето, останахте си сам. Аз, ако бях злонамерен, сега щях да направя един \"Викторгейт\" за Вас утре и да го обявя например, същото е\", заяви Симеонов на журналиста.\r\n\tПоведението на двамата властимащи провокира вълна от недоволство, както сред журналистите, така и в социалните мрежи. Асоциацията на европейскитя журналисти в България организира и протест пред Министерския съвет, който ще се проведе в сряда сутринта, когато е редовното заседание на правителството.\r\n\t\"Вие показахте, дадохте знак на журналистите, на политиците, на собствениците на медии и бизнеси, че искате в България да се задават въпроси. Свободно. Добри или лоши за някого, остри, спорни, но най-вече – зададени. Без претенции, без страх, без да се изживяваме нито като жертви, нито като кандидати за \"Пулицър\". Не очаквайте да удряме шамари или да гоним от студиото някой, който ви е възмутил или ви е разочаровал. Ние задаваме въпроси, всеки сам преценява как да отговори, как да реагира и какво да каже\", благодари за подкрепата Виктор Николаев в понеделник.\r\n\tТой добави, че \"всички ние носим отговорност кого избираме, кой е в политиката и когато е там, ние сме длъжни да питаме – ще се опитаме да продължим да го правим\".\r\n\t\"Колкото до столчетата – мисля, че всички сме виждали много политици, паднали от столчето на властта. И не забравяйте, че тези столчета вие ги давате – те са с колелца, може да ги премествате – зависи от вас\", завърши обръщението си към зрителите водещият на Нова телевизия.", "date": "2017.10.09", "title": "Виктор Николаев: Изпод руините на журналистиката тръгна лавина"}
{"url": "http://www.mediapool.bg/radan-kanev-baiganyovshtinata-e-vazhen-element-ot-balgarskata-politika-news270229.html", "text": "“Хора като Антон Тодоров има много във властта. Байганьовщината е важен елемент на българската политика“, коментира бившият лидер на ДСБ Радан Кънев в понеделник пред Нова телевизия. Според него последните скандали около ГЕРБ не са плод на грешка, а на напълно осъзнат подбор на кадри.\r\n\t“Всеки един отделен депутат на ГЕРБ е там само по една причина – че лидерът е гарантирал за него, че партийната машина за Цветанов работи за него. Не могат днес да кажат - случват се грешки. Грешки могат да се случат в демократична партия, а не в авторитарна. Лично лидерът носи отговорността за тях и да вземе да я поеме, като отстрани такива депутати и покаже, че има власт. Тези хора са хората Бойко. Сега той не може да се разграничи.”, каза Кънев.\r\n\tТой допълни, че управляващите няма как да се разграничат от петъчния скандал Валери Симеонов с журналиста Виктор Николаев. Валери Симеонов увери Николаев, че лесно може да му се спретне “Викторгейт“, повечето медии разтълкуваха това като откровена заплаха срещу “журналист“. Според вицепремиера обаче става дума за шега. Той каза, че ще съди големите медии в страната, а част от неговите изявления бяха публикувани в сайта на Министерския съвет.\r\n\t“Попадането на този текст в сайта на Министерски съвет трябва да има обяснение. Моята тревога е, че тук става въпрос за една обща нервност на властта. Управляващите са объркани, че нямат верен ход заради всички скандали с роднински назначения. Скандалът“Кумгейт” започна вътре в ГЕРБ и очевидно ще завърши там. По средата БСП подвикват. Тези подвиквания са опит да се демонстрира опозиция”,каза Кънев.\r\n\tСпоред него обаче БСП не са опозиция.\n\n\r\n\t“БСП и ГЕРБ са едно и също нещо и като кумове и като отношение към съдебната система. Те са едно и също нещо. В този смисъл ГЕРБ няма опозиция. Тези подвиквания на БСП са опит да се демонстрира опозиция. БСП подвиква, а когато се конструираше съдебната власт, те бяха в договорка“, допълни бившият десен лидер.\r\n\tТой допълни, че в България има среда на натиск върху медиите, среда на натиск върху съда, което прави хората бедни.\r\n\t\r\n\tЗасега единственият представител на ГЕРБ, който изрази публично смущението си от изявите на депутата Антон Тодоров, е председателят на бюджетната комисия Менда Стоянова. Пред Нова телевизия тя каза, че е чувствала срам от някои от изказванията на колегата си.\r\n\t\"Онзи ден ме хвана срам в парламента, когато имаше реплики между него и Славчо Велков от БСП за едни панталони“, каза Стоянова.\r\n\tВ края на миналата седмица Славчо Велков коментира, че с отказа да поддържат кандидатурата на Антон Тодоров за шеф на Комисията по досиетата управляващите лишавали обществото от \"уникалната възможност начело на комисията да е мумия, същество от друг свят, извънземен\". В отговор Тодоров размаха от трибуната черно-бяла снимка на тогавашния агент Пеев или днешния депутат Славчо Велков.\r\n\tМенда Стоянова каза, че Тодоров е от гражданската квота на ГЕРБ, като е бил предложен за депутат от граждански сдружения. По повод заплашителното изказване на Тодоров към Виктор Николаев от петък, тя каза, че всеки носи отгорност за поведението си. \"Народният представител е избран и единственият начин да понесе максимална отговорност е сам да си подаде оставка\", допълни Стоянова.\r\n\tСпоред нея Тодоров и Симеонов са минали границите на допустимата ирония. Стоянова припомни, че както правителството, така и ГЕРБ са се разграничили от позициите на вицепремиера и депутата.\r\n\t\r\n\tПо същото време финансовият министър Владислав Горанов обясни, че изказването на Антон Тодоров към Виктор Николаев не е било правилно разбрано от медиите.\r\n\t“Депутатът от ГЕРБ Антон Тодоров си направи дебелашка шега в разговора с телевизионния водещ от Нова тв Виктор Николаев“,обясни финансовият министър Владислав Горанов(ГЕРБ)пред бТВ.\r\n\t“Беше малко извън контекста на разговора и се получи неразбиране на това, което е искал да каже Тодоров. Той има много цветист език и го използва във всякакви ситуации. Не може да му се отрече, че понякога е доста оригинален, но в случая не уцели нито мястото, нито начина, по който да се пошегува с Виктор Николаев”, каза Горанов.\r\n\tСпоред него, ако човек разглежда буквално какво е казал Антон Тодоров, то може да стигне до заключение, че има заплаха, но той лично не гледал така на нещата.\r\n\t“Ако гледаме буквално думите, заплаха имаше, но ако ги гледаме в контекста и смисъла, който е искал да вложи Антон Тодоров, не го разбирам така. Той е един изключително ерудиран мъж и не би си позволил в ефир да изкаже такава заплаха. Подобни заплахи не се правят в ефир”, отбеляза министърът.\r\n\tВладислав Горанов подчерта, че той, както и ГЕРБ, се разграничават от поведението на Тодоров в ефира.\r\n\t“В българския парламент има хора с обвинения, които стоят, ние говорим дали острият език и неуместните шеги на Тодоров трябва да го извадят от политиката. Дайте да се държим сериозно”, призова Горанов.\r\n\tЛидерът на “Атака“ Волен Сидеров, който е коалиционен партньор на ГЕРБ, има пет присъди за хулиганство.", "date": "2017.10.09", "title": "Радан Кънев: Байганьовщината е важен елемент от българската политика"}
{"url": "http://www.mediapool.bg/uraganat-neit-otslabna-do-tropicheska-depresiya-news270232.html", "text": "Ураганът \"Нейт\" отслабна до тропическа депресия, след като причини наводнения и силни валежи в югоизточните части на САЩ. Бурята на два пъти достигна американските брегове като ураган - в щатите Луизиана и Мисисипи, а в момента се намира над щата Алабама.\r\n\tБурята отне живота на над 25 души в Никарагуа, Коста Рика и Хондурас, като причини свлачища, наводнения, унищожи мостове и жилища. Около 400 хиляди души в Коста Рика все още са без течаща вода. В САЩ няма данни за жертви или ранени вследствие на стихията.\r\n\tГенералният секретар на ООН Антонио Гутериш посети островната държава Антигуа и Барбуда, която пострада сериозно от урагана \"Ирма\" през септември. Той заяви, че международната общност трябва да направи повече, за да помогне на карибските страни, засегнати от урагани. “Има повишена интензивност и увеличена честота на ураганите. Разрушенията са по-големи. Произходът е ясен - изправени сме пред последствията от климатичните промени“, каза Гутериш.", "date": "2017.10.09", "title": "Ураганът \"Нейт\" отслабна до тропическа депресия"}
{"url": "http://www.mediapool.bg/grigor-dimitrov-se-smakna-s-edno-myasto-v-svetovnata-ranglista-news270235.html", "text": "Българският тенисист Григор Димитров отстъпи една позиция в световната ранглиста, където вече заема девета позиция.\r\n\tНа последния турнир в Пекин той не успя да защити точките си от миналата година след отпадане на полуфиналите от Рафаел Надал. Миналата година българинът игра финал.\r\n\tТази седмица Димитров ще играе в турнира от сериите \"Мастърс\" в Шанхай. Той е поставен шести в схемата и ще започне от втория кръг.\r\n\tТам негов съперник ще е победителят от мача между участващия с \"уайлд кард\" Чжъ Чжан от Китай и Рийън Харисън от САЩ. Българинът пак е в потока на Рафаел Надал, като нова среща между двамата е възможна в четвъртфиналите.", "date": "2017.10.09", "title": "Григор Димитров се смъкна с едно място в световната ранглиста"}
{"url": "http://www.mediapool.bg/stolichna-obshtina-finansira-obshtinskite-bolnitsi-s-8-mln-leva-godishno-news270239.html", "text": "Средногодишно Столична община отделя близо 8 млн.лв. за дофинансиране на общинските болници за дейности, които не се поемат от здравната каса, каза пред журналисти столичният кмет Йорданка Фандъкова. Тя участва в международна конференция \"От европейска към национлана здравна политика\". Общинските болници са длъжни да приемат всеки пациент, който има нужда от помощ, подчерта Фандъкова, цитирана от БТА.\r\n\tПо думите й изключително важна е ролята на мениджърите на лечебните заведения и тяхната подготовка. Като търговски дружества тези болници трябва така да разпределят ресурса си, че да успяват да привлекат добри лекари и медицински сестри, както и да издържат на тежката конкуренция.\r\n\tРазлични са дълговете на общинските болници, каза още Фандъкова в отговор на въпрос за сумата, която болниците дължат на доставчици на лекарства и консумативи. Тя подчерта, че някои от болниците вече са започнали да се издължават, като най-тежка е ситуацията е в Пета МБАЛ.\r\n\tДиректорът на Пета МБАЛ Борил Петров каза пред журналисти, че ръководството се старае и засега има успехи, но процесът ще бъде дълъг и труден. Все още има лимити във всички лечебни заведения, припомни той и подчерта, че той е бил намален за Пета МБАЛ. Той допълни, че в болницата са закрити отделения, които са имали лоши финансови резултати. Петров уточни, че Пета МБАЛ е най-голямата общинска болница и в нея се лекуват пациенти от цялата страна.\r\n\tСтоличната община разполага с близо 30 диагностично-консултативни центъра /ДКЦ/, като към тях също се насочва ресурс, каза още Фандъкова и подчерта, че някои от сградите им ще бъдат ремонтирани.\n\n\r\n\tЗа мен е важно да се използват и допълнителните възможности, особено в сферата на енергийната ефективност, добави тя. Бихме искали ДКЦ да имат такова управление, което да им позволи да се издържат, в това отношение имат много резерви, добави още столичният кмет.", "date": "2017.10.09", "title": "Столична община финансира общинските болници с 8 млн. лева годишно"}
{"url": "http://www.mediapool.bg/stranno-edinomislie-v-bulgaria-news270241.html", "text": "\"Червени акули\" само чакат някой демократ да \"скочи от борда\", за да го \"разкъсат във въздуха\" - толкова ще им се \"услади кръвта\" му. От другата страна обаче не по-малко кръвожадни антикомунисти, като някаква \"мумия\", която \"не е от тоя свят\", \"не се хранят, не спят и винаги се връщат, за ужас на червените\". Това са само два от многобройните образци на \"изящна\" словесност, които тези дни обилно се леят от парламентарната трибуна и телевизионния екран по повод \"изненадващите\" разкрития за шестващата из България шуробаджанащина. В същото време, заради новите/старите самолети или заради нещо друго, словесни откоси си разменят президентът и управляващите: \"който търси битка, ще си я получи\", \"междуинституционална война\", \"челен сблъсък\", \"трибунал\", \"бухалка\", \"безчинство\"...\r\n\t\r\n\tКато слуша всичко това, особено ако не е особено посветен в традициите и нравите на българската политическа култура, човек може да си помисли, че някаква непримирима опозиция е погнала властта, която на свой ред също не се дава, така че се задава решителна схватка на живот и смърт. И всеки момент има опасност, както казва премиерът, да падне кабинет или президент, някакъв \"ужасен акт\" да ни докара \"страхотна нестабилност и катаклизъм\" и \"да се счупи всичко\".\r\n\tСпокойно, нищо такова няма да се случи (а и да се случи, ще е по някаква друга причина). Или както премиерът обясняваше навремето на току-що встъпилия в длъжност президент - \"не им обръщай(те) внимание на политиците\". Ще се \"поджафкат\" и \"подракат\" в парламента, след което ще настъпи примирие \"за доброто на България\". Най-малко по две причини.\r\n\tПърво, инсталираните навред \"дриймтимове\" от роднини, приятели и съпартийци са наистина важен за държавата проблем. Както е важен и въпросът защо толкова години се отлага купуването на нови бойни самолети. Не че управляващи и опозиция нямат какво да делят (обществените поръчки и комисионите са сладки и осмислят пребиваването в политиката). Но и едните, и другите нямат интерес да преминават границата, отвъд която рискуват да разрушат схемата, създадена и отгледана от тях самите.\n\n\r\n\tИ второ: въпреки цялата тупурдия от шумни скандали, взаимни ругатни и късане на ризи и въпреки всичките идеологически различия, в момента парламентарната опозиция в България не е нищо повече от привидност и мимикрия. Защото по основните проблеми, които спъват развитието на държавата, между управляващи и опозиция цари на практика единодушие.\r\n\t\r\n\tИ едните, и другите са единодушни в съпротивата си срещу необходимите дълбоки реформи и в подкрепата си за тяхната продължаваща имитация. Така например всички говорят за образованието, но никой не прави нищо за откъсването му от допотопните програми и методи, от закостенялостта и забручеството. Все едно кой е на власт, здравеопазването продължава да тъне в блатото, а всяка идея за измъкването му неизменно се проваля. Както и всяка идея за промени на трудовия пазар. Да не забравяме и как всички се страхуват от неизбежните промени на енергийния пазар и затова с удоволствие постоянно ги отлагат.\r\n\tВсичко това, разбира се, може да се дължи донякъде и на обща липса на идеи, въображение и смелост. При съдебната реформа обаче единодушието е съвсем очевидно. Онова мнозинство, което в предишния парламент \"опраска\" конституционните промени, а в сегашния остана на практика без никаква съпротива, продължава стройно и единно в същата посока. Всички са обединени около неприкосновеността на главния прокурор и даже се борят за неговата благосклонност. Т.нар. опозиция, която иначе громи управляващите с повод и без повод, благосклонно си мълчеше при неспирните безобразия на мнозинството в стария Висш съдебен съвет. Мълчеше си и когато прокуратурата погна със скалъпени обвинения опоненти на властта. После кротко гласува \"въздържал се\", когато набързо и \"на тъмно\" приетите промени в НПК и в Закона за съдебната власт развързаха още повече ръцете на прокуратурата, прехвърлиха делата за корупция по високите етажи на любимия ѝ Специализиран съд и ѝ дадоха възможност да отстранява неудобни магистрати. Управляващи и опозиция привидно се конкурират с отделни проекти за нов антикорупционен закон. Но са единодушни, че корупционните разследвания трябва да останат под пълния контрол на главния прокурор. Накрая опозицията с готовност се включи и във възпроизвеждането на статуквото в новия Висш съдебен съвет, въпреки че заради изискването за квалифицирано мнозинство можеше да го блокира.\r\n\tОпозицията обича да говори за \"паралелната държава\", но никога не я сочи. За нея името Пеевски (също като главния прокурор) се ползва със статут на неприкосновеност. И затова оглушително си мълчи (или поне много внимава какво говори), когато цялата държавна машина неприкрито е впрегната в преразпределянето на печелившия оръжеен бизнес, в присвояването или съсипването на \"Дунарит\" и \"Емко\". Което я прави част от парламентарното единодушие, поддържащо модела на срастване между икономическа, политическа и съдебна власт, на завладяване и подчиняване на държавните институции на частни интереси. Това единодушие подкопава все по-дълбоко основите на правовата държава, изпразва от съдържание демократичните принципи и ги превръща в куха фасада. С което властта в България с бързи крачки се приближава към практиките на Путиновия режим в Русия.\r\n\t\r\n\tВпрочем, именно отношението към Русия показва, че и във външнополитически план в българския парламент цари по-скоро съгласие. Опозицията и президентът постоянно говорят за вредите от санкциите срещу Русия, а премиерът се кани да превърне отменянето им в една от целите на българското председателство на ЕС. Опозицията твърди, че \"Русия няма как да бъде заплаха за националната сигурност на България\". Но като слуша думите на премиера за руските ракети и самолети, които ще бъдат насочени срещу България, широката публика няма как да не стигне до същия извод: че истинската заплаха е не Русия, а членството в НАТО. Същевременно покупката на съвместими със стандартите на НАТО самолети отново се отлага за неопределено време. За премиера те вече не са приоритет. Или както каза военният министър, няма да се бърза с новите изтребители, защото имало поговорка: \"Бързите сделки комисиони раждат\". Сякаш по-бавните не раждат. Така или иначе нищо чудно накрая да платим същата цена, но самолетите да се окажат не шведски, а съветски… Така лека-полека управлението, в съгласие с т.нар. опозиция, подкопава и европейската, и евроатлантическата принадлежност на България.", "date": "2017.10.09", "title": "Странно единомислие в България"}
{"url": "http://www.mediapool.bg/v-mvnr-nyamalo-ofitsialna-nota-ot-ispaniya-sreshtu-pochetniya-konsul-stoichkov-news270236.html", "text": "В Министерството на външните работи (МВнР) няма получена официално нота от испанското посолство в София във връзка с изяви на футболиста Христо Стоичков, съобщиха от ведомството.\r\n\tПо неофициална информация обаче има напрежение около неговите изказвания по темата с референдума в Каталуния.\r\n\tПо-рано в. \"24 часа\" съобщи, позовавайки се на дипломатически източник, че Испания е изпратила официална нота до Външно министерство, с което изразява нежеланието си Стоичков да изпълнява длъжността на почетен консул на България в Барселона.\r\n\tПовод за недоволството на испанското кралство срещу бившия футболист е скандалът, който той забърка в ефира на мексиканската телевизия \"Унивижън\" след сблъсъците на полицията с желаещи да гласуват на референдума за независимост на Каталуния преди седмица.\r\n\tСтоичков обвини испанския вицепремиер Сорая Саенс де Сантамария, че е изпратила полиция срещу желаещите да гласуват в незаконния референдум, защото е последователка на испанския диктатор Франко.\r\n\t\"Дядо й е франкист, баща й е франкист, тя е франкист и дори и синът й е франкист\", заяви българският почетен консул, призовавайки Сантамария да подаде оставка.\r\n\tТя пък реагира, изразявайки намерение да съди Стоичков, засегната най-вече от квалификацията за непълнолетния й син. Това провокира незабавно извинение от страна на бившия футболист, което обаче не трогна испанския вицепремиер.\r\n\tХристо Стоичков изпълнява функциите на почетен консул в Барселона, откакто бе назначен през юни 2011 г. от първия кабинет \"Борисов\". Освен за провинция Каталуня, той отговаря и за българите, живеещи в Арагон, като до момента не е ясно  има за този период.", "date": "2017.10.09", "title": "В МВнР нямало официална нота от Испания срещу почетния консул Стоичков"}
{"url": "http://www.mediapool.bg/vegani-potroshiha-barbekyu-v-park-lauta-i-ostaviha-poslaniya-sreshtu-mesoto-news270243.html", "text": "Вандали са потрошили всички каменни скари в пловдивския парк “Лаута“, оставяйки послания срещу консумацията на месо.\r\n\tКметът на район “Тракия“ Костадин Димитров съобщи, че в понеделник сутринта е получил сигнали по телефона от граждани, които всяка сутрин се разхождат и спортуват в парка.\r\n\tНа постаментите на разрушените до основи скари с червена боя извършителите са оставили надписи: “Месото е жестокост“, “Месото носи болка“, “Месото е страдание“.\r\n\t“Всичко говори, че най-вероятно става въпрос за умишлен вандализъм. И трите барбекюта са изпочупени, като са използвани инструменти“, каза районният кмет. Незабавно е сигнализирана полицията, а извършителите се издирват. В “Лаута“ има видеонаблюдение и в момента се преглеждат записите от камерите.\r\n\t“Надяваме се хората, унищожили обществено имущество, да бъдат разкрити, за да си понесат отговорността и заплатят щетите“, заяви кметът Костадин Димитров.\n\n\r\n\tТой уточни, че барбекютата ще бъдат възстановени максимално бързо. Димитров допълни, че мястото е привлекателно за прекарване на свободното време от жители от целия град. През почивните дни на там се организират рождени дни, пикници и приятелски срещи.", "date": "2017.10.09", "title": "Вегани потрошиха барбекю в парк “Лаута“ и оставиха послания срещу месото"}
{"url": "http://www.mediapool.bg/yunesko-tarsi-nov-rakovoditel-koito-da-vazstanovi-neinite-pozitsii-news270258.html", "text": "Когато миналия юли израелският постоянен представител заяви пред делегатите в ЮНЕСКО, че поправката на неговата тоалетна е по-важна от последното решение на организацията, това ясно показа доколко нейната работа е парализирана от геополитически противоборства.\r\n\t \r\n\tКойто и да спечели тази седмица надпреварата за приемник на Ирина Бокова като ръководител на организацията на ООН за образование, наука и култура, ще трябва да направи опит да възстанови нейната значимост. Тя възниква от пепелищата на Втората световна война, но все повече е спъвана от регионални съперничества и недостиг на средства. \r\n\t \r\n\tСред успехите й са определянето за обекти от световното културно наследство на места като островите Галапагос и древните гробници в Тимбукту, които бяха построени отново от ЮНЕСКО, след като въоръжени ислямисти ги разрушиха.\n\n\r\n\t \r\n\tНо като нагледен пример за това колко отровени са отношенията в организацията израелският премиер Бенямин Нетаняху на сесията на Общото събрание на ООН миналия месец заяви пред световните лидери, че ЮНЕСКО пропагандира \"фалшива история\".\r\n\t \r\n\tПодобно на безпардонния в изказа си израелски постоянен представител Кармел Шама Хакоен Нетаняху направи въпросното си изявление, имайки предвид определянето на град Хеброн и двете свещени места в неговия център - Гробницата на патриарсите и джамията Ибрахими - като \"палестински обекти от световното културно наследство, намиращи се в опасност\".\r\n\t \r\n\tСпоред евреите Пещерата на патриарсите е мястото, където са погребани Авраам, Исаак и Яков и съпругите им. Мюсюлманите, които подобно на християните също почитат Авраам, през 14-и век построяват там джамията Ибрахими, известна още като Светилището на Авраам.\r\n\t \r\n\tИзраелско-палестинският конфликт обаче е само част от минното поле от щекотливи въпроси, по които тази организация от системата на ООН трябва да се произнася.\r\n\t \r\n\tЯпония, например, заплаши да не внесе вноската си за 2016 г., след като ЮНЕСКО включи в своята програма \"Паметта на света\" представени от Китай документи за Нанкинското клане от 1937 г.\r\n\tБазираната в Париж организация, която също така насърчава образованието по света и подкрепя свободата на словото, събира днес изпълнителния си съвет на сесия, за да започне гласуването на седемте кандидатури за нов ръководител.\r\n\t \r\n\tНоминации издигнаха Азербайджан, Китай, Египет, Франция, Ливан, Катар и Виетнам. Няма ясно откроен фаворит.\r\n\t \r\n\tПрез 2011 г. борбите в ЮНЕСКО се засилиха, след като САЩ замразиха вноската си в бюджета на организацията като протест срещу решението да бъде предоставено пълноправно членство на палестинците. ЮНЕСКО беше принудена да ореже програми и да преустанови наемането на нови кадри.\r\n\t \r\n\t\"Това е организация, която беше лишена от мандата си, за да се превърне в арена на шумни сблъсъци, пренасяни от други места и изразяващи се в политическо и финансово изнудване\", каза бивш постоянен представител на европейска страна в ЮНЕСКО.\r\n\t \r\n\t\r\n\t \r\n\tВсички кандидати обещаха кардинални промени, както и да бъдат независими от родните си страни.\r\n\t \r\n\tФранция и Китай, двама от постоянните членове на Съвета за сигурност на ООН, отстояват тезата, че агенцията се нуждае от силен ръководител, което може да стане възможно единствено с подкрепата на някоя от големите сили.\r\n\t \r\n\tКитайският кандидат Цян Тан има почти 25-годишен стаж в ЮНЕСКО. Номинацията му се вписва в дипломацията на меката сила на Пекин, но западните столици изпитват сериозно нежелание Китай да контролира агенция, придаваща облика на политиката в областта на интернет и медиите.\r\n\t \r\n\tБившият френски министър на културата Одри Азуле има подкрепата на новия и млад президент на страната Еманюел Макрон. Издигнатата в последния миг френска номинация обаче предизвика силно недоволство сред арабските държави, в частност в Египет, където смятат, че е техен ред да имат свой представител начело на организацията.\r\n\t \r\n\tБлокът на арабските страни обаче е изправен пред свои собствени политически изпитания. Това, че те издигнаха три кандидатури, показва разделението сред тях - нещо което египетската кандидатка Мушира Хатаб определи като пречка за кампанията на арабските страни да излъчат следващия ръководител на ЮНЕСКО.\r\n\t \r\n\tВъзможно е кризата между Катар и неговите съседи от района на Персийския залив, които определиха Доха като спонсор на тероризма от голям мащаб, да се е отразила негативно на шансовете на бившия катарски министър на културата Хамад Кауари.\r\n\t \r\n\tГласуването ще премине максимум в пет тура. Ако накрая двамата финалисти са с равен брой гласове, ще се тегли жребий.", "date": "2017.10.09", "title": "ЮНЕСКО търси нов ръководител, който да възстанови нейните позиции"}
{"url": "http://www.mediapool.bg/plamen-manushev-stana-zam-predsedatel-na-politicheskiya-komitet-na-nato-news270259.html", "text": "Депутатът от ГЕРБ Пламен Манушев бе избран за зам.-председател на политическия комитет на НАТО. Това стана по време на 61-ата годишна сесия на парламентарната асамблея на алианса, съобщиха от пресцентъра на ГЕРБ.\r\n\t \r\n\tПо време на събитието бяха обсъдени темите за сътрудничеството между Европейския съюз и НАТО, развитието на европейската отбранителна индустрия, както и стабилността и сигурността на Черноморския регион.\r\n\t \r\n\tГенералният секретар на Алианса Йенс Столтенберг заяви в речта си, че организацията се адаптира към новите заплахи и предизвикателства, но остава отбранителен съюз, който не заплашва никого и който се опитва да предотврати, а не да провокира война.\n\n\r\n\t \r\n\tТой благодари на страните от източния и югоизточния фланг на НАТО, сред които е и България, за тяхната отдаденост и активност в гарантирането на сигурността на НАТО.\r\n\t \r\n\tСред участниците във форума бяха още президентът на Румъния Клаус Йоханис, председателите на двете камари на румънския парламент Калин Търичану и Ливиу Драгня, министърът на отбраната и началникът на отбраната на Румъния, както и делегати от над 40 парламента от НАТО и страни партньори.\r\n\t \r\n\tПламен Манушев е бивш командир на Военноморските сили и кандидат за вицепрезидент в двойката, водена от Цецка Цачева.", "date": "2017.10.09", "title": "Пламен Манушев стана зам.-председател на политическия комитет на НАТО"}
{"url": "http://www.mediapool.bg/shoible-predupredi-za-nova-ikonomicheska-kriza-zaradi-evtinite-pari-news270231.html", "text": "Евтината ликвидност и нарастващите глобални дългове представляват огромен риск пред световната икономика. Това предупреди германският финансов министър Волфганг Шойбле на прощаване с поста си в интервю за британското издание \"Файненшъл таймс“ (ФТ).\r\n\t\"Ние трябва да си гарантираме достатъчно устойчивост, ако се изправим пред нова икономическа криза. Няма винаги да имаме толкова позитивни икономически времена като сегашните“, посочи Шойбле.\r\n\tСлед парламентарните избори в Германия Шойбле, който през последните 8 години бе на кормилото на една от най-големите световни икономики, предстои да стане председател на Бундестага. ФТ описва Шойбле като \"силен адвокат на фискалната дисциплина, който доминира политическата реакция на Европа към дълговата криза в еврозоната и който бе очернен в страни като Гърция като архитект на мерките за строги ограничения“. Според британското издание Шойбле обаче ще се запомни най-вече като най-пламенния проевропейски политик в кабинета на Ангела Меркел, с високи умения да \"продава“ ползите от еврото и по-дълбоката европейска интеграция на често скептичната германска публика.  \r\n\tПо думите на финансиста има опасност от образуването на нови \"балони“ заради изсипването на трилиони долари на световните пазари от страна на централните банки, които продължават да поддържат политиката на ниски лихви.\r\n\tШойбле предупреди и за рискове за стабилността за еврозоната най-вече заради балансите на банките, натоварени с високо ниво на лошите кредити още по времето на отминалата криза.\r\n\t\"Икономистите по целия свят са притеснени от увеличените рискове, произтичащи от натрупването на още и още ликвидност и от ръста на публичния и частния дълг. Аз самият също съм притеснен за това“, каза той.\r\n\tКоментарите на Шойбле идват ден, след като директорът на Международния валутен фонд Кристин Лагард заяви, че светът се радва на  най-добрия икономически растеж от началото на десетилетието. Тя обаче предупреди за заплахите, които идват от най-различни посоки – от високите нива на дълговете на много държави, през бързия кредитен растеж в Китай до прекомерното поемане на риск на международните финансови пазари.\r\n\tИзказването на Волфганг Шойбле се покрива и с позицията на Банката за международни разплащания, която отдавна повтаря, че агресивните парични улеснения от страна на централните банки надуват ценови балони. Институцията предупреди миналия месец, че светът толкова е свикнал с евтиното кредитиране, че по-високите лихвени нива могат да подкопаят глобалното икономическо възстановяване.\r\n\tШойбле защити мерките за икономии, които според него са \"англо-саксонският начин да се опише стабилната финансова политика, която не счита по-високите дефицити за нещо добро“.\r\n\tНастоящият икономически бум в Германия, с нарастващо вътрешно търсене и инвестиции и най-ниско равнище на безработицата след обединението, е доказателство на ползите от икономическата политика, която приоритизира спазването на правилата и избягването на дефицитите, твърди Шойбле. Под негово управление Германия поддържа балансирани бюджети от 2014 г. насам.\r\n\tПо думите на германския финансов министър Великобритания винаги се е присмивала на капиталистическия модел Райнланд, подчертавайки контраста между германския социален пазарен модел, движен от консенсуса, и англосаксонския свободен и дерегулиран пазар. \"Но ние видяхме, че инструментите на социалната пазарна икономика бяха по-ефективни в справянето с финансовата криза, отколкото на местата, където кризата възникна“, посочва Шойбле.\r\n\tТой похвали \"енергичните инициативи“ на новия президент на Франция Еманюел Макрон за реформи в ЕС, без директно да адресира предложенията на Макрон за реформа на еврозоната. Шойбле отбеляза единствено, че главната задача пред пространството на единната валута е \"да се намалят рисковете, които все още са високи“, визирайки балансите на банките в много европейски държави.\r\n\tСпоред изявлението на Шойбле пред ФТ вотът за Брекзит миналата година е показал колко \"глупаво“ е да се слушат \"демагозите, които казват, че ... ние плащаме прекалено много за Европа“. \"В този смисъл те дадоха голям принос за европейската интеграция, макар в краткосрочен план това да не помага на Великобритания“, посочи Шойбле.", "date": "2017.10.09", "title": "Шойбле предупреди за нова икономическа криза заради евтините пари"}
{"url": "http://www.mediapool.bg/venetsianskata-komisiya-nyakoi-nezavisim-tryabva-da-mozhe-da-razsledva-tsatsarov-news270260.html", "text": "България трябва да продължи съдебната реформа, за да даде още гаранции за независимостта на съда и да засили отчетността върху главния прокурор. Това става ясно от позицията на Венецианската комисия по повод проведената през последните две години съдебна реформа в страната. Европейската комисия за демокрация чрез право (Венецианската комисия – б.р.) съобщи, че позицията е приета в петък и предстои огласяването на пълния й текст.\r\n\tКлючовите предложение са две и те засягат пряко главния прокурор, чиято безконтролна власт си остава непокътната въпреки фасадните законодателни промени от последните години. Едното предложение е ръководителят на държавното обвинение да не може да се меси при избора на шефовете на върховните съдилища. Второто е да се създаде независима институция, която да може да разследва главния прокурор.\r\n\tВенецианската комисия е помощен орган на Съвета на Европа и е най-авторитетният орган в Европа в областта на конституционното право. Българските власти неотменно се допитват до нея по спорни въпроси, но възприемат, както стана преди две години с конституционните промени за съдебната власт.\r\n\tКато цяло Венецианската комисия оценява конституционната реформа от края на 2015 г като провал. Тогавашният правосъден министър Христо Иванов настояваше за гарантиране на съдийската независимост във ВСС, за създаване на независима прокуратура по румънски модел, която да разследва корупцията по високите етажи на властта, включително и главния прокурор. С огромно многопартийно мнозинство Народното събрание отхвърли тези идеи и Иванов подаде оставка. Така българската прокуратура продължи да работи под едноличната власт на главния прокурор, а съдиите все още са зависими от представителите на прокуратурата и парламента във ВСС.\r\n\tСега Съдийската колегия на ВСС не може сама да избира ръководителите на двете върховни съдилища. Те се излъчват съвместно от съдийската и прокурорската колегия, обикновено след задкулисни договорки с участието на главният прокурор и политическата квота в съвета.\n\n\r\n\t, посочва Венецианската комисия.\r\n\tНаред с това комисията настоява за засилване на отчетността на главния прокурор. С тази цел се препоръчва разработването на процедура, която да позволява \"ефективно и независимо разследване при наличие на данни за извършени от главния прокурор нарушения\".\r\n\tВ момента обвинител №1 е практически недосегаем, както показва практиката от Никола Филчев насам. Името на сегашния главен прокурор Сотир Цацаров бе забъркано в няколко сериозни скандала – най-големите от които бяха \"Яневагейт\" и \"ЦУМгейт\", разкриващи злоупотреба с власт и задкулисни машинации, но лоялното на Цацаров мнозинство във ВСС всеки път е отказвало истинско разследване.\r\n\tОтделно Венецианската комисия предлагала \"функциите и властта на прокуратурата извън наказателния процес трябва да бъдат сериозно намалени\". През последните години управляващите от ГЕРБ, подпомагани активно от БСП и ДПС, вървят в точно обратната посока и постоянно се опитват да увеличат властта на прокуратурата. В началото на 2015 г. ГЕРБ се опита да прокара извънредно право за прокуратурата да разваля търговски сделки.\r\n\tВенецианската комисия предлага и въвеждане на още една гаранция за независимостта на българския съд - съдиите трябва да избират най-малко половината от членовете на Съдийската колегия във ВСС.\r\n\t, се казва в позицията.\r\n\tПо отношение на съдийското самоуправление се предлага общите събрания на съдиите да имат изключителни правомощия за номинирането на кандидатите за шефове. Сега те имат право да номинират, но такива права имат и членовете на ВСС. Обикновено накрая се избират кандидатите на ВСС.\r\n\tВенецианската комисия предлага да се разшири кръгът от хора, които могат да участват и в процеса по номиниране на кандидатите за членове на ВСС. В случая се предлага това право за \"уважаваните професионални асоциации на адвокатурата и правните училища\".\r\n\tДруго важно предложение е ВСС да получи право да номинира кандидати за съдебни инспектори и да може да ги отстранява при сериозни нарушения. Сега това е изцяло в ръцете на Народното събрание.\r\n\tВенецианската комисия настоява правомощията на шефовете на съдилищата да бъдат преосмислени, като им се отнеме правото да наказания на съдиите и да инспектират тяхната дейност.\r\n\t\"Функциите на инспектората трябва да бъдат ясно разделени от функциите на ВСС, а процедурите, по които се провеждат инспекциите, трябва да бъдат по-детайлно формулирани, за да се предотврати възможността за неоправдани, прекалено продължителни или твърде инвазивни инспекции\", предлага още Венецианската комисия.", "date": "2017.10.09", "title": "Венецианската комисия: Някой независим трябва да може да разследва Цацаров"}
{"url": "http://www.mediapool.bg/izsledovatel-na-povedencheskata-ikonomika-e-otlichen-s-nobel-news270244.html", "text": "Ученият от Чикагския университет Ричард Тейлър е отличен с Нобеловата награда през 2017 г. за икономика за постиженията си в поведенческата икономика чрез неговите трудове за психологичните и социални механизми при вземането на решения от потребителите и инвеститорите. Изследванията му \"хвърлят мост между икономическите и психологически анализи на вземането на решения от индивида\", обяви  в понеделник.\r\n\tТрадиционната икономика допуска, че хората имат добър достъп до информация и я обработват перфектно, както и че винаги могат да изпълнят плановете си. Това обаче е опростен модел на човешкото поведение, който системно води до несъответствия с реалността. Работата на Тейлър разширява икономическия анализ, като работи по три психологически черти, които влияят върху икономическите решения - ограничената рационалност, социалните предпочитания и липсата на самоконтрол. Така той показва как тези човешки черти систематично влияят на индивидуалните решения и на случващото се на пазарите.\r\n\tПостиженията на 72-годишния Тейлър разкриват нови полета за икономически изследвания и политики.\r\n\tАмериканският учен ще получи 9 милиона шведски крони или близо 1.1 милиона долара. Нобеловата награда за икономика или по-точно Наградата за икономически науки се отпуска от Шведската централна банка (Риксбанк). Тя е най-престижната в света награда за принос в областта на икономиката и се връчва всяка година от Шведската кралска академия на науките.\r\n\tНаградата за икономика не е спомената в завещанието на Алфред Нобел. Тя е добавена през 1969 г. с помощта на Риксбанк и оттогава е присъждана от Нобеловата фондация по същия начин, по който се присъждат петте първоначални Нобелови награди. С наградата за икономика се отличават важни научни открития, както и тяхното въздействие върху тази област от познанието.\n\n\r\n\tНобеловата награда за икономика се присъжда въз основа на номинации от специално подбрани икономисти, препоръка на Комисията по наградите за социални науки към Шведската кралска академия на науките и чрез тайно гласуване от цялата академия.", "date": "2017.10.09", "title": "Изследовател на поведенческата икономика е отличен с Нобел"}
{"url": "http://www.mediapool.bg/uyazvimi-na-lihveni-shokove-sa-51-banki-v-evrozonata-news270261.html", "text": "Петдесет и една от най-големите банки в еврозоната не са защитени от внезапна промяна в лихвените проценти и може да се наложи да заделят още капитал срещу този риск.\r\n\tТова предупреди създаденото преди три години надзорно поделение на Европейската централна банка (ЕЦБ), което оповести резултатите от стрес тестове на 111 финансови институции в пространството на единната валута. \"Банков надзор“ на ЕЦБ надзирава 120-те най-големи трезора в 19-те държави от еврозоната.\r\n\tВ понеделник Франкфурт обяви още, че се готви да започне да ограничава паричните стимули след години на свръхниски лихви и мащабни изкупувания на облигации. Това означава, че се подготвя почвата за постепенно вдигане на лихвите, за което се говори поне от година.\r\n\tПроцесът обаче по всяка вероятност няма да стартира съвсем скоро. ЕЦБ уточни, че не планира да вдига основната си лихва, която сега е нулева, докато не приключи изкупуването на облигации. Това означава, че промяна в курса едва ли ще има преди 2019 година, твърди Асошейтед прес.\r\n\tПри симулиране на различни сценарии - от неочаквано затягане на паричната политика до замразяване на кредитирането, каквото имаше след фалита на \"Леман брадърс“, ЕЦБ е установила, че повечето от 111-те най-големи банки във валутния съюз, които е проверила (тоест общо 60 банки), са добре подготвени за лихвени шокове.\r\n\tПовишаването на лихвите би увеличило нетния лихвен доход на банките, става ясно от резултатите на ЕЦБ. При хипотетичен шок, включващ повишаване на лихвите с 2 процентни пункта, нетният лихвен доход на трезорите ще нарасне с 4.1 процента тази година и с 10.5 процента през 2019 г.\n\n\r\n\tПечалбите на някои банки изостанаха заради сегашната среда на много ниски лихвени проценти, оказваща натиск върху разликите между лихвите, по които банките взимат кредити, и тези, по които дават, припомня Асошейтед прес.\r\n\tЕЦБ обаче предупреждава, че са необходими \"интензивни дискусии\" с 51 от банките, след като е открила, че те вероятно стават уязвими чрез големите залози върху дериватни инструменти и прекалено агресивните модели за изчисляване на риска.\r\n\tЕвентуално повишаване на лихвените проценти би могло да означава, че въпросните банки внезапно ще се нуждаят от още капитал, става ясно от резултатите.\r\n\tПри въпросните 51 банки може да се стигне до повишаване на изискуемия капитал с до 0.25 процентни пункта, въпреки че решението за всяка една от институциите зависи от индивидуалните обстоятелства.\r\n\tОстаналите 60 институции могат дори да редуцират капитала си в същото съотношение – с до 0.25 процентни пункта.\r\n\tЕЦБ е изчислила още, че ако лихвите останат на нивата си от края на 2016 г. и при липса на кредитен растеж лихвеният доход на банките ще се свие със 7.5%.", "date": "2017.10.09", "title": "Уязвими на лихвени шокове са 51 банки в еврозоната"}
{"url": "http://www.mediapool.bg/bulgaria-e-sred-stranite-v-es-s-nai-silen-efekt-ot-kohezionnite-fondove-news270263.html", "text": "България е сред страните в ЕС, в които кохезионната политика (тоест отделяните средства за сближаване между регионите) дава най-висок принос върху ръста на икономиката. Освен България и сравнимите икономики от Централна и Източна Европа най-добре от кохезионните фондове се ползват също Испания и Португалия.\r\n\tТова става ясно от .\r\n\tТри от регионите в България – Северозападен, Южен Централен и Югоизточен, са сред общо шестте региона в целия Европейски съюз с най-ниско ниво на социален прогрес през 2016 г., става ясно още от доклада. Затова пък България е сред страните със сравнително по-ниско ниво на безработицата.\r\n\tСедмият доклад ще е част от дебата за бъдещето на кохезионните фондове на ЕС след 2020 г., когато се очаква средствата да намалеят заради Брекзит, а правилата за ползването им да се променят.\r\n\tДосега кохезионната политика обхващаше всички региони на ЕС, но занапред споровете са дали тя да се ограничи само до най-бедните, изостанали краища, до трансгранични и други проблемни региони.\n\n\r\n\tСистемата за разпределение на средствата трябва да бъде ревизирана, а нивата на национално съфинансиране да бъдат увеличени, става ясно още от документа. Според него фондовете трябва да станат и по-гъвкави, за да се избегнат проблемите от преминаването от един програмен период в друг.\r\n\t\"В последните две десетилетия политиката на сближаване даде резултати във всички региони на ЕС и бе важен източник на инвестиции. По този начин в ЕС пряко бяха създадени 1.2 млн. работни места през последните 10 години, когато подкрепящите растежа бюджетни инвестиции спаднаха в много държави\", се твърди в документа.\r\n\tИкономическите различия между регионите започват бавно да намаляват, отчита докладът.\r\n\tСпоред него регионите бележат икономически растеж, но той не е еднакъв. Много региони, чието богатство е близко до средното за ЕС, изглеждат приковани в \"капана на средните доходи\". Някои от регионите плащат цената на глобализацията, без да извличат никаква полза от този процес, като често понасят значителни загуби на работни места и не са в състояние да преобразуват промишлеността си. Те ще имат нужда от по-нататъшна финансова подкрепа за насърчаване откриването на работни места и структурните промени.\r\n\tВ доклада се подчертава, че настоящите равнища на инвестиции са недостатъчни за постигане на целите за 2030 г. във връзка с дела на възобновяемата енергия и намаляването на вредните газове. Всички региони на ЕС ще се нуждаят от повече финансиране, за да намалят отделянето на въглерод.\r\n\tЗа да запазят своите позиции, регионите трябва да осъвременят икономиките си и да създават стойност. Тъй като в момента само няколко региона в ЕС могат да играят водеща роля, необходими са повече инвестиции в иновации, цифровизация и намаляване на количествата отделян въглерод. В допълнение към финансирането трябва да бъде насърчавано създаването на ефективни връзки между изследователските центрове, предприятията и услугите.\r\n\tНякои региони в ЕС са изправени пред обезлюдяване, докато много градове са подложени на натиск от страна на новодошлите, търсещи по-добри перспективи, включително мигранти. Въпреки че равнището на заетостта в ЕС достигна нова връхна точка, нивото на безработицата, особено сред младите хора, остава по-високо в сравнение с данните преди кризата.", "date": "2017.10.09", "title": "България е сред страните в ЕС с най-силен ефект от кохезионните фондове"}
{"url": "http://www.mediapool.bg/turoperatori-i-ministar-s-razlichen-prochit-na-dannite-za-otrasala-news270240.html", "text": "Асоциацията на българските туроператори и туристически агенти (АБТТА) и министърът на туризма Николина Ангелкова се разминаха в прочита на данните за туризма.\r\n\t\"Сезон 2017 не може да се смята за успешен. Имаме туристи благодарение на ниско бюджетните авиокомпании и геополитическата обстановка\", каза Байко Байков, председател на Управителния съвет на АБТТА. Асоциацията иска оставката на Ангелкова от премиера Бойко Борисов, като изтъква 15 аргумента, но до този момент не е получила отговор от него. С исканата оставка \"правим голяма услуга на ГЕРБ, защото едно слабо управление може да бъде коригирано\", каза Байков. По думите му и други организации в туризма ги подкрепят, но не посочи кои.\r\n\tВ същото време министър Ангелкова заяви, че няма да подаде оставка. \"Вече втора година имаме най-успешния туристически сезон. За първите осем месеца на тази година общият брой на чуждестранните туристи, които са посетили България, е над 6.5 милиона. Международното признание, което получаваме, е на достатъчно високо ниво. Имаме подкрепата и на Световната организация по туризъм към ООН\", каза Ангелкова в отговор на АБТТА.\r\n\tТя обясни, че в Националния туристически регистър има регистрирани над 300 сдружения. Три са организациите, свързани с туроператорска и турагентска дейност, а регистрираните туроператори и турагенти са над 3000, каза Ангелкова. По думите й в АБТТА членуват около 80 – 90 компании, колкото и в Българската асоциация на туристическите агенции (БАТА) и в Националното сдружение \"Туризъм\".\r\n\t\n\n\r\n\t\r\n\tСпоред АБТТА националната туристическа реклама е неадекватна и лишена от фокус, а туристическият маркетинг хаотичен. Организацията смята, че се симулират маркетингови инициативи с пиар ефект. Лисва конкретика в годишната програма за национална туристическа реклама 2018 г., твърдят още част от туроператорите.\r\n\tСпоред асоциацията недопустимо се бави въвеждането на автоматизирана Единна система за туристическа информация (ЕСТИ). Това възпрепятства събирането на надеждни и коректни статистически данни за туристическата индустрия, възпира противодействието на сивата икономика в сектора и предпоставя преднамерена манипулация на статистическите данни в туризма, каза Байко Байков. Той напомни, че това е бил един от първите ангажименти, поет публично от министър Ангелкова.\r\n\tЛипсата на ЕСТИ води до манипулиране на общественото мнение относно реалното състояние на входящия туризъм в България с погрешни данни за броя на чуждите туристи като общ брой и отделни пазари, посочи Байков.\r\n\tТой даде за пример първите 7 месеца на годината. Министерството на туризма обяви, че над 5 млн. чужди туристи са посетили България, докато Националният статистически институт (НСИ) обяви общо 2.1 млн. чужди граждани, които са нощували в хотел, посочват от АБТТА.\r\n\tСпоред Байков \"бумът на руски туристи и завръщането на руския пазар е лъжа\". През 2014 г. руските гости са 563 хил. При обявения от министъра \"небивал ръст и успех\", през 2016 г., те са 538 хил., като от тях на хотел през цялата минала година са отседнали само 254 хил., по данни на НСИ, каза Байков.\r\n\tКато се сравнят данните за седемте месеца от 2017 г. спрямо година по-рано се вижда, че реално руските туристи, регистрирани в хотел, са намалели с 3.5 на сто. От януари до юли 2016 г. техният брой е бил 145 хиляди, а за същия период на 2017 г. те са 140 хиляди.\r\n\tАБТТА даде данни и за заетостта на легловата база в Бургаска област, според които средната заетост на регистрираните 130 хил. легла е била 21%, докато за първите седем месеца на 2017 г. тя е 19%.\r\n\tСредната цена на нощувката в пика на сезона е 26 евро, което според Байков е много ниско и в никакъв случай не може да се говори за привличане на платежоспособни туристи.\r\n\tМесеците преди и след активните летен и зимен сезон са изключително слаби, докато министър Ангелкова цяло лято обяснява, че работят за удължаване на сезона и увеличаване на заетостта в това време, каза Байков.\r\n\tВ пика на сезона през юли регистрираме 27 % незаети легла. Това предпоставя ценови дъмпинг и практическа невъзможност да се поддържа високо качество и адекватно ценово предлагане на услуги в 4 и 5 звездни хотели, допълни той.\r\n\tСпоред АБТТА високият процент на незаети легла създава условия за изключително неустойчиво развитие на туризма в България.\r\n\tМинистър Ангелкова наскоро обясни, че вече привличаме по-платежоспособни туристи и доказателство за това е, че има инвестиционен интерес за построяване на нови 5 звездни хотели по Черноморието. Числата обаче показват друго. Няма как да привлечем платежоспособни туристи с евтин продукт и липса на качествено обслужване. Явно презастроеното Черноморие не се нуждае от още хотелска база. Увеличението й единствено може да доведе до по-ниска заетост на съществуващата леглова база, коментира Байков.\r\n\tОт АБТТА обвиняват Ангелкова в липса на туристически представителства на България в основните туристически пазари, които бяха обявени като една от основните цели на новото министерство.\r\n\tКъм момента отлично работи единствено съществуващото от десетилетия представителството в Русия, посочват от АБТТА. Според организацията, вместо да бъдат разкрити нови беше \"симулирана активност по откриване на туристически центрове на основата на публично-частни партньорства\" в ОАЕ и Япония, които на практика не осъществяват никаква активност през последните 20 месеца.\r\n\t\"Шумно откритият отскоро туристически център в Шанхай е в партньорство с компания с интереси в областта на недвижимите имоти и с никакви дейности до момента в областта на туристическия маркетинг. На своята страница в интернет, компанията представя само оферти за продажба за имоти в България\", посочи Байков. Той допълни, че нито един от туристическите центрове не провежда туристически маркетинг под никаква форма.\r\n\tМинистър Ангелкова отговори, че ползват данни за туристите на НСИ и БНБ. \"Ние сме министерство, работим с официални данни\", каза министърът на туризма по повод на твърденията, че има несъответствие в оповестения и реалния брой туристи, посетили България. Според нея данните от постигнатото в сектора ясно показват, че Министерството на туризма работи активно в правилната посока. Ще продължим да работим и занапред в диалог с бранша, допълни Ангелкова.\r\n\t\r\n\tТуроператорите посочиха още, че изградените с държавни пари туристически портал и профили в социалната мрежа са с нулеви активности от създаването на министерството на туризма.\r\n\tПоложението с националния туристически портал - www.bulgariatravel.org е катастрофално, каза Байков. Той припомни, че в портала са инвестирани над 6 млн. лв., но около две трети от посетителите му го напускат, защото е остарял по отношение на съдържание, графичен дизайн, функционалност и навигационни възможности. Освен това от четири години нищо не е актуализирано на него. Не е отразено например, че Пловдив е европейска столица на културата за 2019 г. Календар на актуални събития не е разработван никога.\r\n\tБългария не присъства на международната туристическа сцена чрез маркетингови активности в електронна среда, в мобилни формати и в социални платформи през последните 3 години, посочват от АБТТТ. В Ютуб (Youtube) например няма качено ново видео за туризма в страната ни от 10 октомври 2014 г., а в Инстаграм (Instagram) ведомството дори няма регистриран профил.\r\n\tЩе бъде обявена обществена поръчка за обновяването на официалния туристически портал на България, отговори им Ангелкова. \"Ще надградим сайта с нови езикови версии, включително ще се работи за свързването му със социалните мрежи\", допълни министърът на туризма. Тя припомни, че още миналата година стартира мобилното приложение iLoveBulgaria, което активно се ползва от туристите.\r\n\tЗа да популяризира България и да я превърне в още по-атрактивна дестинация за четири сезона, Министерство на туризма предвижда и засилване на рекламното присъствие на държавата на целевите пазари, от които идват най-много туристи.\r\n\t\"Надяваме се в началото на следващата година да имаме възможност България да бъде рекламирана чрез всички видове медии на 30 от целевите ни пазари\", каза Ангелкова.\r\n\tОт АБТТА обвиняват Ангелкова още в забавяне на учредяването на осемте туристически региона – поет ангажимент от предишния й мандат, нереализираното звено за маркетингови проучвания, както и за финансирането на рекламни кампании на чужди туроператори с държавни средства, които се генерират от данъците и на българските туроператори. За периода 2017 – 2020 г. са предвидени 800 000 лв. за подобряване на взаимодействието с големите международни туроператори и актуализирани рекламно-информационни материали на европейските туроператори, посочиха от АБТТА.\r\n\tНа фона на отправените то българските туроператори критики миналата седмица от Асоциацията на туроператорите в Русия изказаха благодарност към Ангелкова за съвместната работа.", "date": "2017.10.09", "title": "Туроператори и министър с различен прочит на данните за отрасъла"}
{"url": "http://www.mediapool.bg/poredno-veto-prezidentat-varna-popravkite-v-zakona-za-otbranata-news270265.html", "text": "Президентът Румен Радев върна за ново обсъждане промените в Закона за отбраната, които завишават изискванията за заемане на поста \"постоянен секретар на отбраната\" и въвеждат изискване новоназначените висши военни да бъдат представяни пред парламента.\r\n\tСпоред Радев въведените нови, завишени и кумулативно  за длъжността \"постоянен секретар на отбраната“ няма да преодолеят съществуващите неясноти и непълноти в законовата уредба и създават условия за дискриминация спрямо редица категории лица.\r\n\t\"Новите изисквания не са гаранция за по-висок професионализъм\", посочва Радев, чиято кариера е минала в армията и допреди година беше командир на ВВС.\r\n\tПостоянният секретар на отбраната е най-висшият държавен служител в министерството. Той е с четиригодишен мандат и разполага с широки правомощия по отношение на бюджета, изпълнението на различни проекти, кариерното развитие в администрацията и други.\r\n\tРадев не приема и промените, според които след новоназначените висши военни ще бъдат представяни от министъра на отбраната или негов заместник пред депутатите от парламентарната комисия по отбрана.\n\n\r\n\tСпоред Радев това \"не намира опора в Конституцията и нарушава баланса между органите за ръководство на отбраната\", тъй като според основния закон удостояването с висши военни звания е правомощие на президента по предложение на правителството.\r\n\t\"Представянето пред Комисията по отбрана, след като е изпълнен фактическият състав на удостояването с висше военно звание, създава усещането, че е самоцелно и единствено провокирано от факта на издадения указ. Освен това законът не дава отговор на въпроса дали при всяко удостояване с висше офицерско звание на един и същи офицер следва да се прави такова представяне. Това може да доведе до практическото обезсмисляне на разпоредбата, ако е необходимо отново да се представят вече представени лица\", посочва държавният глава.\r\n\tСпоред него \"тази неясна разпоредба, в която трудно се разпознава вложеният смисъл, не допринася за утвърждаването на правовата държава и крие риск от политизиране на висшия команден състав на Въоръжените сили\".\r\n\tПървоначално управляващите  кандидат-генералите ще бъдат изслушвани от депутатите преди да бъдат назначавани, но след острата реакция на президента те се отказаха от нея. Радев обаче не приема дори възможността висшите военни да минават опознавателно през парламента.\r\n\tВ началото на мандата си Радев  Закона за концесиите, гласуван в последните дни на миналия парламент. След това той върна и поправките в Закона за опазване на околната среда, съкращаващи обжалването на оценките за въздействие на стратегически важни инвестиционни проекти върху околната среда само на една инстанция. И двата пъти ветото на президента бе преодоляно от парламентарното мнозинство.\r\n\tВ същото време Радев пусна въпреки призивите за вето спорни промени в  и .", "date": "2017.10.09", "title": "Поредно вето: Президентът върна поправките в Закона за отбраната"}
{"url": "http://www.mediapool.bg/sadebnite-inspektori-otkriha-dve-razsledvaniya-na-poveche-ot-12-godini-news270266.html", "text": "Съдебният инспекторат е открил две разследвания, които са останали неприключени от образуването им преди повече от 12 години.\r\n\tЕдното е за причиняване на средна телесна повреда по хулигански подбуди. То е образувано през 2004 г. и продължава вече 12 години, 8 месеца и 21 дни. Делото е спирано общо 4 пъти. Първият път заради отсъствието на обвиняемия, а след това е престояло 4 години, без да се предприемат действия по издирването му.\r\n\tНакрая делото е било прекратено от прокурора, защото е открил, че пострадалият сам си е причинил травмите. При сбиване той е загубил равновесие и сам е паднал върху арматурни железа.\r\n\tДругото забавено досъдебно производство било за участие в организирана престъпна група и кражба на автомобил. То е продължило 12 години, 2 месеца и 15 дни. Близо осем години от този период производството било спряно заради неразкриване на извършителя на престъплението.\r\n\tПрез това време също били допуснати бездействия на разследващите и прокурора, които довели до допълнително забавяне. Близо три години никой не е работил по това дело.\n\n\r\n\tС бездействията си разследващите органи и прокуратурата са причинили забавяне на производството с общо 10 години и 10 месеца. В крайна сметка то е прекратено поради недоказаност на обвинението.", "date": "2017.10.09", "title": "Съдебните инспектори откриха две разследвания на повече от 12 години"}
{"url": "http://www.mediapool.bg/dsb-borisov-da-poiska-vot-na-doverie-za-da-reshi-politicheskata-kriza-news270267.html", "text": "Държавата се намира в политическа криза, която се дължи на неразбирателства в управленското мнозинство. Затова министър-председателят Бойко Борисов трябва да поиска вот на доверие от Народното събрание, каза лидерът на ДСБ Атанас Атанасов на пресконференция в понеделник.\r\n\tТой припомни публичните скандали от началото на лятото досега: НДК, Суджукгейт, Кумгейт, напрежението с оръжейните заводи, отнетия допуск до тайни на представителя на Бюрото за контрол на СРС Георги Гатев, Медиягейт и т. н. По думите му всеки от скандалите е продуциран в рамките на самата власт, затова премиерът трябва да препотвърди управлението си чрез вот в парламента.\r\n\tСпоред Атанасов, ако Борисов поиска вот на доверие и той бъде гласуван явно от депутатите \"страхът ще ги държи\". \"При таен вот обаче не е ясно дали нещата ще стоят точно по този начин или мнозинството ще се пропука\", каза Атанасов.\r\n\tЛидерът на ДСБ коментира и проваленото заседание на КСНС при президента от понеделник. \"Това е смешно. КСНС е консултативен орган, в него не се гласува, за да се търси кворум. Но начинът, по който е проведен днес, показва абсолютна липса на политическа култура. Политически казано - налице е невъзможност институциите да работят заедно\", каза той.  \r\n\tНа въпрос при наличие на политическа криза какво би станало с българското председателство на Съвета на ЕС догодина, Атанасов заяви, че темата е интересна, доколкото и премиер, и президент говорят само за санкциите срещу Русия и тяхната отмяна.\r\n\t\"По тази тема са абсолютно обединени. Иначе твърдят, че са във война\", каза Атанасов.", "date": "2017.10.09", "title": "ДСБ: Борисов да поиска вот на доверие, за да реши политическата криза"}
{"url": "http://www.mediapool.bg/sindikatite-na-obsht-protest-za-oshte-po-visoki-zaplati-news270268.html", "text": "Синдикатите подготвят протест за по-високи заплати и срещу искането на работодателите да отпадне \"добавката за клас прослужено време\". Това решиха стачните комитети на КНСБ и на “Подкрепа” в понеделник. Според тях заявеното намерение на финансовия министър Владислав Горанов за увеличение на заплатите в бюджетния сектор през следващата година е стъпка в правилната посока, но недостатъчна.\r\n\tДенят на националния протест, подготвян от синдикатите, предстои да се уточни.\r\n\tСпоред лидера на КНСБ Пламен Димитров бюджетните възнаграждения трябва да следват увеличението в частния сектор.\r\n\t“Исканията са за повече и очакванията са за повече”, заяви Димитров.\r\n\tДимитров припомни, че исканията на КНСБ към бюджета, заявени още през юли, са за 920 милиона лева за увеличение на заплатите в бюджетните системи, което прави между 15-25 процента увеличение на възнагражденията в зависимост от сферите. В левове равностойността е около 100 и малко повече. В някои сфери като домовете за възрастни хора, за хора с увреждания заплатите са изключително ниски - под 500 лева и там увеличението трябва да е по-голямо, допълни той.\n\n\r\n\tДимитров посочи, че синдикатите не говорят за дестабилизация на страната и за събаряне на властта.\r\n\t\"Ние не искаме да дестабилизираме икономиката, защото тя в момента върви нагоре, нито искаме да дестабилизираме политическата среда, защото тя обуславя растежа и ни е важна от гледна точка на европредседателството, но това не означава, че хората нямат право да искат по-високи доходи\", заяви лидерът на КНСБ.\r\n\tВ заявеното намерение за протести няма политика - има само \"работим и получаваме повече\", допълни той.\r\n\tВъпреки, че расте заплатата, работещите бедни също се увеличават- все повече хора се трудят, но остават бедни, а трудът трябва да те вади от капана на бедността, допълни Димитров. Той цитира данни от последните няколко тримесечия, които сочат, че делът на работещите бедни се е увеличил от 7, 8 на сто на 11, 6 на сто.\r\n\tСиндикатите имат нагласа да протестират и срещу лидерите на работодателските организации, които по думите на Димитров атакуват не само добавката за стаж, но и всички добавки в Кодекса на труда, което е скандално.\r\n\t“Кадрите са проблемът на България и около това трябва да са дебатите, а не за отнемането на добавките“, каза Димитров.\r\n\tНе повече от 150 хиляди са възстановените работни места от изгубени общо 400 хиляди по време на кризата, отчете още той.", "date": "2017.10.09", "title": "Синдикатите на общ протест за още по-високи заплати"}
{"url": "http://www.mediapool.bg/avstriyskata-kapsh-shte-pravi-tol-sistemata-sreshtu-150-mln-lv-news270269.html", "text": "Консорциум от дъщерни компании на австрийската компания \"Капш\" е избрана да прави електронната системата за платено преминаване по републиканските пътища срещу близо 150 млн. лв. без ДДС. Това съобщиха от Агенция \"Пътна инфраструктура\" (АПИ) в понеделник.\r\n\tОфертата на консорциум \"Капш Трафик Солюшънс\" е класирана на първо място с максималните 100 точки. Втората позиция е за българския консорциум \"Тол България\" с 74.27 точки, е посочено в съобщението на АПИ.\r\n\tОстаналите четирима участници в търга не бяха допуснати до отваряне на ценовите оферти, заради пропуски в техническото предложение и са отстранени от надпреварата. Това става ясно от публикуваното решение на АПИ за избора на изпълнител.\r\n\tВ срок от три дни всичките шестима участници ще получат решението на АПИ, след което имат 10-дневен срок за обжалване. Ако няма такова, още до края на октомври ще бъде сключен договор с избрания изпълнител, каза неотдавна министърът на регионалното развитие Николай Нанков.\r\n\tДо избора на изпълнител на поръчката за тол системата се стигна след повече от година и половина непрекъснати обжалвания на обществената поръчка.\n\n\r\n\t\r\n\tИзбраният изпълнител ще трябва да внедри за своя сметка системата за 19 месеца след подписването на договора. Електронната система за платено преминаване по републиканските пътища ще бъде на база изминато разстояние за тежкотоварните автомобили с маса над 3.5 тона. Това са основно тирове, камиони и автобуси. Леките коли ще плащат електронна винетка за определен период от време като годишната вече ще важи за 12 месеца от издаването й, а не както сега за календарната година, независимо кога е купена. След внедряването на системата с приходите от нея в срок от три години трябва да бъде платено на компанията направената инвестиция.\r\n\tВ обединението \"Капш Трафик Солюшънс\", което трябва да внедри тол системата, влизат \"Капш Телематик Технолоджис България\" ЕАД, \"Капш Телематик Сървисиз\" Полша, \"Капш Трафикком\" Италия, \"Капш Трафик Транспортейшън\", Испания.\r\n\tТе получиха максималните 100 точки за техническото си предложение и дадоха цена от 149.997 лв. без ДДС при прогнозна от 200 млн. лв.\r\n\tКомпанията майка – австрийската \"Капш\", има над 100-годишен опит на пазара, а основната дейност на дружеството е свързана с доставки на електронни системи за събиране на пътни такси. Компанията е реализирала 280 проекта в 44 страни на пет континента с приблизително 70 милиона доставени бордови устройства и 18 000 оборудвани ленти. \"Капш груп\" са внедрили тол системи в Австрия, Полша, Чехия и Австралия.\r\n\tОще преди да бъде ясен победителя през септември до определени медии беше разпространена \"фалшива новина\", че \"Капш Трафик Солюшънс\" е избрана за изпълнител на поръчката. За случаят пътната агенция сезира ДАНС, но до момента няма информация кой е неин автор. От \"Капш\" отказаха да коментират фалшиви новини.\r\n\t\r\n\tКъм момента не е ясно дали някой от другите петима кандидати ще обжалва поръчката. При отварянето на офертите техните представители отказаха такъв коментар.\r\n\tКонкурентът на \"Капш\" на финала беше \"Тол България\", в което влизат български фирми, които през последните години работеха по въвеждането на електронното управление. Това са \"Телелинк\" ЕАД, \"Сиенсис\" АД и \"Сирма Солюшънс\" АД. Тяхното техническо предложение получи оценка от 66.67 точки, а ценовата им оферта беше 193.5 млн. лв. без ДДС.\r\n\tОтстранени участници са обединение \"БГ Път\", \"Толлнет\" Прага, \"Сиела Норма\" АД и обединение \"Телетол\" ДЗЗД.\r\n\tАмбицията на правителството е платеното преминаване по пътищата за тежкотоварните автомобили да бъде въведено до края на 2018 г.\r\n\tТол системата ще бъде разработена специално за българските условия и ще бъде собственост на пътната агенция. Целта е страната ни да не бъде зависима от лиценз при покупка на вече готов продукт и да може свободно да си избира доставчик за поддържането и адаптирането на системата, според обясненията на управляващите\r\n\tСлед внедряването на тол системата ще се избере оператор за поддръжката и експлоатацията й и ще стане ясен размерът на плащаните от превозвачите тол такси и винетките за леките коли. От Световната банка са изчислили три възможни цени за тировете - 12, 20 и 26 стотинки за километър. Те съответно ще донесат приходи между 661 млн. и 1.5 млрд. лева годишно.\r\n\tОчаква се предимство в бъдещия конкурс за оператора да се даде на участници във внедряването й, заради което е и непрекъснатото обжалване на поръчката, смятат експерти.", "date": "2017.10.09", "title": "Австрийската \"Капш\" ще прави тол системата срещу 150 млн. лв."}
{"url": "http://www.mediapool.bg/polovinata-zriteli-shte-gledat-televiziya-prez-mobilni-ustroistva-do-2020-g-news270270.html", "text": "Само след три години половината любители на телевизията ще гледат програми и филми не на телевизори, а през смартфони, таблети и лаптопи и ще предпочитат видео по заявка (Video On Demand), а една трета от тв зрителите ще се потапят във виртуална реалност. До 2020 г. ще се изравнят гледащите обикновена телевизия и видеото по заявка, става ясно от доклад на \"Ериксон\" (Ericsson) за тенденциите и очакваните промени на пазара за видео забавление, проведен в 13 държави и оповестен в понеделник.\r\n\tДо 2020 г. мобилните устройства ще бъдат 50% от всички използвани устройства за гледане на телевизия, като една четвърт от тях ще са умни телефони, сочи проучването.\r\n\tЗрителите вече прекарват 30 часа на седмица пред екрана, което включва всичко: гледане на класическа телевизия, интернет услуги на живо и по заявка, както и DVD и Blu-ray дискове. Повече от половината потребители днес предпочитат да гледат предавания на запис, вместо обикновена телевизия с програма. Днес двама от всеки пет потребители гледат програми и видео по избор, а интересът е толкова висок, че много от хората биха плащали повече за такова съдържание през следващата година.\r\n\tМного важна се оказва мобилността на услугите, посочват от \"Ериксон\". Потребителите искат достъп до любимите си програми дори когато пътуват зад граница.\r\n\tТинейджърите очаквано са най-запалените зрители. Те прекарват 33 часа на седмица, посветени на видео забавления. Младежите използват предимно мобилни устройства за тази цел.\r\n\tЗрителите имат по-голям достъп от всякога до телевизионни и видео услуги. Всъщност един от всеки осем потребители твърди, че в бъдеще би се изгубил в огромното количество достъпно съдържание.\r\n\tОчаква се до 2020 г. една трета от потребителите да използват виртуална реалност (VR), но в момента това е свързано със сериозни разходи. Обяснимо, близо 55% от търсещите новото изживяване биха предпочели аксесоарите към тях да са по-евтини.\r\n\tЕдна трета от анкетираните заявяват, че биха проявили по-голям интерес към VR, ако можеха да получат VR пакет от своя доставчик на телевизия и видео.\r\n\tПотребителите също така високо ценят качественото изживяване както при гледане, така и при потапяне във виртуалната реалност. Близо четвърт анкетираните казват, че вече имат достъп до 4K UHD телевизори, а 1/3 планират да закупят.", "date": "2017.10.09", "title": "Половината зрители ще гледат телевизия през мобилни устройства до 2020 г."}
