{"url": "http://www.mediapool.bg/karakachanov-zamaza-konflikta-borisov-simeonov-i-obvini-zelenite-news273075.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и съпредседател на \"Обединени патриоти\" Красимир Каракачанов се опита да замаже скандала с рязката атака на колегата си \"патриот\" Валери Симеонов, също вицепремиер, към премиера Бойко Борисов по повод втория лифт в Банско и прехвърли цялата вина на екозащитниците. В петък Каракачанов обясни пред бТВ, че единственото разминаване между Борисов и Симеонов било кога да се случат нещата – дали първо да минат промените в плана за управление на природния парк \"Пирин\" или коригирания концесионен договор с \"Юлен\", или пък да се гледат едновременно. \r\n\t \r\n\tПреди ден Валери Симеонов заяви буквално следното за Борисов:\r\n\t \r\n\t\n\n\r\n\t \r\n\t \r\n\t\r\n\t \r\n\t \r\n\t на .\r\n\t\"Аз се отнасям с уважение към моите заместници, имам споразумение с тях и го спазвам. Не знам какво е казал Валери Симеонов, не мога да гледам всички негови участия по телевизиите\", каза Борисов в четвъртък вечерта в Брюксел.\r\n\tТой уточни, че темата за концесиите не може да продължава преди да има план за Пирин.\r\n\t\"За да няма никакви спекулации, съм казал на Нено Димов, ако има възможност да се приеме точка за втори лифт на Банско, вносител ще бъда аз\", заяви Борисов.\r\n\tПреди два дни министърът на екологията заяви, че отлага разширяването на концесията на \"Юлен\" в Банско.\r\n\tВъпреки коментарите на Симеонов Борисов заяви, че управляващата коалиция между ГЕРБ и \"Обединени патриоти\" никога не е била по-силна.\r\n\t\r\n\t \r\n\tКрасимир Каракачанов обясни: \"Имаше разминаване кога да бъде направена концесията. Дали първо да бъде приет планът за управление, за да се види от цялото общество, че няма да се строят хотели, сгради и каквото и да било в този район, а става въпрос само за втора кабина, или да се гласуват и двете неща едновременно – концесията и планът за управление\".\r\n\t\"Смятам, че планът за управление до края на годината ще бъде гласуван от МС, тъй като има обществено обсъждане, което приключва на 22 декември\", допълни вицепремиерът.\r\n\tНа нас ни се иска да стане по-бързо\r\n\t\"Напрежението идва от това, че на нас ни се иска нещата да станат по-бързо, докато Бойко Борисов смята, че нещата трябва нещата да се огледат по-внимателно и да не се бърза толкова много. Това е цялата драма, ако можем да я наречем драма\", каза Каракачанов.\r\n\t\"Проектът Банско започна в далечната 1997 г., когато кмет на Банско два мандата беше кметът от ВМРО Александър Краваров. На този човек трябва да му направят паметник, защото той направи банскалиите проспериращи хора. \r\n\tНеговият приемник след това продължи този проект и Банско стана европейски и световен ски курорт.\r\n\tТук е въпросът защо всички тези хора, които харесват Банско, трябва да чакат по 3 часа на опашка да се редят за лифта, вместо да има втора кабинка и животът им да бъде улеснен\", пита Каракачанов.\r\n\tВсеки има право да протестира, но никой няма право да ме изнудва\r\n\t\"Но защо няма втори лифт, защо на много места планинският туризъм не се развива, защото има така наречените \"Зелени\" в България, които отдавна не са екологична организация, а са политическа партия, която взема по няколко хиляди гласа на изборите, прави протести\", продължи той.\r\n\tТой допълни, че в сряда 5 политически опозиционни партии плюс всякакви сдружения, включително и гей сдружения, участваха в един протест - 250 души против втория лифт на Банско.\r\n\t \r\n\t\"Нека да протестират, само че защо трябва да слушаме само тях. В същото време 2000 души от общините Банско, Разлог, Симитли излязоха на магистралата Е-79 – бяха 2000 човека. Дотам ли трябва да го докараме, едно политическо решение, едно правителствено решение, да бъде вземано според това кой колко повече протестиращи може да изкара\", възмути се Каракачанов.\r\n\tПланинският туризъм създава поминък точно в тези региони, където безработицата е най-голяма, допълни министърът.\r\n\t\"Защо трябваше да се провали проектът Берковица – Ком и в същото време от другата страна на границата със Сърбия да се появи сръбски такъв проект\", попита той.\r\n\tВсеки има право да протестира, но никой няма право да ме изнудва и да ми обяснява, че просперитетът на държавата не струва нищо на базата на неговия каприз, каза още вицепремиерът.\r\n\tВ коментар на аргументите, че ще бъдат изсечени дървета, Каракачанов каза, че ще бъдат изсечени 2500 кубика, за да се направи втората кабина, а незаконната сеч в България годишно е 2 млн. кубика.\r\n\tДа сте видели същите тези да протестират заради незаконната сеч, допълни той.", "date": "2017.12.15", "title": "Каракачанов замаза конфликта Борисов-Симеонов и обвини Зелените"}
{"url": "http://www.mediapool.bg/borisov-zaracha-gerb-da-otmenyat-glasuvaniya-lekarstven-moratorium-news273109.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като разказа милозлива история за починалата си от рак майка, Бойко Борисов поиска да отпадне забраната за плащане на нови лекарства, утвърдена двукратно от управляващото мнозинство в парламента по искане на здравния министър. Борисов обяви това в петък от Брюксел, часове след като президентът Румен Радев коментира, че отхвърлянето на ветото му върху мораториума е \"цинично и брутално\".\r\n\t\"\", каза министър-председателят.\r\n\tРешението му е пореден шамар за депутатите от ГЕРБ, които не само прокараха текста от закона за бюджета на здравната каса, с който се налага мораториум върху плащането на нови иновативни лекарства през 2018 г., но и го прегласуваха, след като президентът наложи вето върху него. Това стана след драматичен дебат в четвъртък, когато . Управляващите бяха обвинени от БСП, че икономисват 30 млн. лв. от животоспасяващи лекарства за онкоболни хора, което е цинизъм на фона на раздадените тази седмица от правителството 700 млн. лв. за инфраструктура, от които обаче може да се краде.\r\n\tОбявявайки решението си поиска преразглеждане на мораториума, Бойко Борисов също разказа лична човешка история: \"\".\r\n\t\"”, каза още премиерът по адрес на опозицията. Според него лобизмът е именно в новите лекарства.\r\n\tСъщата идея - да има изменения в закона ако съответните лекарства, които попадат под действието на мораториума, се прилагат в поне една трета от страните в ЕС, обяви след отхвърлянето на президентското вето и министърът на здравеопазването Кирил Ананиев.\r\n\t\"\", коментира Бойко Борисов.\r\n\tТой поясни, че правителството е приложило румънския модел по отношение на лекарствата, който се изразява в 6-годишен мораториум. \", каза премиерът.\r\n\t\"\", допълни той, имайки предвид исканите промени в съдебната власт по модел на северната ни съседка.\r\n\tАко парламентът снеме въведения мораториум, ще отпадне необходимостта той да бъде гледан от Конституционния съд, който бе сезиран от БСП.\r\n\tИмиджовите щети за ГЕРБ обаче са несъмнени, тъй като депутатите от партията дадоха всичко от себе си да аргументират защо тази забрана е нужна и обоснована, въпреки протестите на граждани по толкова чувствителна тема. След наложената от Борисов  на бившия парламентарен председател Димитър Главчев (ГЕРБ), с което бе угодено на БСП, това е вторият случай за един месец, в който премиерът и лидер на ГЕРБ тръгва против волята на депутатите си. Отделно от това вицепремиерът от \"Обединени патриоти\"  открита война на Борисов.\r\n\tПрезидентът Румен Радев окачестви отхвърлянето на ветото му върху лекарствения мораториум като \"брутално и цинично\".\r\n\t\"\", коментира той в петък.\r\n\t\"\", допълни държавният глава.\r\n\tСпоред него управляващите са на път да загубят своя човешки облик: \"Българите свикнахме да ни се отнемат всички неща, касаещи нашето достойно съществуване в течение на годините - и заплати, и пенсии, и социални права, но вчера се посегна на последното – надеждата\".\r\n\tЗапитан дали вярва, че Конституционният съд ще реши този въпрос, Радев изрази надежда конституционните съдии да не се поддават на натиск. \"\", каза президентът.", "date": "2017.12.15", "title": "Борисов заръча ГЕРБ да отменят гласувания лекарствен мораториум"}
{"url": "http://www.mediapool.bg/sotsialdemokratite-reshiha-da-zapochnat-koalitsionni-pregovori-s-partiyata-na-merkel-news273110.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководството на Германската социалдемократическа партия одобри с гласуване днес предложението на своя лидер Мартин Шулц за започване на проучвателни преговори с консерваторите на канцлера Ангела Меркел за формиране на управляваща коалиция, предаде ДПА в петък. Заседанието бе свикано тази сутрин във връзка с поканата на християндемократите за започване на коалиционни преговори. \r\n\t \r\n\tПартийните членове обаче все пак ще трябва да потвърдят какъвто и да е ход към участие в управлението. Това ще стане на извънреден конгрес на ГСДП на 14 януари. Това на практика означава, че разговорите с консерваторите на Меркел ще започнат най-рано след един месец, отбелязва Ройтерс. А съставянето на ново коалиционно правителство може да се очаква още по-късно. \r\n\t \r\n\tДнес лидерът на социалдемократите Шулц каза, че в сряда ще има нова среща с Ангела Меркел и нейния баварски съюзник Хорст Зеехофер, както и с лидерите на парламентарните групи на социалдемократите и консерваторите. На срещата те ще обсъдят подробности относно графика за разговорите за коалиционно правителство, предаде ДПА.\r\n\t \r\n\tГСДП претърпя най-големия си изборен неуспех след войната през септември и първоначално бе решила да мине в опозиция, но беше подложена на натиск да преразгледа решението си, след като Меркел не успя да се договори за трипартийна коалиция със зелените и свободните демократи. Канцлерката отхвърля опцията за съставяне на правителство на малцинството с аргумента, че Европа се нуждае от стабилно правителство в Германия. А избирателите са против нови избори.\r\n\t \r\n\tМного редови социалдемократи обаче са настроени срещу перспективата за подновяване на \"голямата коалиция\", след като предишната с Меркел струваше толкова скъпо на партията в изборите, добавя Ройтерс \n\n\r\n\t \r\n\tГерманската канцлерка Ангела Меркел изрази задоволство от днешното решение на Германска социалдемократическа партия да започне проучвателни разговори с нейния консервативен блок за съставяне на коалиционно правителство, предаде Ройтерс. Тя каза, че се отнася с \"голямо уважение\" към решението на ГСДП.\r\n\tМеркел говори на конгреса на сестринската си баварска партия - Християнсоциалния съюз, в Нюрнберг. Тя подчерта също значението на тясното сътрудничество с Франция за укрепването на Европейския съюз. \"Европа е немислима без силна Германия и силно германско-френско сътрудничество\", каза канцлерката.", "date": "2017.12.15", "title": "Социалдемократите решиха да започнат коалиционни преговори с партията на Меркел"}
{"url": "http://www.mediapool.bg/nai-mnogo-prodazhbi-onlain-vav-vtornik-nai-malko-v-sabota-news273111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез декември българите пазаруват онлайн най-много във вторник. Тогава уеб магазините отбелязват 23% повече продажби от средните за месеца, сочи изследване на RTB House.\r\n\tТехнологичната компания анализира със собствени инструменти информация от 40 световни пазара в Европа, Латинска Америка, Азия, САЩ, Близък Изток и Африка. Данните показват специфичните зависимости в потребителското поведение в един от най-уникалните месеци за онлайн търговията.\r\n\tОказва се, че в световен мащаб потребителите предпочитат да пазаруват през работните дни.\r\n\tВ понеделник например посещенията на уеб магазините се покачват със 17%, а продажбите скачат с 38%.\r\n\tНай-малко онлайн се пазарува в събота – тогава трафикът е с 8% по-нисък от средното за целия месец, а продажбите са с 22% по-малко.\r\n\tКоледното онлайн пазаруване е в разгара си до средата на декември, след което обаче постепедно пада до най-ниската си точка на Бъдни вечер (28% по-малко посещения и с 41% по-малко продажби от средните за декември).\r\n\t\"През втората половина на декември най-добрият ход е онлайн рекламата да води потребителите към офлайн магазините\", съветва Каталин Емилиан, мениджър за България и Румъния на RTB House.\r\n\tСпадът, който се очаква до броени дни вероятно се дължи на празничните приготовления. Фактор вероятно е и страхът от забавяне на поръчките. Въпреки това търговците не бива да изчезват от пространството, предупреждават специалистите и съветват всички маркетинг ходовете след средата на месеца да бъдат насочени към физическите продажби.\r\n\tПреди кривата да се отправи надолу обаче, този уикенд се очаква нейният връх. Миналогодишните данни за България сочат, че на 16 декември са направени най-много продажби и посещенията на онлайн магазините са се увеличили с 66% над средните за месеца.\r\n\tВъпреки, че не много потребители посещават онлайн магазините на Коледа, в този период те са по-склонни да кликнат върху реклами. На 25 и 26 декември кликовете на банер рекламите се покачват съответно с 11% и 10% над средните за декември. И броят кликове и посещения расте прогресивно след празниците.\r\n\t\"Покачването на кликовете след празниците показва, че в този период потребителите търсят специфични оферти\", обяснява Каталин Емилиан. Според него в периода вече започват празничните разпродажби, които са друг връх в декемврийските обороти.\r\n\tПланирането на рекламни бюджети, съобразено с навиците на пазаруване помага по-оптимизирано привличане на клиенти. Разбира се, най-добрият начин това да се случи е ползването на алгоритми с дълбоко учене и изкуствен интелект, които могат с голяма точност да установят индивидуалния потенциал за покупка на всеки потребител.", "date": "2017.12.15", "title": "Най-много продажби онлайн във вторник, най-малко – в събота"}
{"url": "http://www.mediapool.bg/spored-spetsialen-pratenik-na-sasht-e-neobhodima-pryaka-diplomatsiya-s-phenyan-news273102.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският специален пратеник за Северна Корея Джоузеф Юн заяви, че САЩ би трябвало да се ангажират в пряка дипломация с КНДР наред със санкциите, наложени заради ядрените и ракетните й програми, и изрази надежда, че Пхенян ще приеме предложението за безусловни преговори, предадоха Ройтерс и Асошиейтед прес.\r\n\t \r\n\tДържавният секретар на САЩ Рекс Тилърсън предложи във вторник преки преговори със Северна Корея без предварителни условия, но Белият дом по-късно каза, че не може да има преговори, докато Пхенян не подобри поведението си.\r\n\t \r\n\t\"Би трябвало да упражняваме пряка дипломация, както и санкции. Това е нашата политика, основана на натиск и ангажимент, и ние наистина искаме да се ангажираме с натиск и дипломация\", заяви Юн пред репортери в Банкок.\r\n\t \r\n\tТой каза, че не е ясно дали Северна Корея има желание да преговаря след период на засилена ядрена дейност, и отбеляза, че е \"много трудно да се разбере какво е тяхното намерение, без да има истински диалог\".\r\n\t \r\n\tСпециалният пратеник посети тази седмица Япония и Тайланд за обсъждане на начини за засилване на натиска върху Северна Корея след поредния й опит с балистична ракета.\r\n\t \n\n\r\n\tЯпония обяви днес, че разширява икономическите си санкции срещу Северна Корея заради ядрените и ракетните й програми.\r\n\t \r\n\tЯпонското външно министерство каза, че ще бъдат замразени авоарите на още 19 севернокорейски фирми, работещи във финансовия, петролния и въгледобивния сектор.\r\n\t \r\n\tРусия заяви, че са възможни контакти със Северна Корея на високо равнище. Руският заместник-министър на външните работи Игор Моргулов каза, че Москва не е имала контакти на високо ниво с новото севернокорейско ръководство, но че те са възможни. По думите му Русия има много комуникационни канали със Северна Корея, които \"по един или друг начин дават плод\".\r\n\t \r\n\tТой заяви, че Русия не е готова да се присъедини към нови санкции срещу Северна Корея, които могат да задушат икономически азиатската страна.\r\n\t \r\n\tСпоред него натискът върху Северна Корея доближава \"червена линия\", а американските гаранции за сигурността на КНДР може да бъдат обект на преговори между Пхенян и Вашингтон.", "date": "2017.12.15", "title": "Според специален пратеник на САЩ е необходима пряка дипломация с Пхенян"}
{"url": "http://www.mediapool.bg/sedem-arestuvani-ot-teroristichna-kletka-na-islyamska-darzhava-v-sankt-peterburg-news273105.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем участници в терористична клетка на \"Ислямска държава\" са задържани в Санкт Петербург за подготовка на терористични актове, съобщи центърът на връзки с обществеността на руската Федерална служба за сигурност (ФСБ), цитирана от ТАСС. \r\n\t \r\n\tКлетката е била ръководена от главатари на международната терористична организация в чужбина по интернет месинджъра \"Телеграм\", се казва в съобщението.\r\n\t \r\n\tУчастниците планирали да извършат на 16 декември поредица от терористични актове чрез самовзривяване на терорист камикадзе в едно от култовите учреждения в града, а също убийства на граждани и взривяване на саморъчни бомби на места, където се събират много хора. \r\n\t \r\n\tПри спецоперацията по арестите са иззети значително количество взривни вещества, компоненти за саморъчни взривни устройства, автоматично оръжие, боеприпаси, екстремистка литература. Ликвидирана е лаборатория за изготвяне на взривни устройства, добавя ФСБ.", "date": "2017.12.15", "title": "Седем арестувани от терористична клетка на \"Ислямска държава\" в Санкт Петербург"}
{"url": "http://www.mediapool.bg/chetiri-detsa-sa-zaginali-pri-sblasak-mezhdu-vlak-i-uchilishten-avtobus-v-yugozapadna-frantsiya-news273106.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири деца са загинали във вчерашния сблъсък между влак и училищен автобус в югозападна Франция, предаде Франс прес, като цитира източник, близък до следствието. \r\n\t \r\n\tДве момиченца на 11 години са издъхнали днес от раните си, с което общо загиналите стават четири.\r\n\t \r\n\tВчера беше съобщено за четири деца, убити на място от удара на железопътен прелез близо до селището Мийас. Ранени бяха 18 души, от които 14 деца.", "date": "2017.12.15", "title": "Четири деца са загинали при сблъсък между влак и училищен автобус в югозападна Франция"}
{"url": "http://www.mediapool.bg/koruptsiyata-pravi-ukraina-oshte-po-uyazvima-spryamo-rusiya-news273107.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТози месец Киев се превърна в сцена на нещо като драма с елементи на фарс, в центъра на която беше Михаил Саакашвили - бившият грузински президент, превърнал се в украински дисидент. Саакашвили беше поканен в Украйна през 2015 г. от новоизбрания президент Петро Порошенко, за да асистира в трансформирането на бившата съветска република в демокрация от западен тип, способна някой ден да се присъедини към ЕС. Сега Порошенко прави всичко по силите си да вкара в затвора или да депуртира своя бивш съюзник - и няколко пъти не успя, благодарение на демонстрациите на привържениците на Саакашвили, а накрая - на съдебно решение.\r\n\t \r\n\tСаакашвили, който поведе революция в Грузия, сега се стреми да направи същото в Украйна. Опитите му за тази цел бяха безплодни, докато правителството не го лиши от украинското му гражданство, докато беше в чужбина, после се опита да го арестува по съмнителни обвинения в заговор с проруски олигарх. Последвалият в резултат уличен театър - в един момент Саакашвили беше извлечен от полицейски микробус от свои привърженици - послужи единствено да привлече внимание към неговата теза: че правителството на Порошенко, което обеща да сложи край на ендемичната корупция, тормозеща Украйна, откакто стана независима през 1991 г., вместо това се е превърнало в основна пречка за реформите.\r\n\t \r\n\tДокато полицията преследваше Саакашвили, привърженици на Порошенко провеждаха тиха, но с по-осезаеми последици кампания срещу депутати реформатори, както и срещу Националното антикорупционно бюро (НАБУ) - агенция, създадена със западна подкрепа. Секретно разследване срещу висш имиграционен служител беше осуетено, а домовете на няколко антикорупционнни служители и техни роднини бяха обискирани от полицията.\r\n\t \r\n\tСилните протести на ЕС, Държавния департамент на САЩ и Международния валутен фонд забавиха тази офанзива. Но Порошенко изглежда е пресметнал, че нито западните лидери, нито украинците, които свалиха от власт последния, зрелищно корумпиран президент, ще му потърсят сметка - заради продължаващия конфликт на Украйна с подкрепяните от Русия сепаратисти в източните области.\r\n\t \r\n\tТази война продължава да тлее, макар и на по-ниско равнище: тази седмица ООН съобщи, че 15 цивилни са загинали при почти ежедневни сблъсъци от средата на август до средата на ноември. Доколкото изобщо обръща внимание на Украйна, администрацията на Тръмп е фокусирана върху конфликта: американски пратеник се опитва да превърне руско предложение за миротворци в жизнеспособен план за умиротворяване на региона. \n\n\r\n\t \r\n\tДържавният секретар Рекс Тилърсън вижда в евентуална договореност за сигурността в Украйна предпоставка за нормализиране на отношенията с режима на Владимир Путин.\r\n\tПодобна сделка би помогнала за стабилизиране на Украйна. Но докато тя не успее да прочисти институциите си и най-сетне да приеме върховенството на закона, ще остане дълбоко уязвима за руска диверсия. Засега явната защита на Порошенко на стария корумпиран ред засилва обществената симпатия към Русия и нейните марионетки. Със сигурност никой не се радва повече на драмата със Саакашвили, отколкото президентът \r\n\tПутин, който вчера с крокодилски сълзи каза \"колко е тъжно да се гледа всичко това\".\r\n\t \r\n\tСАЩ и ЕС разполагат със значителни лостове за влияние върху Порошенко, който все още иска оръжия за отбрана от Вашингтон и пътна карта зачленство в ЕС. Те трябва да настояват той да спре да атакува антикорупционните разследващи и да създаде специален антикорупционен съд. Междувременно украинският лидер би трябвало да си направи услуга и да спре да преследва Саакашвили. Тази кампания може само да помогне на грузинеца да сбъдне неблагоразумната си мечта да стане революционен лидер - или мъченик.", "date": "2017.12.15", "title": "Корупцията прави Украйна още по-уязвима спрямо Русия"}
{"url": "http://www.mediapool.bg/prezidentat-obvini-kabineta-v-defitsit-na-darzhavnichesko-mislene-zaradi-mig-ovete-news273112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев отново нападна изпълнителната власт заради липсата на ясни ангажименти за купуване на нови изтребители и плановете за ремонт на МиГ-29.\r\n\t \r\n\t\"Има дефицит на стратегическо и държавническо мислене по отношение на секторите \"Сигурност\" и \"Отбрана\". Има харчене на парче, няма ясно фокусирана визия как да се изграждат способности и съвместимост с нашите партньори поне за 10-15 години напред. За мен тенденцията на една абсолютна разпиляност все повече набира скорост\", каза Радев.\r\n\t \r\n\tВ сряда правителството одобри предоставянето на 20 млн. лева на Министерството на отбраната за ремонт на старите съветски изтребители МиГ-29. В понеделник Министерството на отбраната обяви поръчка за интегрирана логистична поддръжка на същите самолети за четири години, като прогнозната й стойност е над 81 милиона лева без ДДС. МО ще изпрати покана само до руската корпорация ”РСК МиГ”, която е фирмата производител и държи лицензите за ремонтите на МиГ-овете.\n\n\r\n\t \r\n\tТова ще и най-сериозната инвестиция в бойната авиация на фона на проекта за покупката на нови съвместими с НАТО изтребители, чието бъдеще е все по-неясно. Два дни след пускането на поръчката правителството отпусна 20 млн. лв допълнително за бойната авиация.\r\n\t \r\n\tПрезидентът каза, че ще постави тези въпроси на предстоящия на 9 януари Консултативен съвет по националната сигурност. Радев коментира, че министърът на отбраната е поставен в трудна ситуация и все повече започва да го осъзнава.\r\n\t \r\n\t\"Надявам се да има разум и при инвестициите за Миг-29, те са наложителни, но може много да се коментира в какви параметри, водещото трябва да бъде новата техника, там да бъде приоритетът\", каза държавният глава.\r\n\t \r\n\tТой изрази надежда управляващите да си отговорят дали процедурата за корабите отговаря напълно на всички принципи за прозрачност, обективност и конкурентност.\r\n\t \r\n\tСделката за покупката на два нови военни патрулни кораба за около 820 млн. лева (с ДДС) е на финалната права и до края на годината може да бъде подписана. Поръчката бе спечелена от варненската фирма МТГ \"Делфин\" АД, която се оказа единствената, подала оферта.\r\n\t \r\n\t\"Не искам да се вкарвам в тая темата, защото конституцията е ясна, политическите решения се вземат от правителството\", бе лаконичният коментар на премиера Бойко Борисов, направен пред журналисти в Брюксел.", "date": "2017.12.15", "title": "Президентът обвини кабинета в \"дефицит на държавническо мислене\" заради МиГ-овете"}
{"url": "http://www.mediapool.bg/poskapvashtiyat-ryazko-tok-za-biznesa-razkri-tamnata-strana-na-pazara-news273101.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПазарът на електроенергия у нас е взривен от взаимни обвинения заради драстичното повишение на цената на тока за бизнеса, ползващ енергия на средно напрежение, което търговците са обявили на част от предприятията от 1 януари 2018 г.  Бизнесът вини търговците, те - държавните централи, които обаче твърдят, че не само не създавали дефицит на пазар, но дори и им оставали непродадени количества на борсата.\r\n\tЗа  за бизнеса с 50 до 90 процента от страна на доставчици на предприятия съобщи преди ден председателят на Българската федерация на индустриалните енергийни консуматори (БФИЕК) Константин Стаменов. Той каза, че се обмисля акция заводите да съберат ключовете си и да ги предадат на енергийния министър Теменужка Петкова да ги управлява, тъй като при подобен ценови скок предприятията са обречени на фалит. Той поиска среща с Петкова и дори с Борисов.\r\n\tТакава е била свикана в енергийното ведомство в петък, след която обаче мистерията с поскъпването не само не се изясни, ами се и задълбочи.\r\n\tПреди ден Стаменов обясни, че нищо на пазара не предполага драстичното поскъпване, обявено от търговци на ток, и го определи като спекулативно.\r\n\tВ петък в парламента председателят на енергийната комисия и бивш министър на енергетиката в първото правителство на ГЕРБ Делян Добрев заяви, че шепа търговци, които са напазарували електроенергия на ниски цени, сега дерибействат и рекетират българския бизнес.\r\n\tТой призова малкият бизнес, който ползва ниско напрежение електроенергия и е на свободния пазар, да се върне към регулирания пазар, каквото право има.\r\n\tПо този начин на търговците на ток ще им намалеят клиентите, ще им останат свободни количества ток и ще са принудени да го продадат, което ще има ефект за намаляване на цените.\r\n\tАсоциацията Свободен енергиен пазар, с която членуват 12 търговци на ток, на свой ред излезе с позиция, от която става ясно, че виновни за създалата се ситуация са държавните електроцентрали, което не предлагали дългосрочни доставки на електроенергия на свободния пазар, което поставяло търговците в невъзможност да си изпълняват договорите с клиентите и това наложило вдигането на цените.\r\n\tНа срещата при Петкова обаче държавните производители на електроенергия – АЕЦ \"Козлодуй\", ТЕЦ \"Марица Изток 2\" и НЕК, отрекли те да са виновни за обявения от търговците недостиг на ток на пазар. \"Националната електрическа компания\" дори обяснила, че ежедневно от предлаганите от нея количества ток на енергийната борса остават непродадени между 50 и 300 МВ, става ясно от съобщение на Министерството на икономиката.\r\n\tЦялата драма се разиграва точно след като парламентът преди дни окончателно одобри законови поправки, според които от 1 януари 2018 г. всички електроцентрали с инсталирана мощност над 5 МВ трябва да продават количествата си ток на Българската независима енергийна борса. Изключения ще са само централите с дългосрочни договори за изкупуване на електроенергията им, както и тези, които са длъжни да подават на регулирания пазар за бита и малкия бизнес определени им от Комисията за енергийно и водно регулиране квоти.\r\n\t\"За съжаление, до тогава има една шепа търговци, които рекетират, изнудват, шантажират, притискат, дерибействат бизнеса в България. Стотици хиляди фирми в България са потърпевши от действията на тези една шепа търговци – добре известни от последните 20 години, които по някакъв начин притежават електроенергията в България и поставят българските предприятия буквално на ръба на фалита. От няколко месеца след средата на годината енергията в България без никаква причина расте с двуцифрени проценти“, заяви пред журналисти в парламента Делян Добрев, който е сред вносителите на поправките, от които се очаква пазарът на ток да стане по-прозрачен и да се прекратят порочни практики за договаряне на ток от държавните електроцентрали \"под масата\" с избрани дружества без ясни правила и конкуренция.\r\n\tАко миналата, по-миналата и последните 5 години енергията на свободния пазар е струвала между 60 и 75 лв., в момента има жалби на малки предприятия, които са получили оферти от своите търговци за 120 лв./ за енергия, допълни той.\r\n\t\"Енергия, която тази шепа търговци са закупили още през лятото на нормалните цени 60-70 лв. от централите в България. Този проблем ескалира и касае целия бизнес в България. Наистина стотици хиляди са фирмите, които са потърпевши. Много от тях са енергийно интензивни и са поставени пред възможността да обявят несъстоятелност и фалит\", каза още Добрев. Той призова всички потърпевши фирми да не се поддават на този натиск, рекет и шантаж от страна на търговците на електроенергия, а онези от тях, които ползват енергия нна ниско напрежение да проверят възможността да се върнат към регулирани пазар, където цената е фиксирана на 76 лв. и няма нужда да плащат исканите от търговците 100-120 лв./МВтч.\r\n\tНародният представител на ГЕРБ изрази надежда и енергийният регулатор да се самосезира, \"защото това е меко казано безобразие\".\r\n\t\"Най-важното послание е, че тези стотици хиляди фирми, присъединени на ниско напрежение в България, имат възможността да се върнат обратно на регулирания пазар, където е цената е фиксирана и е 76 лв./МВтч. Няма нужда да се поддават на този рекет и натиск на една шепа енергийни търговци“, повтори Добрев.\r\n\tДумите му предизвикаха гнева на Асоциацията Свободен енергиен пазар (АСЕП).\r\n\t\"Председателят на законодателната комисия, която трябваше да работи за пълна либерализация на пазара в България, заклейми пазара! Всички фирми трябвало да се върнат към НЕК, тоест към монополен пазар\", възмущава се организацията в отворено писмо до медиите. Според нея \"зовът за завръщане“ на регулирания пазар показва безсилие в управлението на сектор \"Енергетика“.\r\n\t\"Водещи политически фигури в обществения и икономически живот си позволяват да уронват престижа и репутацията на търговски участници, които изкараха най-трудните моменти от процеса на либерализация на електроенергийния пазар от 2005 г. до сега (...)\r\n\tБез търговци на електроенергия е немислим процесът на създаване на конкурентна икономическа среда, което е основа за прогреса във всяка една икономическа дейност. Ролята на търговците по доставка, балансиране и осигуряване на финансова стабилност на енергийната система е поставена под въпрос. Заедно с това е поставен под въпрос по-нататъшната либерализация и изпълнението на европейските директиви в сектор енергетика\", пише още в отвореното писмо на АСЕП.\r\n\tТо бе второто за деня от организацията, която преди думите на Добрев в парламента обясни, че напрежението е създадено от това, че \"предвид доминантното положение на производителите от структурата на БЕХ, доставките на електроенергия могат да бъдат гарантирани единствено от държавните производители\".\r\n\t\"По неизвестни причини е създаден дефицит по отношение на дългосрочното предлагане от страна на държавните производители на електроенергия, което постави в невъзможност да се изпълняват сключени сделки с крайни потребители. В резултат, част от търговците на електроенергия  се оттеглиха от пазара, други бяха отстранени, а трети започнаха да предоговарят текущи договори. От своя страна потребителите реагират на драстичното поскъпване, с което е застрашено тяхното икономическо благосъстояние  и се обявиха против\", пише в становището на АСЕП.\r\n\tКато друга причина за напрежението те посочват приетите в сряда \"без всякакво обществено обсъждане и допитване до заинтересованите страни\" промени в Закона за енергетиката, хвърляща всички електроцентрали над 5 МВ единствено на енергийната борса.\r\n\t\"Това доведе до напрежение между страните по веригата на производството, доставката и реализацията на електроенергия у нас, което е крайно нежелателно в навечерието на Европредседателството на България от 1 януари 2018 г.\", завършват асоциацията, която също иска спешна среща между всички заинтересовани страни като енергийното министерство, \"Българския енергиен холдинг\", енергийния регулатор, БФИЕК, работодателски и потребителски организации, \"за да се намери конструктивно решение на създалата се ситуация.\r\n\tДруга организация на доставчици на ток - Асоциацията на търговците на електроенергия в България (АТЕБ), посочи, че поскъпването на тока за бизнеса е пряко свързано с увеличението на цените на въглища, петрол, природен газ и СО2 емисиите, които на европейско ниво оскъпили тока с около 30 процента.\r\n\tВътрешният пазар бил повлиян и от намалялото производство на ток от водноелектрически централи, което се отразило в 2.78 млн. мегаватчаса по-малко предлагане, на фона на ръст на потреблението с 4 на сто, което означава по-голямо търсене.\r\n\tСпоред представените от АТЕБ данни през последните месеци на българската борса за ток  цената за базова енергия е била 83-88 лв/МВтч, а по двустранни договори последните търгове за доставки до края на февруари 2018 г. средната продажна цена на базовата енергия е била 98.15 лв/МВтч. Цените за пикови товари са по-високи и за последните 18 месеца те са нараснали със 72 лв., посочва още АТЕБ, но без конкретни стойности.\r\n\tАсоциацията допуска като евентуална причина за недостига на ток на свободния пазар само по-ниско производство, но не и задържане на количества от страна на търговци. Тя обръща внимание също, че големите енергийни консуматори, които се оплакаха от високите цени на търговците, могат да участват пряко на борсата за ток и да си купуват нужната им енергия от там.\r\n\tАТЕБ посочва още, че финансовите отчети на лицензираните търговци на електроенергия разкриват натрупани от тях общо над 70 млн. лева загуба. \"Това означава, че те не са причината за поскъпването на електрическата енергия, а по-скоро за тяхна сметка са смекчили тежестта за клиентите от повишените цени\", пише в позицията на втората асоциация на търговците на ток.\r\n\tТя изразява и притеснението си от законовата промяна за пращане на всички централи над 5 МВ на борсата, което според нея ще превърне борсата в монополист, който не разполага с достатъчно продукти за клиентите си, и ще ограничи свободата на фирмите да търгуват.\r\n\t\"В нито една друга европейска страна производителите не са задължени да търгуват единствено през борсовият оператор. Изключение прави само Румъния, където този модел през годините е посочен от всички участници на пазара, като неуспешен и ограничаващ\", посочват от АТЕБ.\r\n\tСвиканата в петък при Теменужка Петкова такава обаче приключила без разбирателство като въпросът останал отворен за обсъждане следващата седмица отново.\r\n\tОт енергийното ведомство заявиха, че \"АЕЦ \"Козлодуй“, НЕК и ТЕЦ \"Марица Изток“ 2 изпълняват стриктно задълженията си за осигуряване на електроенергия за свободния пазар\", имайки предвид обаче само задълженията на държавните производители на ток да продават определени количества на борсата за ток. Търговците обаче имат предвид свободния пазар като цяло и по-специално възможността за сключване на договори за дългосрочна доставка на ток, с което да си гарантират изпълнението на договорите с клиентите..\r\n\tПо време на срещата Петкова посочила, че усилията на министерството й са насочени към създаване на условия за по-добра конкурентоспособност на бизнеса., но не може да регулира цените, които се определят на свободния пазар, като резултат от търсенето и предлагането.\r\n\tТя изразила готовност министерството да бъде домакин на среща през следващата седмица, в която да се включат и представители на енергийния регулатор, както и на търговците на електроенергия. Целта е, ако има проблем, да се идентифицира и всички заедно да положат усилия за разрешаването му, допълва енергийният министър.", "date": "2017.12.15", "title": "Поскъпващият рязко ток за бизнеса разкри тъмната страна на пазара"}
{"url": "http://www.mediapool.bg/digitalna-karta-shte-dava-informatsiya-za-uchilishtata-v-sofiya-news273113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОнлайн платформа ще събере информацията за всички училища в София, по колко ученици обучават и в какви специалности. Тя ще дава възможност и на работодатели да обявяват стажове, обучения свободни работни места за младежите.\r\n\t\"Дигиталната карта на образователната система в Столичната община\", ще бъде разработена от Столичната агенция за приватизация и инвестиции с помощта на Министерството на образованието и науката. Двете институции подписаха в петък меморандум за сътрудничество за разработване на платформата, която да свърже образованието и бизнеса.\r\n\tОчаква се платформата да започне да функционира през март. Амбицията е този проект от регионален да стане национален.\r\n\tИнформацията за образователната система в София ще е полезна и за учениците, и за техните родители, които се интересуват от различни професии и от това къде могат да се изучават те. Информацията за столичните училища съществува и в момента и е публична, но не е събрана на едно място.", "date": "2017.12.15", "title": "Дигитална карта ще дава информация за училищата в София"}
{"url": "http://www.mediapool.bg/yaponska-firma-pochva-da-plashta-chast-ot-zaplatite-v-bitkoini-news273104.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонска компания ще започне да плаща част от заплатите на служителите си в биткойни, за да се научат да разбират по-добре виртуалната валута, заяви говорителка на компанията, цитирана от Франс прес и БТА в петък.\r\n\tКомпанията \"Джи Ем О интернет\" (GMO Internet), която предлага услуги в интернет, включително платформа за обмен на биткойни от май, ще даде възможност от февруари на своите около 4000 служители в Япония да избират дали да получават до 100 000 йени (756 евро) от месечните си заплати в биткойни, каза говорителката Харуми Иши.\r\n\tНадявам се да подобрим знанията си за виртуалната валута, като я използваме на практика, допълни тя.\r\n\tОт следващия месец компанията ще влезе в бизнеса с \"копаенето\" на биткойни, сдобивайки се с правото да получава нови биткойни като награда, че помага в гарантирането на сигурността на мрежата за трансакции с виртуалната валута.\r\n\tКурсът на биткойна нарасна главоломно тази година, скачайки от под 1000 долара през януари до 17 000 долара тази седмица.\r\n\tЗасега биткойнът остава предимно спекулативна валута, която се използва доста рядко за покупка на стоки и услуги.", "date": "2017.12.15", "title": "Японска фирма почва да плаща част от заплатите в биткойни"}
{"url": "http://www.mediapool.bg/strategiyata-na-tramp-za-sigurnostta-predlaga-tvardo-vizhdane-za-globalno-sapernichestvo-news273103.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВиждането на президента Доналд Тръмп за \"Америка на първо място\" е твърд мироглед, според който съперниците се борят помежду си за надмощие или влияние и който не изпитва особени симпатии към съюзите, договорите и други международни споразумения, освен ако те не облагодетелстват пряко Съединените щати, тяхната промишленост и работници.\r\n\t \r\n\tДоктрината на Тръмп, която трябва да бъде представена следващата седмица, когато той обяви своята Стратегия за национална сигурност (СНС), твърди, че националните държави са в постоянно съперничество и САЩ трябва да се борят на всички фронтове, за да защитават и бранят суверенитета си в еднаква степен от приятели и врагове.\r\n\t \r\n\tПравителството често казва, че \"Америка на първо място\" не означава \"Америка сама\", но СНС, която трябва да бъде представена от Тръмп в понеделник, ще даде ясно да се разбере, че Съединените щати отстояват своите позиции, дори това да означава да действат едностранно или да отблъснат другите по въпроси като търговията, климатичните промени и имиграцията, заявиха източници, запознати със стратегията.\r\n\t \r\n\tАко бъде напълно приложена, стратегията може да представлява значителна промяна в сравнение с традиционния подход към световните въпроси, възприеман след Студената война от правителствата и на двете политически партии през последните три десетилетия. С малки изключения тези правителства се придържаха или се стремяха да се придържат към многостранно сътрудничество и ангажираност.\r\n\t \n\n\r\n\tВъпреки че стратегията на Тръмп носи риск от възможна изолация, нейните основни елементи не будят изненада. Асошиейтед прес разгледа откъси от късна чернова на документа, състоящ се от почти 70 страници, и разговаря с двама източници, запознати с него. Стратегията е извлечена главно от теми, които Тръмп е описвал в свои речи, и се основава на четири стълба: защита на родината, стимулиране на американското благоденствие, насърчаване на мира чрез сила и укрепване на американското водачество.\r\n\t \r\n\tТя се корени в убеждението на Тръмп, че съперничеството, а не сътрудничеството, определя сегашната среда в света, казаха източниците. В откъс от стратегията, разгледан от Асошиейтед прес, се подчертава, че Америка често се е борила, за да защитава своите интереси.\r\n\t \r\n\t\"Постиженията и позицията на Америка в света не бяха нито неизбежни, нито случайни\", се казва в черновата. \"В много случаи американците е трябвало да си съперничат с противникови сили, за да запазят и отстояват своята сигурност, благоденствие и принципите, които ценят.\"\r\n\t \r\n\tСъветникът по националната сигурност Х. Р. Макмастър очерта четирите стълба на стратегията в реч по-рано тази седмица, в която заяви, че \"геополитиката се завръща и то с отмъщение\".\r\n\t \r\n\tТой каза, че новата стратегия, която е първа за правителството на Тръмп, ще определи заплахите за Съединените щати и техните интереси от \"ревизионистични сили\" като Русия и Китай, \"проблемни режими\" като Иран и Северна Корея и недържавни субекти като терористични групировки и престъпни организации. По този въпрос стратегията не е по-различна от тези на предишните правителства.\r\n\t \r\n\tНо източниците, които разкриха подробности за прегледа на Макмастър при условие да останат анонимни, защото не бяха упълномощени да говорят публично за речта на Тръмп преди нейното произнасяне, казаха, че в нея ще бъде подчертано, че икономическата сигурност на САЩ е национална сигурност и че икономическата сигурност трябва да бъде гарантирана с военна мощ. И казаха, че в нея ще бъде изтъкнато, че САЩ са заинтересовани само от отношения с други страни, включително съюзи като НАТО, които са справедливи и реципрочни.\r\n\t \r\n\tОсвен това в стратегията ще бъде заявено, че поддържането на конкурентноспособност и успешното защитаване на суверенитета на САЩ започва със защита на границите на Америка и контролиране на това кой може да преминава през тях.\r\n\t \r\n\t\"Засилването на контрола върху нашите граници и имиграционна система е от основно значение за националната сигурност, икономическото благоденствие и върховенството на закона\", се казва в черновата. \"Терористите, наркотрафикантите и престъпните организации използват пропускливите граници и заплашват сигурността и обществената безопасност на САЩ. Тези субекти бързо се приспособяват, за да превъзхождат нашата отбрана. \r\n\t \r\n\tСъединените щати потвърждават суверенното си право да определят кой да влиза в страната и при какви условия.\"\r\n\t \r\n\tВ ранната чернова на стратегията се изказваше съжаление, че Америка се е поставила в неизгодно положение, участвайки в многонационални споразумения като тези, които са насочени към борба с климатичните промени, и въвеждайки вътрешни политики за тяхното прилагане. В тази чернова се омаловажаваше опасността за националната сигурност от климатичните промени и се изтъкваше цената за икономиката на САЩ от екологични и други регулации, насочени към тяхното смекчаване.\r\n\t \r\n\tЗа момента не беше ясно дали текстът за климатичните промени ще присъства в окончателния вариант на стратегията.\r\n\t \r\n\tИзточниците казаха, че в документа ще бъдат определени хищници и ще бъда обещано, че САЩ ще се отнасят към тях като такива.\r\n\t \r\n\tКитай например ще бъде смъмрен за предполагаемо манипулиране на основания на правила международен икономически ред в своя полза, а Русия - за кампании за подкопаване на демократичните процеси в бивши съветски републики, Европа и САЩ.", "date": "2017.12.15", "title": "Стратегията на Тръмп за сигурността предлага твърдо виждане за глобално съперничество"}
{"url": "http://www.mediapool.bg/vyarno-ili-ne-roman-vasilev-nyama-nezakonni-srs-ta-po-deloto-tsonev-santirov-i-popov-news273072.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2017.12.15", "title": "Вярно или не? Роман Василев: Няма незаконни СРС-та по делото \"Цонев, Сантиров и Попов\""}
{"url": "http://www.mediapool.bg/izraelskata-politsiya-otnovo-razpita-premiera-netanyahu-news273115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската полиция е разпитала отново премиера Бенямин Нетаняху в рамките на разследването по две обвинения за корупция срещу него, предаде Асошиейтед прес.\r\n\tИзраелските медии съобщават, че това е неговият седми разпит.\r\n\t \r\n\tЕдното от обвиненията е, че Нетаняху е приемал неправомерно щедри подаръци от богати фигури на бизнеса и Холивуд, между които австралийския милиардер Джеймс Паркър и холивудския продуцент Арнън Милчан. Общата стойност на подаръците е била десетки хиляди долари. Другото разследване трябва да установи дали премиерът се е опитал да сключи тайна сделка със собственика на вестник \"Йедиот ахронот\" за благоприятно отразяване на негови изяви.\r\n\t \r\n\tНетаняху отрича и двете обвинения като лов на вещици, организиран от враждебни медии.\r\n\tСкандалите все още не са застрашили управлението на Нетаняху, но се отразиха зле на публичния му рейтинг. Без изявен съперник на политическата сцена, той е на власт вече 11 години и може да бие рекорда по продължителност на управлението на Давид Бен Гурион, основателя на еврейската държава, ако сегашният парламент изкара мандата си до ноември 2019 г., отбелязва Франс прес. \r\n\t \r\n\tСъпругата на премиера, Сара Нетаняху, може да бъде съдена по обвинение в злоупотреба с десетки хиляди долари, които отчитала разходи за кетъринг, но използвала за лични нужди.", "date": "2017.12.15", "title": "Израелската полиция отново разпита премиера Нетаняху"}
{"url": "http://www.mediapool.bg/kak-da-izberem-gumi-za-zimata-news273039.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗимата е вече тук, но водачите на автомобили продължават да се чудят дали колата им е адекватно оборудвана. Шофирането в зимни условия е доста по-различно преживяване и най-вече – много отговорно. По тази причина е повече от нужно да подготвите автомобила си за зимни условия. С наближаването на коледните празници, когато магазините за подаръци или зимните дестинации ви зоват, трябва да сте напълно сигурни в него и най-вече – в гумите му. Michelin дава идеи как да се справите в студените метеорологични условия.\r\n\tВ една гама може да има няколко модела гуми, съответстващи на различни видове автомобили (спортни, SUV и др.). В зависимост от марката, гамата и двигателя на автомобила ви може да се наложи да купите точно определен модел. Понякога годината на производство също може да е от значение. Най-добре е да се консултирате със специалист, за да сте сигурни, че гумите ви отговарят на изискванията на вашия автомобил.\r\n\tЗимните гуми от гамата  са отличен избор, ако редовно шофирате в тежки зимни условия като сняг или лед. Те осигурява безопасност, удобство и прецизно управление, независимо колко тежка е зимата.\r\n\tАко се сблъсквате с променливи метеорологични условия и случаен снеговалеж, гумите  са идеалното решение за вас. Това са първите летни гуми със зимна сертификация (3 Peak Mountain Snowflake: 3PMSF) върху страниците, която указва, че могат да се използват през всички сезони, дори в държави, в които за шофиране през зимата се изисква специално оборудване.\r\n\tНезависимо на какво решение се спрете, Michelin препоръчва да изберете гуми с маркировка 3PMSF. Те са одобрени чрез регулаторен тест, за да се гарантира подходящо ниво на работните характеристики в зимни условия.\r\n\tДруг начин да изберете подходящите зимни гуми за автомобила си е да знаете размерът на колелата му. Информацията под \"Размер\" включва различни елементи: широчина, височина, диаметър, товар и скорост. Товарният и скоростният индекс осигуряват важни данни за постигане на възможно най-добри резултати.\r\n\tАко не сте сигурни как да изберете зимни гуми за автомобила си, Michelin може да ви даде някои отговори. Групата предлага , която ви позволява да въведете всички важни данни за автомобила си и изчислява кои зимни гуми са най-подходящи.", "date": "2017.12.15", "title": "Как да изберем гуми за зимата"}
{"url": "http://www.mediapool.bg/makron-razgovarya-s-noviya-polski-premier-za-pravosadnite-reformi-v-polsha-i-migratsiyata-news273114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон разговаря в Брюксел с новия министър-председател на Полша Матеуш Моравецки по деликатните въпроси за реформата в правосъдието в Полша и приемането на мигранти, съобщи Елисейският дворец, цитиран от Франс прес.\r\n\t \r\n\tМоравецки заяви пред Макрон готовност да води диалог с Брюксел по въпроса с правосъдната реформа, заради която по силата на член 7 от Договора за ЕС на Полша ще бъдат наложени санкции.\r\n\t \r\n\tПо въпроса с миграцията, където Полша твърдо отказва да прилага квотната система за преразпределение на кандидати за убежище, Макрон каза, че трябва да се стигне до споразумение до лятото на 2018 година.\r\n\t \r\n\tВ началото на мандата си Макрон имаше трудни отношения с министър-председателката на Полша Беата Шидло, която бе заменена на 7 декември от Моравецки. Четиридесет и девет годишният Моравецки, бивш банкер като Макрон, опитва на това си първо участие на среща на върха на ЕС да подобри международния имидж на страната си, отбеляза АФП.", "date": "2017.12.15", "title": "Макрон разговаря с новия полски премиер за правосъдните реформи в Полша и миграцията"}
{"url": "http://www.mediapool.bg/blizo-4000-sa-zhalbite-sreshtu-mobilnite-operatori-news273076.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 4000 жалби са подадени срещу мобилни операториот началото на годината до 1 декември. За миналата година те са били 2800, съобщи Веселин Божков, председател на Комисията за регулиране на съобщениятапред БНТ.\r\n\tНай-много са жалбите за надписани сметки, които са около 650 (15.16%).\r\n\tЗа проблем с роуминга има 400 жалби. Много хора обаче бъркат понятието „роуминг“, каза Божков. Той разясни, че за роуминг става дума, когато сте в чужбинаи използвате услугите на един оператор, но говорите в мрежата с други оператори.\r\n\tГоляма част от подадените жалби не са от компетенциите на КРС, каза Божков. Той уточни, че Комисията за регулиране на съобщенията е направила над 300 проверкипо жалбите, които е получила.\r\n\tИздадени са близо 17 наказателни постановления и са наложени 300 хиляди лв. глоби на мобилните оператори, каза Божков.", "date": "2017.12.15", "title": "Близо 4000 са жалбите срещу мобилните оператори"}
{"url": "http://www.mediapool.bg/yordan-tsonev-zashto-vinagi-pitate-dps-za-bulgartabak-news273080.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКак ще коментирате контрабандата на цигари, в която беше замесено името на \"Булгартабак\" – този въпрос предизвика учудване у депутата от ДПС Йордан Цонев и на него той отговори с въпрос: \"Защо винаги питате по тази тема нас, депутатите от ДПС\".\r\n\tСпоред Цонев този въпрос не се задавал на никой друг освен на ДПС.\r\n\tЗа контрабандата на цигари от страна на \"Булгартабак\" се споменава в доклад на . МВР шефът първо отрече името на \"Булгартабак\" да фигурира в доклада, а след това призна, че дружеството е споменато, но на контрабанда.\r\n\tГлавният прокурор  също беше питан по темата и коментира, че не може да се самосезира за доклад, който не е стигнал до бюрото му по \"официални канали\".\r\n\tКъм момента премиерът Бойко Борисов не е коментирал въпроса.\r\n\t\r\n\t\"Ако намеквате за г-н Пеевски той никога не е управлявал \"Булгартабак\" първо. И второ никога не е имал мажоритарен пакет в \"Булгартабак\". И трето не виждам никаква връзка между тази публична атака от известни кръгове, действията на институциите и г-н Пеевски\", каза Йордан Цонев пред бТВ.\n\n\r\n\tКой стои зад собствеността на \"Булгартабак\" е трудно да се каже, защото е скрита зад офшорни компании. Официално депутатът от ДПС Делян Пеевски призна само за 5% дял, който впоследствие продаде. През пролетта на тази година  пък купи само цигарените марки на холдинга за 100 млн. евро – толкова, за колкото  го продаде.\r\n\t\"Поредната инсинуация да бъде забъркано името на г-в Пеевски в неща, първо които не са ясни откъде ги има, няма отговор на институциите, няма нищо\", каза  Цонев, който заедно с Пеевски е автор на законопроекта за офшорните фирми.\r\n\t\"Аз смятам, че тази атака е зловредна, злоумишлена, защото рони авторитета на ...\", допълни той.\r\n\tСпоред депутата от ДПС атаката идва от кръга \"Капитал\". \"От тези, които казваха кои министри да бъдат без да имат това право. От този който във вашето студио казва, че е ходил при премиера, за да иска да бъде спряна проверката срещу него\", каза още Цонев, визирайки единия от собствениците на в.\"Капитал\" Иво Прокопиев и запора на имуществото му от Комисията за отнемане на незаконно придобито имущество (КОНПИ).\r\n\tИво Прокопиев каза, че се е срещнал с Бойко Борисов, когато е разбрал за предстоящата проверка на КОНПИ срещу него, но не за да се опита да я спре, а за да го информира за законовите нарушения, които се готвят.Борисов му отговорил, че и на него не му харесва (случващото се), но нищо не можел да направи.\r\n\t\"Не непременно Бойко Борисов казва истината във всяка ситуация. Проблемът е, че институциите на държавата са приватизирани, суверенът е подменен, те не служат на интересите на гражданите, а на интересите на няколко души... На г-н Борисов според мен определено не му харесва да има независими медии\", коментира още  преди дни.", "date": "2017.12.15", "title": "Йордан Цонев: Защо винаги питате ДПС за \"Булгартабак\"?"}
{"url": "http://www.mediapool.bg/evropeiskiyat-savet-udalzhi-sanktsiite-sreshtu-rusiya-s-oshte-6-mesetsa-news273078.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейските лидери се съгласиха да удължат с 6 месеца икономическите санкции срещу Русия.\r\n\tПредседателят на Европейския съвет Доналд Туск разкри, че по време на срещата на върха в четвъртък, страните от ЕС са се съгласили за ново подновяване на икономическите санкции срещу Русия, предаде \"Франс прес\".\r\n\t\"Европейският съюз се обедини за подновяване на икономическите санкции срещу Русия\", се казва в съобщение на полския политик, публикувано в социалната мрежа \"Туитър\".\r\n\tБългария няма да заема крайна позиция по въпроса за санкциите срещу Русия, заяви премиерът Бойко Борисов в Брюксел, цитиран от пресслужбата на правителството.\r\n\t\"По такива важни теми е хубаво да се изслуша Съвета. Едните държави са твърдо да паднат санкциите - Унгария, Гърция. Има и други като Полша, да речем, които са изключително против това да паднат санкциите. И ние като председатели на ЕС трябва да се опитаме да не заемаме крайна позиция\", каза Борисов в първия ден от срещата на върха на ЕС в Брюксел.\n\n\r\n\tБългария се опитва да заема неутрална позиция по отношение на санкциите срещу Русия, заради проекта за газопровода \"Турски поток\", който вместо през Гърция ще мине през България по пътя към Европа.\r\n\t\"В момента газът за Турция минава през България. Когато стане готов \"Турски поток\", той ще спре и за да не останат празни тръбите, договорихме на 1 юли 2018 г. да е готов интерконекторът ни с Турция. Той се строи в момента\", каза Борисов.\r\n\t\"Едната тръба от \"Турски поток\" отива в Истанбул, а другата – в България, иначе оставаме встрани от газопреносната мрежа. С това нещо съм запознал и колегата Туск, и Юнкер. В кабинета на Юнкер стои именно тази схема на \"Турски поток\". В термина, който сме приели, става въпрос не за транзит, а за търговия. Ние по нашите газови магистрали ще транспортираме. Газовият хъб се казва \"Балкан\", а аз добавям към него и европейски\", каза още Борисов по темата \"Турски поток\".\r\n\tНаложените санкции на Русия изтичаха през януари 2018 г., но решението от 14 декември е да бъдат удължени с нови шест месеца. Причината за това е анексирането на Крим от Русия.", "date": "2017.12.15", "title": "Европейският съвет удължи санкциите срещу Русия с още 6 месеца"}
{"url": "http://www.mediapool.bg/piyan-shofyor-e-udaril-patrulka-na-stolichniya-bulevard-cherni-vrah-news273081.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПиян шофьор е ударил патрулен автомобил на Пътна полиция в София около полунощ, съобщиха от МВР.\r\n\tИнцидентът е станал на булевард \"Черни връх\", докато полицаите са проверявали друга кола.\r\n\tВодачът се е движел със загасени фарове на автомобила. След произшествието е задържан, а пробата с дрегер е показала близо два промила алкохол.\r\n\tНяма пострадали полицаи при инцидента. По случая е образувано досъдебно производство.", "date": "2017.12.15", "title": "Пиян шофьор е ударил патрулка на столичния булевард \"Черни връх\""}
{"url": "http://www.mediapool.bg/nato-ruska-raketna-sistema-narushava-dogovor-ot-vremeto-na-studenata-voina-news273108.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНАТО изрази безпокойство, че руска ракетна система, която може да носи ядрени бойни глави, може да нарушава договор за контрол на въоръженията от епохата на Студената война, предаде Асошиейтед прес.\r\n\t \r\n\tАлиансът, ръководен от САЩ, призова Русия да отговори на тези притеснения по задоволителен и прозрачен начин и активно да участва в технически диалог със САЩ.\r\n\t \r\n\tНАТО смята, че руските крилати ракети 9М729, за които Вашингтон разполага с доказателства, че Русия разработва, противоречат на договора от 1987 г. за ядрените оръжия със среден обсег, който забранява всички наземно базирани крилати ракети с обсег между 500 и 5500 км. С тези ракети Москва ще бъде в състояние да извърши ядрен удар в Европа без предупреждение.\r\n\t \r\n\tРусия на свой ред твърди, че противоракетната отбрана на САЩ е в нарушение на договора. \r\n\t \r\n\tПосланикът на САЩ в НАТО Кей Бейли Хъчисън нарече руското поведение \"опасно и дестабилизиращо\". \"Нашите съюзници потвърждават, че САЩ напълно спазват задълженията си към договора за ракетите със среден обсег и че поведението на Русия предизвиква безпокойство\", каза тя.\r\n\t \n\n\r\n\tИзявлението на НАТО беше направено след заседание между руски и американски представители в специалната комисия за контрол върху изпълнението на договора тази седмица.\r\n\t \r\n\tНапрежението между НАТО и Русия остава високо, откакто Русия анексира украинския Кримски полуостров през 2014 г., а преди това извърши нападение в Грузия през 2008 г. В отговор най-големият отбранителен съюз в света разположи хиляди войници в Естония, Латвия, Литва и Естония като възпиращ фактор, посочва АП.", "date": "2017.12.15", "title": "НАТО: Руска ракетна система нарушава договор от времето на Студената война"}
{"url": "http://www.mediapool.bg/britanski-ministar-balgarite-vav-velikobritaniya-nyamat-povod-za-pritesneniya-news273079.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Няма поводи за притеснения, в Обединеното кралство има повече от 85 000 българи – искаме да останат, ще им дадем статут на уседналост, ако искат. Искаме за българите Обединеното кралство да бъде предпочитана дестинация\". Това каза британският министър на търговията Грег Хендс, който е на посещение у нас, пред бТВ.  \r\n\tОтносно възможностите за работа на българи във Великобритания, той обясни, че това ще е част от всеобхватна бъдеща имиграционна политика на британското правителството.\r\n\t\"Обединеното кралство иска да остане отворена страна, особено по отношение на търговските взаимоотношения, искаме да гарантираме, че нашите компании ще приемат най-умните\", каза Хендс.\r\n\t\"Това е решение на британския народ, организирахме референдум, повечето хора гласуваха за Брекзит. Ние сме британско правителство и задачата ни е да изпълним това, което пожелаха нашите хора. Стараем се да го извършваме в дух на сътрудничество\", коментира той в отговор на въпрос дали съжалява за решението Великобритания да напусне ЕС.\r\n\t\"Ние напускаме ЕС, но това не означава, че напускаме Европа. Уверени сме, че бъдещите ни отношения с ЕС ще бъдат прекрасни\", каза Грег Хендс.  \n\n\r\n\t\"Много скоро Обединеното кралство ще бъде най-големият търговски партньор на Европа, ще се осъществява много по-голям обем търговия с Великобритания, отколкото със САЩ и Китай, например. Нужно ни е да постигнем търговски споразумения без никакви търкания, които да работят гладко и да осигурим безпроблемния поток на хора и услуги\", коментира още британският министър на търговията.\r\n\t\"Във финансовата рамка, която приключва в края на 2020 г., Обединеното кралство гарантира плащанията си, така че на никоя държава няма да се наложи да плаща повече или да получава по-малко. Това е много добра оферта, защото ние излизаме през 2019 г.\", отговори Хендс на въпрос кой ще плати повече за британското излизане от съюза – ЕС или Обединеното кралство.\r\n\t\"Великобритания ще остане голям приятел на България. Имаме дълга история на отношения в подкрепа на България, задачата ми е да помогна да се развива още повече търговията между двете държави. Тя се развива много бързо, тъй като тук много британски компании имат представителства. Освен това очакваме да видим и как ще протече българското председателство, догодина Обединеното кралство все още ще е член на ЕС и очакваме да работим с България по важни въпроси като Западните балкани\", каза още Хендс.", "date": "2017.12.15", "title": "Британски министър: Българите във Великобритания нямат повод за притеснения"}
{"url": "http://www.mediapool.bg/nad-edna-chetvart-ot-imigrantite-u-nas-sa-ot-rusiya-news273083.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред държавите от Европейския съюз (ЕС) с най-голям дял на имигрантите от трети страни спрямо населението и сред тези с най-малък дял на страни от ЕС. Това показват данни на европейската статистическа служба  по повод международния ден на имигрантите, който се отбелязва на 18 декември.\r\n\tОбщо през 2015 г. у нас са се заселили 25 223 души. От тях 51% са граждани на страни извън ЕС. Най-голям е делът на руснаците (27%), следвани от сирийци, турци, украинци и британци.\r\n\tВ същото време страната ни е сред държавите от ЕС с най-нисък дял на имигрантите от държави членки на блока с дял от 6%. Преди нас е само Литва с 4 на сто.\r\n\tБългария остава сред държавите с по-голям брой емигранти в сравнение с имигрантите, показват още данните на Евростат.\r\n\tОбщо 4.7 милиона души са имигрирали в една от 28-те държави-членки на ЕС през 2015 г. Тази цифра включва както имиграцията от страни извън ЕС, така и имиграционните потоци между държавите от Съюза.\n\n\r\n\tТерминът \"имигрант\" се отнася до лице, което е влязло в държава-членка, за да се установи на нейна територия за период, който е по-дълъг от една година.\r\n\tПоловината (2.4 млн.) от всички имигранти са били граждани на страни извън ЕС, като 1.4 милиона души (30%) са имали гражданство от друга държава-членка на ЕС от тази, в която имигрират.\r\n\tДруги около 900 000 души са се върнали в родните си страни, показва още проучването. Малко под 1 на сто (около 19 000) са били имигрантите без гражданство.\r\n\tНай-голям е делът на завръщащите се в родината мигранти в Румъния и Литва – съответно 85% и 83% от имигрантите в двете страни през 2015 г. Следвани от  Унгария с 56%, Хърватия с 55%, Латвия с 52%, Естония с 52% и Португалия с 50%.\r\n\tОсвен България, Ирландия, Гърция, Испания, Хърватия, Кипър, Полша, Португалия, Румъния, Латвия и Литва са страните, в които се отчита все още превес на емиграцията над имиграцията.\r\n\tБлизо една трета от имигрантите (1.54 млн. от общия брой на ЕС) през 2015 г. са се установили в Германия, следвана от Обединеното кралство (631 000 или 14%), Франция (364 000 или 8%), Испания (342 000 или 7%) и Италия (280 000 или 6%).\r\n\tГермания e на първо място в ЕС и по брой емигранти (347 хил.), следвана от Испания (344 хил.), Великобритания (300 хил.), Франция (298 хил.) и Полша (259 хил.).\r\n\tИмигрантите могат да бъдат и граждани на страната, в която се връщат след години в чужбина. Връщащите се граждани представляват най-малко 1 на всеки 10 имигранти в почти всички държави-членки на ЕС с изключение на Люксембург (5%), Германия и Австрия (и двете 6%).\r\n\tГражданите на страни извън ЕС представляват повече от половината от всички имигранти в седем държави-членки - Италия (67%), Словения (64%), Германия (63%), Швеция (58%), Испания (54% %) и България (51%). Само 7% от имигрантите в Румъния и 10% в Словакия не са граждани на ЕС.\r\n\tЛюксембург е страната в ЕС с най-голям дял на имигранти от други държави членки (69% от всички имигранти). Това става на фона на концентрацията на европейски институции там. След нея са Чехия (49%) и Словакия (44%).\r\n\tСъотнесени към броя на населението, имигрантите са най-много в Люксембург – 42-ма на 1000 души местно население, следва Малта с 30 на 1000 души и Австрия и Германия с по 19 на 1000 души.", "date": "2017.12.15", "title": "Над една четвърт от имигрантите у нас са от Русия"}
{"url": "http://www.mediapool.bg/bezrabotitsata-se-pokachva-leko-no-ostava-pod-7-news273085.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРавнището на безработицата се е увеличило с 0.2 процентни пункта през ноември спрямо октомври и е достигнало 6.9 на сто, съобщиха от пресцентъра на Агенцията по заетостта.\r\n\tНа годишна база обаче нивото на безработица е намаляло с 1 процентен пункт.\r\n\tСтатистиката на агенцията се прави на база на регистрираните безработни в бюрата по труда. През ноември те са били 227 532. На годишна база те намаляват с 11.8 на сто.\r\n\tНоворегистрираните безработни през ноември са 33 333 . От тях 914 са били неактивни, т.е. не са работили, учили или търсили работа. От началото на годината близо 11 500 такива неактивни безработни са насърчени от трудовите инспектори да потърсят заетост и да се запишат в бюрата по труда.\r\n\tПрез ноември работа през бюрата по труда са решили да потърсят 567 души.\r\n\tМесечните данни сочат, че на работа през ноември са постъпили 17 028 души. Значителен е делът на устроените в реалната икономика - 90.1 на сто от общо всички, започнали работа. В програми по субсидирана заетост са включени общо 1 682 души.\r\n\tРаботодателите са заявили 12 040 свободни работни места на първичния пазар, като 77.1 на сто от тях са от частния сектор. Има потребност от работници в преработваща промишленост (3 548), търговията (1 963), строителството (1 086), административните и спомагателни дейности (936), хотелиерство и ресторантьорство (755), държавно управление (647).\r\n\tПо групи професии през ноември най-търсени са сравнително ниско квалифицирани работници като - продавачи в магазини, общи работници, чистачи и помощници в домакинства, хотели и учреждения, работници в преработващата промишленост, сервитьори и бармани, шофьори на камиони и автобуси, работници по производство на облекло. Търсят се и учители и готвачи.", "date": "2017.12.15", "title": "Безработицата се покачва леко, но остава под 7%"}
{"url": "http://www.mediapool.bg/konpi-debne-za-vas-news273086.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаложеният запор от Комисията за отнемане на незаконно придобито имущество (КОНПИ) върху част от имуществото на български гражданин не би представлявало особен интерес. Ще си каже човек – борим корупцията и институциите работят. Освен ако способите за налагане на запор не се позоваваха на факти и обстоятелства, изгубили правната си значимост. Първо, защото се проверени и квалифицирани като непрестъпни от съд с влязла в сила присъда. Второ, защото, дори да имаха престъпен характер, е изтекло толкова време, че правото да не ги третира като годни за започване на наказателно преследване.\r\n\t \r\n\tПо същество КОНПИ пристъпва към искане за запор на имуществото на български гражданин /качеството му на харесван и нехаресван медиен издател е без отношение към правната значимост на въпроса, но има отношение към политическата/, позовавайки се на факти и обстоятелства, настъпили през 1999 г. Законът за отнемане в полза на държавата на незаконно придобито имущество е достатъчно ясен - проверката обхваща период от 10 години назад, считано от датата на започването ѝ. Дотук предметът на проверка следва да приключи. Но КОНПИ пренебрегва срока като институт в правото и се опитва на базата на проверка на договор от 2012 г. да разследва договор от 1999 г. Накъсо казано, с непозволени от правото средства се опитва да постигне забранени от правото цели.\r\n\t \r\n\tДругият съществен проблем е опитът на КОНПИ като държавна агенция, която няма съдебни функции, да действа като съд, преценявайки и обявявайки едно действие за незаконно. Това придава статут на КОНПИ на извънредна юрисдикция, която не зачита актовете на съда, а директно пререшава съдебни спорове в нечий интерес и според политическата ситуация.\n\n\r\n\t \r\n\tФункционирането на каквато и да било институция по този начин поражда риск за правата на всеки български гражданин. Отсъствието на правова и демократична държава дава свобода за безграничния произвол. Ненаученият урок от 90-те години насам е ясен – провалихме се в изграждането на независими демократични институции, вкл. премахване на възможността някой да повдига обвинения срещу когото си поиска или на базата на който му поиска.\r\n\t \r\n\tА ако твърденията на КОНПИ за незаконна приватизация бяха верни, остава въпросът какво и как е правила прокуратурата в периода 2004-2005 г., когато е съществувала правна възможност в рамките на година за възобновяване на вече решеното дело по реда на Наказателно-процесуалния кодекс /чл. 360 от НПК, прилаган към онзи момент/. Настоящите действия на КОНПИ нарушават Европейската конвенция за правата на човека, конкретно Протокол № 7, чл. 4, който разписва забраната за повторно осъждане или наказание. Така прокуратурата, веднъж внесла обвинителен акт в съда, вследствие на който обвиненият е оправдан, не може да иска повторното му осъждане. Черпенето на аргументи от удобни факти и обстоятелства не ги прави достоверни и правно значими. В конкретния случай не става въпрос за липса на достатъчно познание, а за липса на здрав разум, което води до незачитане на правни аргументи и на азбучни правила в правото, а като последица от това - до поредното силно институционално похабяване.\r\n\t \r\n\tОграничаването на правото на собственост на български гражданин, за да се упражни по косвен път цензура върху медиите му е добро основание да си зададем въпроса като общество: колко стойност имат следните четири текста от Конституцията на Република България?\r\n\t \r\n\tЧл. 4, ал. 1: „Република България е правова държава. Тя се управлява според Конституцията и законите на страната.”;\r\n\tЧл. 5, ал. 2: „Разпоредбите на Конституцията имат непосредствено действие.”;\r\n\tЧл. 17, ал. 1: „Правото на собственост и на наследяване се гарантира и защитава от закона.”;\r\n\tЧл. 40, ал. 1: „Печатът и другите средства за масова информация са свободни и не подлежат на цензура.”\r\n\t \r\n\tИ както КОНПИ брои десетте позволени от закона години като 18, то следващата ѝ стъпка е да започне производство за отнемане на имуществото на наследниците на великите философи, измислили свободното слово и частната собственост. Това макар и да са едни дела, извършени преди столетия, КОНПИ знае как да докаже, че давност не е текла. Аристотел, Платон и Свети Тома от Аквино, страхувайте се! Хегел, Хобс - КОНПИ дебне и за вас!\r\n\t \r\n\tБезотчетното и противоправно действие на КОНПИ или коя да е друга репресивна институция утре ще застигне и вас и ще превърне незачитането на основни човешки права от страна на правоохранителните и разследващите органи в стандарт. Това, отвъд конкретния казус, може да се изврати в посока:\r\n\t \r\n\tМахаме давността върху нарушенията при шофиране и налаганите глоби от КАТ – ти преди 10 г. бе спрял неправилно, ела сега да платиш!\r\n\tМалки са глобите, които плати преди време. Вдигаме размера им със задна дата и вече ни дължиш пари, нищо че си платил!\r\n\tНе искаш да плащаш? Това е административно нарушение и те глобяваме, т.е. дължиш ни нова глоба плюс старата!\r\n\tНе плащаш и глобите, станали вече в големи размери? Това е престъпление – ти си престъпник!\r\n\tНяма доказателства, че си престъпник, но ние те осъждаме! Вече сме си назначили правилните хора за съдии – такива, дето да четат строго закона и да репресират здраво.\r\n\t \r\n\tИзброените действия не се съчетават с прогласените принципи на правовата държава, свобода на словото и защита на собствеността. Поука за мълчанието можем да почерпим от следната история от Френската революция. Жорж Дантон по пътя към гилотината минава край дома, в който се укрива бившият му съидейник Максимилиан Робеспиер и се провиква: „Максимилиан, ти си следващият!”\r\n\t \r\n\t*", "date": "2017.12.15", "title": "КОНПИ дебне за вас!"}
{"url": "http://www.mediapool.bg/bsp-yaha-nedovolstvoto-sreshtu-tsenite-na-vodata-dokato-lobira-za-vik-proekti-news273087.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМакар че поскъпването на водата се готви от месеци, БСП реши да яхне недоволството с организиран протест в петък, когато енергийният регулатор финализира административно решението. Акцията стана пореден повод БСП да поиска оставката на правителството, въпреки че не то определя цените на водата.\r\n\tПоскъпването на водата в 14 региона, вариращо от 2% до 20% , е част от одобрените петгодишни бизнес планове на водоснабдителните и канализационните дружества с разписани по години тарифи на ВиК услугите за всеки оператор. Тези планове и увеличението на цените са част от изискваната от Европейската комисия реформа в сектора, за да могат ВиК-атата да получат достъп до еврофинансиране. Става дума за над 1 млрд. евро, предназначени за водна инфраструктура до 2020 г.. Заради неслучването на реформата в сектора неведнъж са спирани еврофондове.\r\n\tМакар че поскъпването се коментира усърдно в последните две години и стана факт с одобряването на бизнес плановете на водните дружества, БСП досега .\r\n\tВ петък, докато КЕВР приемаше служебно влизащите в сила от 1 януари 2018 г. цени на закрито заседание, от което БСП оттегли своя представител, пред сградата се събраха около 300 души. Предвождани от лидера на социалистите Корнелия Нинова, те размахваха се плакати \"Геноцидът над народа има различни форми – днес е цената на водата!\", \"Бойко, ти си гОла вОда!\", \"Водата не е лукс!\", \"Водата и човешко право!\" и др.\r\n\tВ крайна сметка регулаторът одобри новите цени на водата в София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол, влизащи в сила от 1 януари 2018 г. Комисията обясни, че след третата година от прилагането на бизнес плановете тяхното изпълнение ще бъде проверено и ако дружестото не са изпълнили ангажиментите си, цените им ще бъдат намалени.\r\n\tСпоред БСП поскъпването отнема достъпа на хората до вода. В същото време управляващите от месеци работят по нов модел за определяне на цената на водата с тарифи и символични сметки за социално слабите, който обаче ще влезе в сила след 2020 г.\r\n\t\"Днес сме се събрали тук, защото посягат над едно наше изконно право, защото се опитват да ни унищожат по пътя на това да не ни дават да имаме свободен достъп до вода. Защото това, което в момента се случва, е една провалена реформа, която пак ние, обикновените български граждани, ще платим\", обяви червеният депутат Таско Ерменков.\r\n\tТой дори даде един вид заявка за сваляне на правителството на Борисов, напомняйки, че оставката на първото правителство на Бойко Борисов в началото на 2018 г. г. дойде след граждански протести срещу цените на парното и тока, прераснали в анархични искания за смяна на всичко и всички.\r\n\tНезависимата КЕВР е независима само от народа си, зависима от концесионера си, заяви лидерът на БСП Корнелия Нинова пред протестиращите.\r\n\t\"Не може да се живее повече така\", каза тя и обяви, че планираното поскъпване на водата не не е оправдано на фона на доходите на населението. По думите ѝ правителството провежда политики на геноцид.\r\n\t\"10 млрд. лв. се крадат годишно, но няма 25 млн. лв. за онкоболни\", направи Нинова препратка към спора в парламента от предишния ден по повод наложения от управляващите мораториум за финансиране на иновативни лекарства. Лидерката на БСП обясни още, че протестът е също така и срещу концесията на \"Софийска вода\", като вкара в тезите си и тол системата за преминаване по пътищата, която още не е факт, но по думите й управляващите не спират да крадат пари.\r\n\t\"Благодаря, че имате мнение и смелост да го изразите. Предайте това на вашите съграждани, нека и те поискат промяната, която искаме ние\", обърна се Нинова към протестиращите.\r\n\tСлед това те се отправиха към сградата на Министерския съвет, където по думите ѝ се намира главният виновник за увеличението на цената на водата.\r\n\tБСП прехвърли протестната офанзива и в парламента.\r\n\tДнес сме свидетели на поредния справедлив протест на хората заради сервираната им предколедно новина как водата, която използват в дома, си ще става \"по-солена\", обяви партията в декларация, изчетена от Манол Генов.\r\n\tБСП твърдят, че досега никой не е обяснил на гражданите защо се прави това, а \"управляващите от последните 2 мандата търкаляха реформата във ВиК сектора някъде, но не и към реална и качествена промяна\".\r\n\t\"Правото на достъп до чиста питейна вода е признато право на ООН. В нашата страна все още управляващите си мислят, че водата е просто българска песен на Евровизия\", каза още Манол Генов и призова управляващите да признаят грешките си и да вземат незабавни мерки.\r\n\tВ отговор регионалният министър Николай Нанков обяви, че цифрите, които изнася БСП за цената на водата, по никакъв начин не са меродавни.\r\n\t\"Винаги съм смятал, че г-жа Нинова е интелигентна, че може да борави с факти, цифри и числа, а да чувам сравнение от рода пари за ВиК и за социални помощи няма в сектора, а 700 млн. лв. бяха раздадени онзи ден за пътни проекти, визирайки тол -такси, ами извинявайте, но по-голяма лъжа, спекулация и манипулация, здраве му кажи\", обяви Нанков на брифинг в парламента. Според него предоставените в сряда над 500 млн. лв. от бюджета допълнително за пътни проекти позволявали на пътната агенция дългосрочно да сключва договори за бъдещи проекти.\r\n\t\"В момента БСП подтикват и подклаждат хората за подобни протести. Типичен пример е Монтанско – Вършец. Там на база на единната цена на водата се покачи с около 60%. Тогава депутатите гласуваха за тази промяна. Същите тези са на протест пред КЕВР. Къса памет. Явно има някакви много странни и непоследователни действия в тяхната политика. Ние ще бъдем правителството, което ще въведе социалните помощи за най-бедните български граждани за водна услуга. Шоковото поскъпване на водата дори в тази хипотеза ще коства на месец на кубик не повече от 80 до 90 ст. говорим за от 3 до 4 лв.\", обясни регионалният министър.\r\n\tТой каза още, че \"върволица народни представители от БСП лобират пред кабинета ми за пътни и ВиК проекти\".\"\r\n\tДепутатът от ГЕРБ Александър Ненков обяви \"учудването си от лицемерието на Корнелия Нинова, която като политически лидер отиде да протестира пред независим регулатор\".\r\n\t\"От къде накъде председател на политическа партия, на парламентарна група, който говори за разделение на властите, отива и протестира пред независим орган, чийто мандат и избиране самата тя и нейните народни представители подкрепиха преди 2 години. За какво говорим? Кога сме искрени и кога – не?\", заяви Ненков и допълни, че реформата не е лека, но всички искат да имат добра услуга\".\r\n\tВодата трябва да бъде заплащана спрямо реални разходи, а държавата да се погрижи за хората, които не могат да си позволят тази цена, каза той: \"Всичко останало е една спекулация и опит за създаване на изкуствено напрежение. Същите хора, които отидоха да протестират пред КЕВР, много ми е интересно, когато отидат и лобират за такива проекти в техните населени места, да си спомнят за това, за което са отишли да протестират\".\r\n\t\"Частта, която е регулация на ВиК услугите, се ръководи в КЕВР от колегата, който беше предложен и номиниран от парламентарната група на БСП\", заяви депутатът от ГЕРБ Данаил Кирилов.\r\n\tЗаместник-председател на Столичния общински съвет Николай Стойнев коментира, че \"всяко политизиране задълбочава проблема с водоснабдяването и качеството на водата в България\". \"Изцяло е в правомощията на КЕВР да определи цената\", напомни той.\r\n\tТази седмица омбудсманът Мая Манолова заяви, че тъй като няма право да атакува пред съда решението на КЕВР за цените на водата, ще поиска това да бъде направено от прокуратурата.\r\n\t\"Установихме нарушения при формирането на цената на водата в ущърб на гражданите и в полза на монополните ВиК асоциации, зaигравка с числа, манипулативно използване на периода и числата на инфлацията и на другите компоненти\", каза Манолова в сряда.\r\n\tШефът на КЕВР Иван Иванов не прие обвиненията за нивото на инфлацията, като посочи, че то е взето от НСИ, а самите бизнес планове са съобразени с правителствената политика за повишаване качеството на питейната вода и на ВиК услугата- ангажимент, който имаме към Брюксел.\r\n\tМеждувременно евродепутатът от ВМРО Ангел Джамбазки и председателят на групата \"Патриоти за София\" в Столичния общински съвет Карлос Контрера поискаха оставките на членовете на Комисията за енергийно и водно регулиране.", "date": "2017.12.15", "title": "БСП яха недоволството срещу цените на водата, докато лобира за ВиК проекти"}
{"url": "http://www.mediapool.bg/zam-ministarat-na-transporta-angel-popov-e-obvinen-v-izmama-za-8000-evro-news273088.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-министърът на трнаспорта Ангел Попов бе обвине в петък за измама в размер на 8000 евро, съобщи главният прокурор Сотир Цацаров.\r\n\tСпоред разследващите престъплението е извършено преди той да стане част от изпълнителната власт. Попов е събрал въпросната сума от негови колеги превозвачи с ангажимента да им уреди по-бързото издаване на разрешителни за упражняване на търговска дейност. На Попов е определена най-леката мярка \"подписка\".\r\n\tПроверката срещу зам.-министъра започна през октомври, след като от БСП обявиха, че между 2012 и 2014 г. като председател на браншова организация той е събирал пари от превозвачи за уреждане на разрешителни. Преди около половин година представители на превозвачите също отправиха такива обвинения срещу Попов.\r\n\t\"Не бива да се гледа като на корупция само като на подкуп... За първи път от много години има толкова много членове на Народното събрание, парламентаристи, които са със снет имунитет. За първи път има министри, които са обвинени. За първи път днес се повдига обвинение на зам.-министър на транспорта за измама\", заяви по повод делото главният прокурор в опит да онагледи напредъка в борбата с корупцията по високите етажи на властта, въпреки липсата на осъдени висши представители на властта.\r\n\tЦацаров обаче не вижда вина в действията на подчинените му, а по-скоро в бързината, с която съдът разглежда делата, внесени от държавното обвинение.\r\n\t\"Нека ви задам аз въпрос, отговорете ми вие – народен представител от парламентарна група, няма да я казвам коя е, за да няма политическа оценка. Този народен представител е председател на комисията по земеделие. Този народен представител е продал, отдал, както искате, земя в Добруджа в качеството си на шеф на селскостопанска академия. Що не се поинтересувате колко пъти е връщано делото срещу него и колко пъти е отлагано? Защо не мога да отговоря аз на въпроса защо този народен представител все още не е с присъда? Оправдателна или осъдителна, каквато реши съдът. Да ви припомня други случаи – бившият министър (Емилия) Масларова. Знаете ли колко време се точи делото срещу нея? Знаете ли колко магистрати има, които в момента са с обвинение? 23-ма. Знаете ли от тези магистрати колко са на досъдебно производство? Пет. Всички останали делата им се влачат в съдилищата\", коментира главният прокурор.", "date": "2017.12.15", "title": "Зам.-министърът на транспорта Ангел Попов е обвинен в измама за 8000 евро"}
{"url": "http://www.mediapool.bg/vanshnoto-ministerstvo-predupredi-klienti-na-raianear-da-proveryat-poletite-si-news273089.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-големият нискотарифен превозвач \"Райънеър\" (Ryanair) ще признае пилотските профсъюза в опит да избегне стачка на летците преди Коледа, предаде Би Би Си. В същото време, българското външно министерство призова клиентите на компанията, които имат билети за петък, 15 декември, и за 20 декември, да проверят дали полетите им няма да бъдат отменени заради планираните протести на пилотите и да имат резервен план за пътуване.\r\n\tПо-рано тази седмица 79 пилоти от базата в Дъблин обявиха, че няма да работят в знак на . Част от пилотите на компанията в Италия заявиха, че ще стачкуват в петък за няколко часа. Заплаха за протести имаше и от базите на \"Райънеър\" в Германия и Португалия. По-късно в петък от \"Райънеър\" съобщиха за отменени полети от италианските летища Милано (Бергамо), Тревизо, Пиза и Рим (Чампино). Като причина за проблема се посочва стачка на италианските диспечери.\r\n\t\r\n\tОт българското Министерство на външните работи предупредиха клиентите на авиокомпанията, които летят в петък от и за Италия, да проверят полетите си и да имат резервен план за придвижване, ако те бъдат отменени. От ведомството припомниха, че се очакват и 24-часови стачни действия от страна на някои пилоти в Ирландия и Португалия на 20 декември, сряда. Възможно е техни колеги в Германия и Испания да се присъединят.\r\n\tОт ведомството напомнят, че, по силата на регламент на Европейската комисия, събития като стачка на пилотите, която не е могла да бъде избегната, дори и след предприемане на всички разумни мерки от компанията превозвач, се смятат за извънредно обстоятелство. В такъв случай .  от стачните действия български граждани и затова от МВнР пренасочват за въпроси към главната дирекция \"Гражданска въздухоплавателна администрация\".\n\n\r\n\tВсе още не е ясно дали предложението на ръководството на превозвача за признаване на синдикатите, ще бъде прието от пилотите и профсъюзите в отделните държави, както и дали планираната стачка за 20 декември ще бъде отменена.\r\n\tРъководството на \"Райънеър\", известно със суровото си отношение към служителите, досега не признаваше пилотските синдикати. Подобни сдружения на летците са масови в останалите авиокомпании и са сериозен фактор при вземането на решения за заплащането или за условията на труда. Освен това те организират и стачки на персонала, докато пилотите в \"Райънеър\" нямаха право на такива. За това в последните месеци протестите им бяха под формата на масово излизане в болничен.\r\n\tСега компанията е изпратила писма до пилотските синдикати в Ирландия, Великобритания, Германия, Италия, Испания и Португалия с покана за разговори. Превозвачът заявява, че ще признае пилотските профсъюзи като представителни органи, стига да бъдат съставени специални комисии от пилоти на \"Райънеър\", които да се занимават само с проблемите на превозвача, \"тъй като \"Райънеър\" няма да се ангажира с пилоти, които летят за конкурентни авиолинии в Ирландия или на други места\".\r\n\tГлавният изпълнителен директор на \"Райънеър\" Майкъл О'Лийри заяви, че признаването на профсъюзите ще представлява \"значителна промяна\" за концерна. \"Коледните полети са много важни за нашите клиенти и искаме да премахнем всяка тревога или опасение, че те могат да бъдат прекъснати заради действия на пилотите следващата седмица\", каза той.\r\n\tПроблемите на нискотарифната компания с обезпечаването на полетите започнаха през есента. Тогава се стигна до масова отмяна на полети, последвана от съкращаване на част от редовните маршрути за зимата. Официалното обяснение за първото анулиране беше объркване в графика на годишните отпуски на пилотите, а за съкращаването на зимните маршрути - промяна в политиката. Междувременно обаче \"Райънеър\" обяви, че набира летци, а работещи в компанията неофициално коментираха, че много от колегите им са напуснали и продължават да напускат заради лошите условия на труд.", "date": "2017.12.15", "title": "Външното министерство предупреди клиенти на \"Райънеър\" да проверят полетите си"}
{"url": "http://www.mediapool.bg/sled-7-godini-podgotovka-es-osashtestvi-ambitsiyata-si-za-obshta-otbrana-news273090.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтраните от ЕС са на път да постигнат след 7 години амбицията си за обща отбрана, след като вчера лидерите на 25 членове на съюза подписаха пакт да финансират, развиват и разполагат общи въоръжени сили след решението на Великобритания за напусне блока, предава Ройтерс от Брюксел.\r\n\t \r\n\tОтначало блокиран от френския парламент през 50-те години, а по-късно от Великобритания, която се страхуваше от европейска армия, пактът има за цел да сложи край на прахосването на милиарди евро за отделни отбранителни политики и на тежката зависимост на Европа от САЩ.\r\n\t \r\n\t\"Днес мечтата става реалност\", заяви Туск и припомни през какви перипетии е преминал проектът през последните 60 години. \"Днес полагаме началото на постоянното структурирано сътрудничество - практическо изражение на желанието ни да изградим общоевропейска отбрана\", каза той и допълни: \"Това е добра новина за нашите съюзници и лоша за нашите врагове.\r\n\t \r\n\t\"Днес е исторически ден\", заяви върховният представител на ЕС за външната политика и сигурността Федерика Могерини, която помогна за осъществяването на френско-германските планове за отбранителна интеграция. \"Това превръща Европейския съюз в надежден доставчик на сигурност\", каза тя преди срещата лидерите, които подписаха пакта.\r\n\t \n\n\r\n\tФренският президент Еманюел Макрон заяви, че е постигнат \"конкретен напредък\", а холандският премиер Марк Рюте каза, че пактът ще направи Европа по-мобилна в света.\r\n\t\"Не става дума да заменим НАТО, а да бъдем по-гъвкави и да използваме по-добре ресурсите си\", каза Рюте пред репортери.\r\n\t \r\n\tЛидерите подписаха пакта, известен на европейски жаргон като Постоянно структурирано сътрудничество в сферата на сигурността и отбраната (ПЕСКО), което е една от най-осезаемите стъпки в европейската интеграция, след като британците гласуваха да напуснат блока.\r\n\t \r\n\tОтбранителната интеграция беше съживена от Франция и Германия с подкрепата на Италия и Испания като демонстрация на единство след Брекзит. По-голям тласък дойде от провалите през 90-те години, когато ЕС не беше в състояние да участва във войните на Балканите и разчиташе на водената от САЩ НАТО да спре кръвопролитието на прага й.\r\n\t \r\n\tВ Либия през 2011 г. френско-германската въздушна операция се сблъска с недостиг на муниции и оръжия и отново бе принудена да се обърне към САЩ, което бе възприето като огромно неудобство за Европейския съюз, важна икономическа сила.\r\n\t \r\n\tЗаварена неподготвена от анексирането на Крим от Русия през 2014 г. и изправена пред заплахи, вариращи от държавно финансирани компютърни хакери до атаки от радикални елементи, правителствата на ЕС явно са преодолели неохотата си да работят заедно по военните въпроси.\r\n\t \r\n\tКритиката на президента на САЩ Доналд Тръмп за ограничените отбранителни разходи, редица разногласия по външната политика и предупрежденията на Тръмп към съюзниците, че няма да могат да разчитат повече на САЩ, ако не плащат повече, също изиграха роля.\r\n\t \r\n\t\"Тъжно е, че трябваше Доналд Тръмп да ни подбутне, но така или иначе изходът е правилен\", заяви бившият германски външен министър Йошка Фишер, който подкрепи през 1999 г. намесата на НАТО в Косово, но се противопостави на войната в Ирак през 2003 г.\r\n\t \r\n\tЗа разлика от минали опити за европейска интеграция в отбраната НАТО подкрепи проекта, но генералният секретар на алианса Йенс Столтенберг, който участва в част от срещата на върха, отправи призив да се избегне дублиране. Двадесет и две от 25-те страни от новия пакт са също членове на НАТО. \r\n\t \r\n\t\"Трябва да има съгласуваност между развитието на отбранителните способности в НАТО и в ЕС. Не можем да рискуваме да се стигне до конфликтни изисквания от ЕС и от НАТО за едни и същи държави\", каза той пред репортери.\r\n\t \r\n\t\"Силите и способностите, които ще бъдат развити по европейските инициативи, трябва да са на разположение и на НАТО, защото ние имаме един и същи набор от сили\", добави Столтенберг.\r\n\t \r\n\tОстава да се решат въпроси за финансирането на бъдещи мисии на ЕС. Европейски отбранителен фонд на първо време с пари от Европейската комисия все още очаква одобрение, макар че вече е в ход пилотна фаза за отбранителни изследвания.\r\n\t \r\n\tПо ирония, отбелязаха дипломати от ЕС, британският премиер Тереза Мей ще бъде наблюдател на началото на проект, подкрепян от Великобритания в края на 90-те години, но от който няма да е част заедно с Дания и Малта.\r\n\t \r\n\tСмята се, че вчерашното споразумение води началото си от англо-френско споразумение в отбраната от 1998 г. Не е изключен компромис Великобритания да може да се включи в ПЕСКО по-късно, но само при условие, че предостави финансиране и експертна помощ.", "date": "2017.12.15", "title": "След 7 години подготовка ЕС осъществи амбицията си за обща отбрана"}
{"url": "http://www.mediapool.bg/tramp-i-putin-obsadili-severna-koreya-po-telefona-news273077.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентите на САЩ Доналд Тръмп и на Русия Владимир Путин са обсъдили ситуацията в Северна Корея в телефонен разговор провел се тази нощ, предадоха агенциите.\r\n\tРазговорът е бил по инициатива на американския държавен глава.\r\n\tДвамата лидери са засегнали актуални въпроси от двустранните отношения.\r\n\tЕдна от темите на разговора е била съвместните действия на двете страни по отношение на ядрената и балистичната програма на Северна Корея. Това съобщи прессекретарят на Тръмп Сара Сандърс и пресслужбата на Кремъл.\r\n\tТръмп е благодарил на Путин за изказването, което руският държавен глава е направил в четвртък на годишната си пресконференция за силния икономически растеж на САЩ.\r\n\tРазговорът между двамата президенти идва след като по-рано в четвъртък американски изтребители са изстреляли сигнални предупредителни ракети към руски бойни самолети в Сирия.\n\n\r\n\tАмерикански изтребители Ф-22 са изстреляли предупредителни сигнални ракети, след като два руски бойни самолета Су-25 са навлезли в зона за деескалация във въздушното пространство на изток от река Ефрат в Сирия, каза американски служител, цитиран от \"Ройтерс\".\r\n\tВ инцидента са били замесени два самолета Ф-22, а руските изтребители са напуснали зоната след изстрелването на сигналните ракети, заяви източникът, пожелал анонимност.\r\n\t \r\n\t\r\n\tАмериканският специален пратеник за Северна Корея Джоузеф Юн заяви, че САЩ би трябвало да се ангажират в пряка дипломация с КНДР наред със санкциите, наложени заради ядрените и ракетните й програми, и изрази надежда, че Пхенян ще приеме предложението за безусловни преговори, предадоха Ройтерс и Асошиейтед прес.\r\n\t \r\n\tДържавният секретар на САЩ Рекс Тилърсън предложи във вторник преки преговори със Северна Корея без предварителни условия, но Белият дом по-късно каза, че не може да има преговори, докато Пхенян не подобри поведението си.\r\n\t \r\n\t\"Би трябвало да упражняваме пряка дипломация, както и санкции. Това е нашата политика, основана на натиск и ангажимент, и ние наистина искаме да се ангажираме с натиск и дипломация\", заяви Юн пред репортери в Банкок.\r\n\t \r\n\tТой каза, че не е ясно дали Северна Корея има желание да преговаря след период на засилена ядрена дейност, и отбеляза, че е \"много трудно да се разбере какво е тяхното намерение, без да има истински диалог\".\r\n\t \r\n\tСпециалният пратеник посети тази седмица Япония и Тайланд за обсъждане на начини за засилване на натиска върху Северна Корея след поредния й опит с балистична ракета.\r\n\t \r\n\tЯпония обяви днес, че разширява икономическите си санкции срещу Северна Корея заради ядрените и ракетните й програми.\r\n\t \r\n\tЯпонското външно министерство каза, че ще бъдат замразени авоарите на още 19 севернокорейски фирми, работещи във финансовия, петролния и въгледобивния сектор.\r\n\t \r\n\tРусия заяви, че са възможни контакти със Северна Корея на високо равнище. Руският заместник-министър на външните работи Игор Моргулов каза, че Москва не е имала контакти на високо ниво с новото севернокорейско ръководство, но че те са възможни. По думите му Русия има много комуникационни канали със Северна Корея, които \"по един или друг начин дават плод\".\r\n\t \r\n\tТой заяви, че Русия не е готова да се присъедини към нови санкции срещу Северна Корея, които могат да задушат икономически азиатската страна.\r\n\t \r\n\tСпоред него натискът върху Северна Корея доближава \"червена линия\", а американските гаранции за сигурността на КНДР може да бъдат обект на преговори между Пхенян и Вашингтон.", "date": "2017.12.15", "title": "Тръмп и Путин обсъдили Северна Корея по телефона"}
{"url": "http://www.mediapool.bg/antikoruptsionniyat-zakon-se-prevrashta-v-zakon-za-tsenzurata-news273082.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание окончателно превърна в петък антикорупционния закон от прокламираното средство за борба с корупцията по върховете на властта в инструмент за масово подслушване и репресия срещу неудобните медии. Депутатите окончателно решиха да оставят без защита от съдебно преследване подателите на сигнали за корупция и конфликт на интереси. Занапред няма да има значение дали сигналите за корупция по върховете на властта са основателни или не. Така или иначе всеки, подал сигнал, ще може да стане обект на дело за непозволено увреждане, а това в най-голяма степен може да се обърне срещу разследващите журналисти и неудобните медии.\r\n\tВсичко това стана възможно заради съмнително слабата мобилизация на ГЕРБ в пленарна зала и настояването на \"Обединените патриоти\" и ДПС за отпадане на защитата на подателите на сигнали. При гласуването на чл.48 ал. 1 от закона премахването на протекцията мина със 70 гласа “за“, 4 “против“ и 41 \"въздържали се\".\r\n\tГЕРБ подкрепяше първоначалния вариант на проекта, който предвиждаше, че подателят на сигнал за корупция или конфликт на интереси не може да търпи неблагоприятни последици. Това означаваше, че мишената на сигнала нямаше да има право да заведе гражданско дело срещу подателя. Тази защита беше особено важна, за да няма страх в активните граждани от съдебна разправа впоследствие. Още повече след като управляващите решиха, че анонимните сигнали за корупция няма да се проверяват.\r\n\tСега обаче подателите на сигнали ще трябва да се идентифицират с три имена, ЕГН, адрес, телефон, факс и електронен адрес. И ще очакват в страх дали някой няма да реши да им заведе дело, което може да ги разори.\r\n\tПроблемът обаче е още по-голям с медиите. В чл.47 ал. 1 е написано, че антикорупционната комисия ще се самосезира по всяка публикация за корупция или конфликт на интереси в средствата за масово осведомяване. Премахването на защитата води пряко до това, че ако антикорупционната комисия предприеме някакви действия след медийна публикация, то журналистът или медията могат да станат обект на дело за непозволено увреждане на това самостоятелно основание.\n\n\r\n\tПри недобросъвестно тълкуване на закона от някои съдилища са възможни запори на сметки на медии за обезпечаване на подадените искове. В крайна сметка дори делото да приключи в полза на медията, то запорите могат буквално да съсипят всяка редакция. Това вече се вижда от действията на Комисията за конфискация, която прегази закона и съдебната практика, за да наложи запор върху имуществото на съиздателя на \"Икономедия\" Иво Прокопиев. Комисията за конфискация ще е част от ядрото на новата антикорупционна комисия.\r\n\tДелото за непозволено увреждане обикновено е за суми между 10 хиляди и 100 000 лева. В рамките на това производство съдът има право да наложи запор на имуществото на ответника, за да подсигури иска на ищеца по делото. Това би отказало всеки от идеята да подава сигнали, предвид факта, че гражданите нямат никакво доверие в желанието на държавата да се бори с корупцията по върховете на властта. Но докато гражданите могат сами да решат дали да се замесват или не, то на медиите това им е работата.\r\n\tСкандалното при гласуването на антикорупционния закон в петък бе, че в пленарната зала присъстваха по-малко от половината депутати от ГЕРБ, въпреки че партията смята проекта за ключов. Те нямаха никакъв шанс да наложат политическото си решение за защитата на подателите на сигнали при съпротивата на \"Обединените патриоти\", ДПС и гласовете на \"Воля\".\r\n\tСлед това гласуване антикорупционният закон започва да изглежда все повече като оръжие за политическа репресия, защото гражданите вече са напълно изключени от борбата с корупцията. Ръководството на комисията ще се назначава от управляващите и ще се освобождава с обикновено мнозинство. Това води до основателни съмнения, че комисията ще е зависима от силните на деня. На фона на липсата на защита за подателите на сигнали, парламентът осигури пълна защита за незаконни действия от страна на антикорупционната комисия.\r\n\t\r\n\tИзвън това антикорупционният закон предизвиква огромни опасения заради възможността да се подслушват политици и редови граждани, без дори да е нужно да има данни за престъпление. Окончателното гласуването на тези текстове предстои, но вече е ясно, че те имат политическа подкрепа.\r\n\tАко бъдат приети, всеки политик или магистрат ще може да стане мишена на проследяване. Достатъчно е наличие на сигнал, че някой е видян с прекалено скъпа кола или часовник. При отпадането на общата защита за подаване на сигнали, може да се окаже, че \"подателите\" са само \"граждани\", които могат да си позволят последствията от последващо дело и преследват скрити цели.\r\n\tПодслушването ще е възможно и при разминаване на доходи и имущество в размер 20 000 лв. В момента законовото изискване е поне да има повдигнато обвинение за извършено престъпление. Употребата на специални разузнавателни средства (СРС) също става възможна и срещу редовите граждани чрез гражданския процес за конфискация на имущество.\r\n\tКонцепцията на ГЕРБ предвижда обединяване на няколко различни структури под шапката на единната антикорупционна комисия. В нейното ядро ще влязат Комисията за конфискация, Комисията за борбата с конфликта на интереси и дирекцията за ДАНС за борба с корупцията.\r\n\tСпоред българската конституция, както и според всички международни стандарти и конвенции, употребата на СРС и намесата в личния живот са допустими единствено за разкриването на тежки престъпления. Това се прави само по реда на Наказателно-процесуалния кодекс. Гаранти са спазването на правата на гражданите са съдът, прокуратурата и МВР, които работят по строго формалните правила на НПК. Сега ръцете на новата комисия се развързват за безогледно подслушване, стига някой съдия да недогледа някое искане или да бъде \"мотивиран\" да недогледа.\r\n\tВ петък президентът Румен Радев , че обмисля налагането на вето върху закона. Според него законът няма да бъде ефективен срещу корупцията, но може да се използва като \"бухалка\" срещу неудобните.", "date": "2017.12.15", "title": "Антикорупционният закон се превръща в закон за цензурата"}
{"url": "http://www.mediapool.bg/goranov-harcheneto-na-darzhavni-pari-nyama-silno-da-uskori-rastezha-news273093.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинансовият министър Владислав Горанов е против увеличаването на преразпределението през бюджета, защото това означава покачване или на държавния дълг, или на данъците, а ГЕРБ е против такава политика.\r\n\t\"Има страни, които разпределят над 50% от БВП през бюджета, но годините на прехода не ни дават основание да смятаме, че държавата може да разпределя парите по-добре от обикновения гражданин\", смята финансовият министър.\r\n\t\"Затова, ако увеличим делът на преразпределение на БВП през бюджета, ще се наложи драстично увеличение на данъците и то за средната класа\", добави той.\r\n\tПо думите му харченето на държавни пари никога не може да увеличи икономиката с по-голям процент от размера на разхода.\r\n\t\"По-големият проблем е неразбирането на ролята на бюджета в държавното управление. Търсенето на директна връзка между икономическото развитие, инвестирането в реалното производство и българския бюджет не може да бъде директно намерена с оглед на структурата на държавата\", посочи още Горанов.\n\n\r\n\tРазсъжденията му бяха по повод обсъждането на управлението на държавния дълг в парламента, инициирано от левицата.\r\n\tВ резултат от дебата парламентът задължи Горанов да внесе до 15 януари 2018 г. одобрената от правителството стратегия за управление на държавния дълг за периода 2018 - 2020 г.\r\n\tДрагомир Стойнев от БСП изрази тревога, че \"дългът на страната почти не се управлява\".\r\n\t\"Единствената стратегия за управление на външния дълг, ако можем да я наречем така, е когато предстои голямо плащане през следващата година да се вземе дълг през настоящата, за да се изплати\", посочи той.\r\n\t\"Това, което ГЕРБ предлага, е именно в управлението на дълга за 2018-2020 г. тази стратегия да бъде приета. Няма как да се съгласим с това, защото нашата цел е да има по-прозрачна и дългосрочна стратегия. Липсата на такава стратегия е очевидна\", каза Стойнев.\r\n\tОт 2015 г. до октомври 2017 г. държавният дълг се е увеличил с 1.4 млрд. евро или от 22.1 млрд. евро към края на 2014 г. до 23.5 млрд. лева към 31 октомври 2017 г. Същевременно относителният дял на държавния дълг за този период пада от 26.4% към 31 декември 2014 г. на 23.3% към края на октомври 2017 г.\r\n\t\"През последните години поддържаме политика на по-високи фискални буфери, която доведе до падането на лихвените проценти по кредитите\", заяви финансовият министър Владислав Горанов. По думите му от декември 2014 г. до края на октомври 2017 г. е налице най-бързият спад по лихвите на кредитите. \"Това дава директно отражение на икономиката и спестява разходи на домакинствата и на фирмите. Жилищните кредити са с 2 процента по-ниски лихви, а на кредитите за предприятията лихвите паднаха с 3 процентни пункта\", добави Горанов.\r\n\tТой посочи още, че за последните години рисковата премия на държавните ценни книжа на България е паднала в пъти и се доближава на страни като Словения и Чехия. \"Доверието в България се върнало до нива, в която тя изпреварва държави с много по-висок кредитен рейтинг. Тази политика води до по-добро състояние на банките, застрахователните и пенсионните дружества, които са притежатели на български ценни книжа\", каза още финансовият министър.", "date": "2017.12.15", "title": "Горанов: Харченето на държавни пари няма силно да ускори растежа"}
{"url": "http://www.mediapool.bg/radev-shte-varne-i-antikoruptsionniya-zakon-ne-bori-koruptsiyata-no-stava-za-buhalka-news273091.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев ще наложи вето на антикорупционния закон, чието окончателно приемане върви в парламента. В петък той повтори мнението си, че инструментите, с които ще се води борба с корупцията по този закон, са неефективни.\r\n\tВъпросът не е в само в назначаването на ръководството на новия антикорупционен орган, отбеляза Румен Радев в петък. По думите му същността и духът на закона не съответстват на очакванията на българските граждани и на здравия разум., поясни президентът., смята държавният глава.\r\n\tВ същото време, каза Радев, законът може да е използван и като., каза още президентът. И допълни, че .\r\n\tОт думите му се разбра, че въпросът за новите изтребители ще се обсъжда на предстоящия КСНС.", "date": "2017.12.15", "title": "Радев ще върне и антикорупционния закон: не бори корупцията, но става за бухалка"}
{"url": "http://www.mediapool.bg/bivshi-ruski-ministar-osaden-na-8-g-zatvor-i-globa-ot-130-miliona-rubli-news273095.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски съд постанови присъда от 8 години затвор при строг режим за бившия руски министър на икономиката Алексей Улюкаев. По-рано в петък той бе признат за виновен за взимане на подкуп в размер на 2 милиона долара, предадоха световните агенции.\r\n\t \r\n\tУлюкаев бе задържан миналата година в централата на руската петролна компания \"Роснефт\" и обвинен, че е приел подкупа в размер на 2 милиона долара от шефа на \"Роснефт\" Игор Сечин, за да одобри продажбата на държавната компания \"Башнефт\" на неговото дружество. \r\n\t \r\n\tПо време на процеса подсъдимият твърдеше, че е станал жертва на провокация, организирана от Сечин. Прокуратурата бе поискала присъда от 10 години за Улюкаев.\r\n\t \r\n\tСъдът наложи днес и глоба от 130 милиона рубли (2,21 милиона долара) на бившия министър.\r\n\t \n\n\r\n\tУлюкаев е първият високопоставен руски представител, осъден за корупция през 18-те години на власт на Владимир Путин, отбелязва Франс прес.\r\n\t \r\n\tАдвокати на Улюкаев казаха, че ще обжалват присъдата.\r\n\t \r\n\tПо време на процеса влиятелният Игор Сечин, който Улюкаев нарече \"демон\", на няколко пъти отказа да се яви в съда, въпреки че беше призован.\r\n\t \r\n\tДнес говорителят на Кремъл Дмитрий Песков отказа да коментира присъдата на Улюкаев.\r\n\t \r\n\tБившият руски финансов министър Алексей Кудрин, който е съветник на президента Путин, обаче определи присъдата като безпочвена, предаде Ройтерс.\r\n\t \r\n\t\"Това е ужасна, безпочвена присъда\", каза Кудрин в руска социална медия. \"Работата на разследването е слаба. Много хора се сблъскват с подобна несправедливост в наши дни\", допълни той.", "date": "2017.12.15", "title": "Бивши руски министър осъден на 8 г. затвор и глоба от 130 милиона рубли"}
{"url": "http://www.mediapool.bg/es-potvardi-podkrepata-za-printsipa-na-dvete-darzhavi-po-vaprosa-za-erusalim-news273096.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСрещата на върха на ЕС потвърди подкрепата си за принципа на двете държави при регулирането на кризата в Близкия изток, която се изостри след решението на САЩ да признаят Ерусалим за столица на Израел и да преместят там посолството си.\r\n\t \r\n\tТова съобщи председателят на Европейския съвет Доналд Туск в Туитър, цитиран от Франс прес.\r\n\t \r\n\t\"Срещата на върха на ЕС потвърди подкрепата си за принципа на двете държави. Позицията ни за Ерусалим остава без промяна\", посочва той. \r\n\t \r\n\tНа 11 декември, след среща на европейските министри на външните работи, европейският топ дипломат Федерика Могерини заяви, че страните от ЕС не разглеждат въпроса за преместване на посолството си в Израел и не планират да предприемат каквито и да било действия спрямо статута на Ерусалим, докато той не бъде съгласуван в преговори между Израел и Палестина.\n\n\r\n\t \r\n\tТя също така посочи, че за Брюксел единственият приемлив начин за разрешаване на конфликта е последователното изпълнение на принципа за две държави.", "date": "2017.12.15", "title": "ЕС потвърди подкрепата за принципа на двете държави по въпроса за Ерусалим"}
{"url": "http://www.mediapool.bg/dvama-zaginali-pri-dve-napadeniya-s-nozh-v-maastriht-nyama-podozreniya-za-terorizam-news273097.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко двама души са убити при две отделни нападения с нож в холандския град Маастрихт, информира Ройтерс. Двата инцидента са се случили на разстояние няколкостотин метра в жилищен квартал в северната част на града. Трима души са ранени.\r\n\tХоландската полиция обяви, че е задържала извършителя на нападенията.\r\n\tСпоред предварителни данните двете жертви - мъж и жена - са от сирийски произход, както и нападателят. \r\n\t \r\n\tРазследването не е установило причина да се предполага, че мотивът зад нападенията е свързан с тероризъм, уточняват властите, цитирани от АП. \r\n\t \r\n\tИнцидентите са се случили в жилищен квартал на града, разположен близо до границите с Белгия и Германия. \r\n\t \r\n\tСпоред полицията загиналият мъж е бил намушкан смъртоносно и заподозреният избягал от местопрестъплението. Десет минути по-късно жената е била фатално ранена, а двама мъже са пострадали на около километър от първия инцидент. Трети ранен е открит по-късно в близка джамия.", "date": "2017.12.15", "title": "Двама загинали при две нападения с нож в Маастрихт, няма подозрения за тероризъм"}
{"url": "http://www.mediapool.bg/nyuyorkchanka-e-obvinena-v-prane-na-bitkoini-za-finansirane-na-islyamska-darzhava-news273098.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНюйоркчанка е обвинена в пране на биткойни и други криптовалути и прехвърляне на парите в чужбина в помощ на терористичната групировка \"Ислямска държава\", предаде Асошиейтед прес. \r\n\t \r\n\tПрокуратурата обвинява 27-годишната Зобия Шахназ в банкова измама и пране на пари. \r\n\t \r\n\tБившата лаборантка се сдобила с измама с 85 000 д. чрез банков кредит и кредитни карти, за да купи онлайн биткойни и други дигитални валути. След това превела над 150 000 д. на лица и компании фантоми в Пакистан, Китай и Турция, твърдят разследващите. \r\n\t \r\n\tСпоред обвинението Шахназ многократно е влизала в пропагандни сайтове на групировката. \n\n\r\n\t \r\n\tТя е била разпитвана на международно летище \"Джон Ф. Кенеди\" в през юли, когато се опитала да отпътува за Сирия. \r\n\t \r\n\tАдвокатът на обвиняемата твърди, че тя е изпращала парите в помощ на сирийски бежанци.", "date": "2017.12.15", "title": "Нюйоркчанка е обвинена в пране на биткойни за финансиране на \"Ислямска държава\""}
{"url": "http://www.mediapool.bg/savetat-na-federatsiyata-nasrochi-izbori-za-prezident-na-rusiya-na-18-mart-news273099.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът на федерацията - горната камара на руския парламент, единодушно одобри днес постановление, с което насрочва избори за президент на Русия на 18 март 2018 г., предаде ТАСС.\r\n\t \r\n\tДокументът ще бъде обнародван на 18 декември, съобщи на заседанието Андрей Клишас, председател на комисията по конституционно законодателство и държавно строителство. \r\n\t \r\n\tТова ще бъде официалният старт на изборната кампания в Русия. Едва след публикуване на постановлението партиите ще могат да организират предизборни конгреси, а независимите кандидати да събират групи в своя подкрепа, посочва агенцията.", "date": "2017.12.15", "title": "Съветът на федерацията насрочи избори за президент на Русия на 18 март"}
{"url": "http://www.mediapool.bg/spored-london-zapadat-tryabva-da-zashtiti-podvodnite-kabeli-ot-ruskiya-flot-news273100.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания и съюзниците й от НАТО трябва да защитят подводните кабели срещу потенциална катастрофална атака от руския флот, която може да наруши финансови транзакции за трилиони долари, предупреди шефът на отбраната на британските въоръжени сили, цитиран от Ройтерс.\r\n\tПо кабелите на дъното на световните океани и морета се извършва преносът на 95 процента от комуникациите и на финансови транзакции на стойност над 10 трилиона долара дневно. \r\n\t \r\n\t\"Налице е нов риск за нашия начин на живот, а именно уязвимостта на подводните кабели\", заяви за Би Би Си началникът на отбраната Стюарт Пийч. Според него започнатата от руския президент Владимир Путин модернизация на някога мощния съветски флот поставя сериозна заплаха към западните комуникации.\r\n\t \r\n\t\"Освен че се сдобива с нови кораби и подводници Русия продължава да усъвършенства неконвенционалните си способности и средствата за информационна война\", заяви Пийч.\r\n\t \r\n\tРусия непрекъснато отрича западните обвинения като истерия от времето на Студената война, въпреки че поддръжниците на Путин в страната му го хвалят, че се е заел да върне влиянието на Русия след рухването на Съветския съюз през 1991 г., посочва Ройтерс.", "date": "2017.12.15", "title": "Според Лондон Западът трябва да защити подводните кабели от руския флот"}
{"url": "http://www.mediapool.bg/evropeiskite-lideri-vodiha-otroven-razgovor-za-migratsiyata-news273092.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве години след като кризата с мигрантите в Средиземноморието разтърси Европейския съюз, усилията за преодоляване на различията по отношение на политиката за бежанците се провалиха на последната за годината среща на европейските лидери в Брюксел.\r\n\t \r\n\tОткровената дискусия по време на вечерята, която започна в четвъртък вечер и се проточи до ранните часове на петък, имаше за цел да изчисти атмосферата и да покаже дали има начин да се съчетаят противоположните възгледи за това как да се реформират отменените правила за даване убежище.\r\n\t \r\n\tНо лидерите, излезли след няколкочасовите разговори, ясно разказаха, че макар на вечерята да са се чувствали слабо гневните страсти от лятото на 2015 г., когато един милион души нахлуха в Гърция и се отправиха към Германия, \"честният и трезв\" обмен на мнения не е успял да заличи острото противопоставяне между страните членки, отбелязва Ройтерс.\n\n\r\n\t \r\n\t\"Трябва да свършим много работа. Позициите не са се променили\", каза на излизане пред репортери германският канцлер Ангела Меркел.\r\n\t \r\n\tСпоред \"Франкфуртер алгемайне цайтунг\" Германия е недоволна, че няколко държави членки няма да приемат бежанци дори и в случай на криза. Въпреки напредъка по въпроса за охраната на външните граници според канцлера Ангела Меркел е нужна повече солидарност на вътрешноевропейско равнище, отбелязва вестникът.\r\n\t\r\n\tУнгарският министър-председател Виктор Орбан даде представа за степента на разделението по въпросите на миграцията в Европейския съюз на срещата на лидерите от общността, на която страни от Централна и Източна Европа се противопоставиха на приемането на повече бежанци, предаде Асошиейтед прес.\r\n\t \r\n\tВъв видео с английски субтитри, публикувано в петък във Фейсбук, Орбан описа по колоритен начин снощната вечеря, заявявайки с усмивка: \"Часът е 12,40. Борихме се помежду си досега. Това беше близък бой, един вид политически близък бой.\" По думите му поляците, унгарците, чехите и словаците \"са се справили добре в битката\" срещу тези, които искат от тях да приемат повече от настанените в лагери в Италия и Гърция бежанци. \"Отстояхме позиции си, но не можахме да убедим противниците си\", заяви Орбан.\r\n\t\r\n\tПредседателят на Европейския съвет Доналд Туск определи разговорите по въпроса за задължителните миграционни квоти снощи като \"отровни\". Напрежението спада, поне успяхме да \"проветрим помещението\", добави той, цитиран от БТА.\r\n\t \r\n\tПо неговите думи постигането на споразумение изглежда много трудно. Той съобщи, че разговорът ще продължи през март догодина, а през юни се очакват решения. През февруари Европейският съвет ще обмисли възможностите в бюджета на ЕС да бъде отделено перо за миграционните разходи.\r\n\t \r\n\tМоята оценка (за това, че квотите не работят и водят до разделение) предизвика много емоции, снощи говорихме за липсата на усилия досега, поясни Туск. Споразумяхме се, че разселването не важи за незаконните мигранти. Статистиката сочи, че 93 на сто от подлежащите на разселване са били обхванати от квотите. Също според статистически данни, дори и 100 процента да бяха разселени, това са под два процента от подалите молби за убежище в ЕС, отбеляза Туск.\r\n\t \r\n\tПо неговите думи задължителните квоти са важни, но не са решение на проблема с миграцията. За мен най-важната цел е Европа да остане единна, а на второ място е предприемането на стъпки срещу незаконните миграционни потоци. Като председател не мога да изразявам само една гледна точка, не съм съгласен, че взимам страна, не го правя, включително за моя регион, заяви Туск. Защитавам правото и задължението си да представя фактологична оценка на обстановката. Надявам се да намерим компромис. Напълно наясно съм, че можем да вземем решение с квалифицирано мнозинство, но съм напълно сигурен, че това не би било израз на солидарност, а обратното. Искам да постигнем съгласие, това е най-добрият начин да защитим солидарността, коментира той.\r\n\t \r\n\tВсичко зависи от гледната точка, отвърна председателят на Европейската комисия Жан-Клод Юнкер на съвместната пресконференция. Твърдя, че разселването е успех. Общо 93 процента са разселени. Доналд е прав, че този брой е малък. Не разбирам защо разселването отне толкова време. Защо се смята, че това засяга европейската цивилизация. Можем да поемем 32 000 души. Надявам се по този въпрос малко да се успокоим, заяви Юнкер.\r\n\t \r\n\tИскам държавите от ЕС да допринасят повече към фонда за Африка. Съгласен съм с онези, които искат охрана на външните граници - има я. Не достигат засега 92 граничари от ЕС в Гърция, както и 114 в България, добави Юнкер.\r\n\t \r\n\tРазговорите снощи не бяха толкова противоречиви и драматични, обменихме мнения. Проблемът не е в задължителното разселване, а в самото разселване. Има решения на Съвета и се придържам към тях, докато не бъдат променени. Добре разбирам Доналд, ще се постараем 27-те държави в ЕС да могат да действат заедно. Единството трябва да бъде възстановено, защото беше изгубено, коментира Юнкер.\r\n\t \r\n\tТой съобщи, че следващата седмица ЕК ще реши дали да предложи прилагането на чл.7 от договора за ЕС срещу Полша - лишаване на право от глас. Тази процедура може да бъде предприета заради няколко случая на несъобразяване с общностното законодателство. Туск отбеляза, че е поканил на разговор новия полски премиер, но поканата му е останала без отговор.\r\n\t \r\n\tЮнкер коментира, че реакцията на еврокомисаря по миграцията Димитрис Аврамопулос, определил коментарите на Туск за миграционните квоти като \"антиевропейски\", са плод на недоразумение. Доналд е убеден европеец, каза Юнкер.", "date": "2017.12.15", "title": "Европейските лидери водиха \"отровен“ разговор за миграцията"}
{"url": "http://www.mediapool.bg/spored-povecheto-amerikantsi-tramp-vazprepyatstva-razsledvaneto-na-ruski-vrazki-news273116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовечето американци смятат, че президентът Доналд Тръмп е направил нещо незаконно или поне неморално, що се отнася до евентуалните връзки между неговата предизборна кампания и Русия, и че се опитва да възпрепятства разследването по въпроса, показва проучване, цитирано от Асошиейтед прес.\r\n\t \r\n\tАмериканците повече се интересуват от здравеопазването и икономиката, отколкото от евентуално тайно съглашение с Кремъл, сочи допитването на Асошиейтед прес и Центъра за изследване на обществените въпроси. То обаче също така показва, че хората в САЩ са недоволни от начина, по който Тръмп се отнася към разследванията, ръководени от Конгреса и специалния прокурор Робърт Мълър.\r\n\t \r\n\tПовечето американци смятат, че президентът се опитва да възпрепятства разследванията, които доведоха до обвинения срещу четирима съветници от неговия предизборен щаб и изглежда все повече се съсредоточават върху близкото му обкръжение.\r\n\t \r\n\tСпоред анкетата, проведена между 7 и 11 декември сред 1020 човека, 40 процента от хората в САЩ са на мнение, че Тръмп е направил нещо незаконно, що се отнася до Русия, 30 процента казват, че той най-малкото е извършил нещо неморално, а 68 процента не одобряват реакцията му към разследванията.\r\n\t \r\n\tПроучването разкрива значителни разлики в отношението на демократите и републиканците към действията на Тръмп. Като цяло 62 процента от демократите смятат, че президентът е направил нещо незаконно, а сред републиканците този дял е едва 5 процента. От републиканците 33 процента са на мнение, че Тръмп е извършил нещо неморално, а 60 процента смятат, че той не е направил нищо нередно.\r\n\t \n\n\r\n\tСпоред 63 процента от американците Тръмп се опитва да възпрепятства разследванията на възможни връзки между неговата кампания и Русия. Това мнение се споделя от 86 процента от демократите, 67 процента от независимите и 24 процента от републиканците.\r\n\t \r\n\tАнкетата показва, че 47 процента от американците силно се интересуват дали Тръмп или други хора, участвали в кампанията му, са имали неподходящи контакти с руското правителство.\r\n\t \r\n\tЕдва 40 процента от хората в САЩ определят свързаното с Русия разследване като много важно за тях. Имиграцията, данъците и здравеопазването са смятани от американците за много по-важни въпроси, сочи проучването.\r\n\t \r\n\tСпоред допитването едва 26 процента от американците имат силна увереност, че ръководеното от Мълър разследване ще бъде справедливо и безпристрастно, а 31 процента са умерено уверени в това. Що се отнася до разследването на Конгреса, едва 13 процента изразяват силна увереност, че то може да бъде справедливо и безпристрастно, а 32 процента казват, че са умерено уверени.", "date": "2017.12.15", "title": "Според повечето американци Тръмп възпрепятства разследването на руски връзки"}
{"url": "http://www.mediapool.bg/germaniya-razshiryava-izpitaniyata-na-sistema-za-litsevo-razpoznavane-news273117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания разширява изпитанията на технология за автоматично разпознаване на лицето, след като първоначалната шестмесечна проверка показа, че системата има добра успеваемост, заяви вътрешният министър Томас де Мезиер, цитиран от Асошиейтед прес.\r\n\t \r\n\tПри изпитанията бяха използвани висококачествени снимки на над 200 доброволци, съгласили се да бъдат разпознати при преминаване през берлинската жп гара Зюдкройц.\r\n\t \r\n\tДе Мезиер каза, че камерите са открили доброволците при повече от 70 процента от случаите, а погрешно разпознаване е имало в по-малко от 1 процент от случаите.\r\n\t \r\n\tТой заяви, че ще бъде направено второ шестмесечно изпитание, което ще провери дали системата може да разпознава човек също толкова ефективно при използване на снимки с ниско качество.\r\n\t \r\n\tДе Мезиер иска системата да бъде въведена в употреба на жп гарите и летищата в Германия, ако втората проверка бъде успешна.", "date": "2017.12.15", "title": "Германия разширява изпитанията на система за лицево разпознаване"}
{"url": "http://www.mediapool.bg/kanbera-preporachva-na-tsarkvata-premahvane-na-bezbrachieto-i-na-tainata-na-izpovedanieto-news273118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстралийска комисия, която разследва обвиненията за сексуални посегателства срещу деца в католическите и други институции, публикува заключителния си доклад, в който препоръчва на Католическата църква да премахне безбрачието и да изясни до каква степен тайната на изповеданието прикрива доказателства за актове на детска педофилия, съобщи Асошиейтед прес.\r\n\t \r\n\tКралската комисия публикува в петък доклада от 17 тома с 189 препоръки след подробно проучване, започнало през 2012 г., по въпроса как Католическата църква и институциите да отговорят на проблема със сексуалната злоупотреба с деца в продължение на 90 години.\r\n\t \r\n\tРазследващите са изслушали свидетелства на повече от 15 хиляди жертви на посегателства в различни институции като сиропиталища, спортни клубове, училища и младежки организации. Посочени са общо 4000 такива институции, от тях 62 процента са католически, уточнява Франс прес.\r\n\t \r\n\t\"Констатирани са катастрофални пропуски от ръководството на католическите власти през десетилетията\", се казва в доклада.\r\n\t \r\n\tЕдна от препоръките е Конференцията на австралийските католически епископи да поиска от Ватикана да обмисли въвеждане на доброволно безбрачие за свещениците. Епископите трябва да изяснят също дали получена в изповедалните информация за сексуално насилие към деца подлежи на тайната на изповедта и дали опрощаването на извършителите трябва да бъде отказано, докато те не си признаят в полицията.\r\n\t \n\n\r\n\tДруга препоръка на комисията е прикриването на сведения за педофилия да бъде смятано за престъпление и това да важи и за духовниците.\r\n\t \r\n\tРазследването е установило, че проблемът с детската педофилия в католическите институции е имал застрашителни размери. Седем на сто от австралийските свещеници са обвинени в актове на педофилия между 1950 и 2010 г. В някои от диоцезите 15 на сто от свещениците са заподозрени в сексуални посегателства срещу деца, а в Ордена на братята хоспиталиери от Сен Жан са уличени 40 на сто от членовете му. Най-високопоставеният представител на католическата църква в Австралия, обвинен в педофилия, е кардинал Джордж Пел, бивш ковчежник на Ватикана. \r\n\t \r\n\tПредседателят на епископската конференция, архиепископ Денис Харт заяви, че заключенията на комисията ще имат огромно влияние върху начина на действие от католическата църква и други институции и че препоръките за безбрачието и тайната на изповедта ще бъдат представени пред Ватикана.\r\n\t \r\n\tАрхиепископ Харт отново поднесе извиненията на църквата за срамното й минало.\r\n\t \r\n\tПремиерът на Австралия Малкълм Търнбул изрази почитта си към куража на жертвите на педофилия и на близките им. \"Ние им благодарим и се възхищаваме на тяхната смелост да споделят преживяванията си с кралската комисия, някои от тях за първи път\", заяви Търнбул. \"Това, което комисията разкри с разследванията си, е национална трагедия\", призна той.", "date": "2017.12.15", "title": "Канбера препоръчва на църквата премахване на безбрачието и на тайната на изповеданието"}
{"url": "http://www.mediapool.bg/es-odobri-nachaloto-na-nova-faza-ot-pregovorite-za-brekzit-news273094.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавните и правителствени ръководители от ЕС одобриха в петък началото на нова фаза от преговорите за Брекзит, включваща определяне на преходен период и бъдещите търговски отношения между Лондон и Брюксел.\r\n\t \r\n\tПредседателят на Европейския съвет Доналд Туск написа в Туитър, че лидерите от ЕС \"са се споразумели да се премине към втората фаза\" от преговорите за Брекзит и поздрави британската министър-председателка Тереза Мей.\r\n\t \r\n\tМиналата седмица Мей успя да постигне в последния момент споразумение с представителите на ЕС по правата на гражданите, британските финансови задължения и статута на ирландската граница след излизането на Великобритания от Евросъюза през март 2019 година.\r\n\t \r\n\tБрюксел беше поискал яснота по тези въпроси като условие за преминаване към следващия етап от преговорите за отношенията след Брекзит, особено бъдещите търговски връзки между Великобритания и ЕС.\n\n\r\n\t \r\n\tПреговорите за бъдещите отношения между Великобритания и Европейския съюз би трябвало да започнат \"колкото е възможно по-скоро\", каза председателят на Европейската комисия Жан-Клод Юнкер, цитиран от ДПА. \"Вторият етап (от преговорите) е доста по-труден от първия, а първият беше много труден\", добави той. По думите му Мей е \"положила големи усилия и това трябва да се признае\".\r\n\t \r\n\tМеркел: Предстои още по-трудна работа по Брекзит\r\n\tГерманският канцлер Ангела Меркел заяви, че предстои още по-трудна работа в бъдеще, съобщи Асошиейтед прес.\r\n\t \r\n\tМеркел коментира, че лидерите направиха \"добра стъпка напред\". \"Сега може да започне втората фаза, но и още по-тежка работа от тази, която свършихме дотук.\"\r\n\t \r\n\tТя добави, че 27-те страни, оставащи в ЕС, са работили заедно \"чудесно\" и са опазили единството си досега в преговорите за Брекзит. \"Надявам се и съм оптимистка, че ще успеем да го направим и занапред, докато процесът продължава.\"\r\n\t \r\n\tМей: Великобритания работи за възможно най-добро търговско споразумение\r\n\t\r\n\tБританската министър-председателка Тереза Мей заяви, че Великобритания работи за осигуряването на най-доброто търговско споразумение с ЕС, връщайки си същевременно контрола върху въпроси като имиграцията, предаде Ройтерс.\r\n\t \r\n\tЩе изпълним волята на британския народ и ще получим най-доброто споразумение по Брекзита за нашата страна - осигурявайки най-големия възможен достъп до европейските пазари, увеличавайки свободната търговия със страните по света и осъществявайки контрол върху границите, законите и парите си, написа Мей в Туитър.\r\n\t \r\n\t\"Файненшъл таймс\" пише, че лидерите от ЕС са подкрепили Мей след поражението й в парламента в сряда в гласуването по въпроса дали всякакво окончателно споразумение за Брекзит да подлежи на задължителна ратификация в британския парламент, както и че на срещата на върха в Брюксел е било отправено предупреждение да не се правят опити да се предоговаря каквото и да било споразумение, което британският премиер би сключила.\r\n\t \r\n\tТереза Мей прие план на ЕС преговорите за търговските отношения да бъдат отложени до март, пише \"Индипендънт\". Вестникът посочва, че британското правителство е отстъпило по въпроса, след като премиерът на Обединеното кралство се е съгласила вместо това приоритет в преговорите за Брекзит да стане преходният период в отношенията между Лондон и Брюксел.\r\n\t \r\n\tТова е станало на официалната вечеря на срещата на върха на ЕС. Вестникът коментира, че съгласието за плана е било дадено на фона на опасения, че британското правителство не е наясно какво точно споразумение за търговските отношения иска.\r\n\t \r\n\tБунтовниците в британската Консервативна партия направиха варианта за Брекзит \"без споразумение\" много по-вероятен, предупредиха евролидерите, пише \"Дейли телеграф\".\r\n\t \r\n\tНастоявайки да имат глас по окончателния документ, бунтовниците отслабиха позициите на Мей, защото Брюксел е наясно, че всичко, което тя договори, би могло да бъде отменено от британския парламент при ратификацията.\r\n\t \r\n\tОсвен това тя ще трябва да остави време за самия процес на ратификацията, което намалява още повече времето, с което разполага, за да договори споразумение.\r\n\t \r\n\tВзети заедно, тези два фактора правят по-малко вероятно Мей да постигне задоволителни договорености, заявиха евролидерите, а ако парламентът не приеме каквото му е предложено, Великобритания ще напусне ЕС без споразумение.\r\n\t \r\n\tБрюксел така или иначе няма да се съгласи да предоговаря каквото и да било, следователно ратификацията в британския парламент ще бъде избор \"или приемаш, или не\", посочва вестникът.\r\n\t \r\n\tКакво следва\r\n\t\r\n\tСпоред агенция Асошиейтед прес лидерите на 27-те страни членки са направили ранен коледен подарък на Мей, като обявиха, че преговорите за Брекзит могат да навлязат в следващата фаза. Тя ще е посветена на въпроса за преходния период и бъдещите отношения на ЕС с Великобритания. Агенцията представя етапите, които следват сега.\r\n\t \r\n\tПреговорите в рамките на фаза две би трябвало да започнат през януари. Един от ранните приоритети на новата фаза ще бъде установяването на преходен период, който вероятно ще е около две години, което ще улесни излизането на Великобритания от ЕС. Но ЕС иска също Лондон да му представи по-подробно възгледите си за бъдещите отношения между Великобритания и ЕС - един въпрос, по който самото британско правителство остава разделено. Когато всичко това се изясни, ще трябва да се одобрят още ръководни насоки за водене на преговорите, като това ще стане най-вероятно на срещата на върха през март.\r\n\t \r\n\tСлед като Великобритания официално напусне ЕС на 29 март 2019 г., тя ще изгуби мястото си в Европейския съвет. Тя няма да има депутати в Европейския парламент, нито съдии в съдилищата на ЕС. В същото време ЕС иска Великобритания да спазва всички европейски закони и Европейският съд да остане арбитър на каквито и да е спорове. Това означава, че Великобритания ще трябва да се подчинява на правилата, но без да има право на глас до 2021 г.\r\n\t \r\n\tТова е все още неясно. Британското правителство казва, че не иска да възприема нито един от съществуващите търговки модели - нито норвежкия модел, който означава по-тясно придържане към европейските регламенти в замяна на достъп до единния пазар, нито пък по-ограничения модел на споразумението с Канада за свободна търговия. Британският министър за Брекзит Дейвид Дейвис даде да се разбере, че Великобритания иска споразумение от типа \"Канада плюс плюс плюс\" споразумение, тоест като това на ЕС с Канада, но с много повече допълнения. Самото британско правителство е разделено по въпроса до каква степен е готово да се откаже от икономическата си автономия, за да установи по-тесни икономически връзки с ЕС.\r\n\t \r\n\tНе. Великобритания може да преговаря с партньорите си от ЕС и да установи условията на бъдещите търговски отношения, но никакво споразумение не може да бъде сключено, докато тя не е напълно извън съюза. По същия начин Великобритания не може да сключва търговски споразумения с други страни, докато не е напълно напуснала съюза.\r\n\t \r\n\tТова също не е ясно. Председателят на Европейския съвет Доналд Туск намекна, че това ще е така. Той вече каза, че ЕС ще започне проучвателни контакти с Великобритания, за да разбере какви бъдещи търговски отношения иска тя.\r\n\t \r\n\tКакто изглежда най-комплексният въпрос си остава този за границата между Ирландия и Северна Ирландия, която е част от Обединеното Кралство. Преговорите по този въпрос ще продължат през втората преговорна фаза. Към момента никой не знае как Великобритания ще може да напусне европейския единен пазар и митнически съюз и ще може да запази същевременно свободното движение и свободната търговия през тази граница.\r\n\t \r\n\tВсичко това трябва да бъде разрешено до есента на следващата година, за да има време парламентите да ратифицират окончателното споразумение за Брекзит преди март 2019 г.\r\n\t \r\n\tВ анализ по темата пък агенция Франс прес допълва, че стойността на развода между ЕС и Великобритания също не е уредена. Британците говорят за между 40 милиарда и 45 милиарда евро. Министърът за Брекзит Дейвис заплаши, че страната му няма да плати никаква сума, ако не успее да сключи търговско споразумение с Брюксел.", "date": "2017.12.15", "title": "ЕС одобри началото на нова фаза от преговорите за Брекзит"}
{"url": "http://www.mediapool.bg/premierat-se-oslanya-na-dogan-da-spre-dps-za-vota-na-nedoverie-news273119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като БСП и ДПС обявиха, че ще внесат вот на недоверие към кабинета в първите дни на председателството на страната ни на Съвета на Европейския съюз, министър-председателят Бойко Борисов поиска почетният председател на ДПС Ахмед Доган да вразуми партията си.\r\n\t \r\n\tПред български журналисти в Брюксел премиерът призовава президентството, БСП и ДПС \"да проявят за тези шест месеца малко разум“. „След това можем да си покажем българския характер по най-добрия начин\", добави той.\r\n\t \r\n\t\"Разбирам, че не е приятно, завистта е голяма, но да се опитаме поне за шест месеца да сме малко българи и в тяхно лице\", призова Борисов.\r\n\t \n\n\r\n\tИстински се надявам почетният председател на ДПС Ахмед Доган, който в интервютата говори, че държавата е над всичко, малко да говори с тяхната партия, защото, както вървят, ясно е, че искат провал на председателството, коментира Борисов по повод бъдещия вот на недоверие, заявен от БСП и ДПС.\r\n\t \r\n\t\"Имаше избори, демократични, ясни, точни, със служебно правителство на президента Румен Радев тогава, изцяло доминирано от тях (БСП – бел.ред.) и ние ги победихме. На всеки шест месеца, като на някой не му харесва нещо, да правим избори? Вече алтернативата е ясна - ДПС и БСП. Колко ще изтраят, и то точно при председателството? Затова ли полагам този труд, не само за България, а и за Балканите да стане\", попита той.\r\n\t \r\n\tМинистър-председателят отбеляза, че е положил големи усилия за предстоящата в София през май среща на ЕС за Западните Балкани и посочи, че е абсурд служебен премиер да води тези разговори.\r\n\t \r\n\t\"Искат действително да дръпнат държавата за тези шест месеца да се провали\", каза той.\r\n\t \r\n\tСпоред него датата на вота на недоверие през януари е умишлено подбрана: \"Това ли е добронамерената, градивната опозиция, която искала ние да се представим добре в Европа? Умират да свалят всичко и да се сринем, това им е целта - и в руините да се опитват отново да крадат така, както беше през целия период Орешарски и подобни. Ще се съпротивляваме този път много\".\r\n\t \r\n\tНе е ясно защо Бойко Борисов се осланя на Доган, след като миналия месец ръководството на ДПС реши на заседание с участието на почетния си председател да \"да води политика на демонтаж на коалицията с националистическите партии\".\r\n\t \r\n\tПремиерът категорично отрече да има критичен доклад на Фронтекс за нашата страна. Разликата между България и Гърция е изключителна при доброто опазване на границата, посочи той. Премиерът определи подобни твърдения като компромат срещу държавата.\r\n\t \r\n\tБорисов съобщи, че има идея за среща на ЕС с участието на Турция по време на българското председателство.", "date": "2017.12.15", "title": "Премиерът се осланя на Доган да спре ДПС за вота на недоверие"}
{"url": "http://www.mediapool.bg/amerikanska-himicheska-kompaniya-prouchva-vazmozhnostite-za-investitsii-u-nas-news273120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставители на най-голямата компания в химическата индустрия в света – американската Dow, проучват възможности за инвестиции в България. Това стана ясно по време на среща на заместник-министъра на икономиката Александър Манолев с Хауърд Чейс, отговарящ за връзките с институциите на компанията за Европа, съобщи Министерството на икономиката.\r\n\tМанолев е изтъкнал, че страната ни има дългогодишни традиции в химическата индустрия и подготвени кадри.\r\n\tДвамата са обсъдили и приоритетите в сектор икономика за българското председателство.\r\n\tХауърд Чейс е посочил, че за европейските компании е много силен сигнал, че страната ни си поставя като основна цел приемането на единна стратегия за индустриалната политика на ЕС.\r\n\tПо думите му е важно да се набележат мерки, които да стимулират индустрията на ЕС, за да продължи тя да бъде конкурентна на световния пазар.\r\n\tДоговорено е било представители на Европейския съвет на химическата индустрия (представляващ над 29 хил. компании от сектора), да вземат участие в конференцията посветена на тази тема, която ще се организира в България в края на януари.", "date": "2017.12.15", "title": "Американска химическа компания проучва възможностите за инвестиции у нас"}
{"url": "http://www.mediapool.bg/evroliderite-othvarliha-ideyata-za-finansov-ministar-na-es-news273121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЛидерите на държавите членки отхвърлиха една от смелите идеи на председателя на Европейската комисия Жан-Клод Юнкер – да се създаде постоянен пост на министър на финансите и икономиката на съюза, който да бъде и зам.-председател на комисията. \r\n\tТова стана ясно след голямата среща на върха за бъдещето на еврозоната в Брюксел, в която взеха участие и страните извън валутния съюз (без Великобритания).\r\n\tИдеята ЕС или еврозоната да имат финансов министър е стара, но по време на годишната си реч за състоянието на съюза през септември.\r\n\tВ началото на декември ЕК излезе с  от предложения за реформи във валутния съюз, които бяха фокусирани около четири мерки - създаването на Европейски валутен фонд, който ще подпомага държавите от еврозоната в затруднено финансово положение, оформяне на пост на европейски министър на икономиката и финансите, законодателни мерки, а също и създаване на нови бюджетни инструменти.\r\n\tИдеята е въпросните инструменти да подпомагат държавите да извършват структурни реформи, но също да се създаде и \"специален механизъм за сближаване на държавите членки по пътя им към присъединяване към еврото\". Тази част от предложението засяга и България, доколкото става въпрос за финансов и технически инструмент за присъединяване към еврото. До този момент обаче ЕК не е дала подробности около това как ще функционира новият механизъм и какви финансови средства ще бъдат отделени за него.\r\n\tВ началото на ноември и председателят на ЕК Жан-Клод Юнкер заяви след среща с премиера Бойко Борисов, че България е готова за еврозоната и създаде усещането за увеличаване на шансовете на страната. Преди няколко месеца България разчиташе именно на днешната среща да получи някаква яснота за евентуалните си шансове по пътя към единната валута, но след изборите в Германия се разбра, че това няма как да стане заради политическата криза в страната, която без стабилно правителство не може на срещи на върха да дава уверения за подобни дългосрочни ангажименти.\r\n\tПремиерът Бойко Борисов коментира в петък от Брюксел единствено, че в речта си пред Европейския съвет Жан-Клод Юнкер е дал България за пример за финансово състояние. По думите на Борисов президентът на Европейската централна банка Марио Драги също е коментирал пред евролидерите, че България е постигнала впечатляващи резултати.\r\n\tДруга конкретика относно стремежа на България левът да бъде включен във валутния механизъм, предхождащ членството в еврозоната, не се съобщава.\r\n\tИдеята за създаване на пост министър на финансите на еврозоната не успя да получи необходимата подкрепа.\r\n\t \r\n\t\"Лидерите подкрепиха усилията за създаване на Банков съюз на ЕС и разгледаха възможността за създаване на нов инструмент за финансова стабилност на основата на Европейския стабилизационен механизъм (ЕСМ)\", твърдят дипломати.", "date": "2017.12.15", "title": "Евролидерите отхвърлиха идеята за финансов министър на ЕС"}
{"url": "http://www.mediapool.bg/tsatsarov-otreche-da-prechi-na-srs-byuroto-no-to-lyubopitstvalo-izlishno-news273122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров не е издавал заповед, с която възпрепятства работата на Националното бюро за контрол на специалните разузнавателни средства (НБКСРС), както съобщи ден по-рано неговият председател Бойко Рашков. Това обяви самият Цацаров по време на своя пресконференция в петък по повод разбита престъпна група за производство на наркотици и фалшиви пари.\r\n\tКонфликтът между него и Рашков бе провокиран от отнемането на секретния достъп на зам.-шефа на бюрото Георги Гатев през лятото, което бе направено от ДАНС по предложение на прокуратурата.\r\n\tМиналата седмица Рашков обяви пред парламента, че с колегите му са се натъкнали на множество нарушения със СРС, включителни и на незаконни подслушвания на политици, магистрати и журналисти. Цацаров категорично отрича, подкрепян от шефа на ДАНС Димитър Георгиев и шефа на парламентарната правна комисия Данаил Кирилов (ГЕРБ), който коментира, че шефът на бюрото не бил изнесъл конкретни данни, а \"спомени и въображения\".", "date": "2017.12.15", "title": "Цацаров отрече да пречи на СРС-бюрото, но то любопитствало излишно"}
{"url": "http://www.mediapool.bg/do-fevruari-es-se-nadyava-da-varne-15-hil-migranti-ot-libiya-news273123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз се надява до февруари да върне в родните им страни още 15 000 африкански мигранти, които в момента се намират на територията на Либия, заяви в петък в Брюксел ръководителката на европейската дипломация Федерика Могерини, цитирана от Франс прес.\r\n\t\r\n\tТакава цел си е поставила работната група, създадена в края на ноември на срещата на върха Европейски съюз-Африкански съюз в Абиджан, в отговор на възмущението от излъчените от медии кадри от пазари за роби в Либия.\r\n\t \r\n\tТя е съставена от представители на ЕС, АС, Международната организация по миграция и Върховния комисариат на ООН за бежанците.\r\n\t \r\n\tЕС и АС оповестиха днес, че поне 3100 мигранти са били върнати от Либия по родните им страни през последните две седмици, предаде Асошиейтед прес.\r\n\t \r\n\tПредполага се че до 700 000 души са блокирани в центрове за задържане на мигранти в северноафриканската страна.", "date": "2017.12.15", "title": "До февруари ЕС се надява да върне 15 хил. мигранти от Либия"}
{"url": "http://www.mediapool.bg/nad-3500-kameri-sledyat-za-sigurnostta-v-sofiya-news273125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 3 500 камери, обединени в интегрирана система, ще следят за сигурността в София по време на българското председателство на Съвета на ЕС. Системата беше представена в петък от кмета на София Йорданка Фандъкова и министъра на вътрешните работи Валентин Радев.\r\n\tВ нея влизат камерите за наблюдение на Столичната община и тези на МВР, както и деветте центъра за видеонаблюдение в града. Те ще бъдат свързани с центровете на Столичната дирекция на вътрешните работи. Камерите могат да се ползват за снимане на нарушения на пътя, но и за по-сериозни престъпления.\r\n\t\"Снимайте, за да знаят всички, че ги гледаме\", каза вътрешният министър Радев.\r\n\tРазширението на системата за видеонаблюдение в София струва 3.1 млн. лева, като 2 млн. лева са отпуснати от държавния бюджет, а останалите са осигурени от Столичната община. Монтирани са нови 244 камери, каза кметът Фандъкова. Те са по трасетата, по които ще минават делегациите на евролидерите - по бул. \"Цариградско шосе\", бул. \"България\", както и около Националния дворец на културата и резиденция \"Бояна\". Сложени са и още 48 камери в метрото. Към системата ще бъдат добавени и камерите на летище София и тези на други министерство.\r\n\tРазширяването на видеонаблюдението ще даде възможност на служителите на МВР да реагират по-бързо, когато в града се извършва престъпление. Системата може да разпознава номера на автомобили и скоро ще има възможност през нея да се правят различни проверки - за валидна застраховка \"Гражданска отговорност\" или за маршрута на автомобила през града.\r\n\tЗаписите ще се пазят най-малко 30 дни.\r\n\tМалка част от камерите могат да следят за превишена скорост.\r\n\tВътрешният министър Валентин Радев каза, че ще се разчита на камерите в района на НДК за осигуряване на сигурността около основната сграда, в която ще се провеждат събитията в рамките на европредседателството. Когато е необходимо, в района ще се въвежда и пропускателен режим. Вероятно по-строгите мерки ще се налагат при срещи от високо ниво.\r\n\t\"С този център, където интегрирано се наблюдава, това наистина сваля престъпността. Това е превенция и срещу тези, които са решили преди това - да ги видим и да ги хванем. Това беше една от целите ни - да направим такъв пункт, но се притесняваме много за председателството, за мигранти, особено нелегални, които преминават през държавата ни, опитват се да отидат към Централна Европа.... Някои от тях могат да \"заседнат\" тук - да решат, че ще стоят и, ако имат лоши помисли, да ги видим и да ги спрем\", каза Радев, цитиран от БНР.\r\n\tРадев добави, че мерките за сигурност в София са сериозни, а някои от тях вероятно не са известни дори на него. Той добави, че движението на автомобилите ще е затруднено по булевардите \"Цариградско шосе\", \"България\", \"Джеймс Баучер\" и около НДК, но само в някои дни по време на европрдседателството.", "date": "2017.12.15", "title": "Над 3500 камери следят за сигурността в София"}
{"url": "http://www.mediapool.bg/glavniyat-prokuror-zashtiti-pozora-roman-vasilev-news273126.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров разкритикува в петък Бойко Рашков и заради определението му по адрес на бившия зам.-градски прокурор на София Роман Василев, когото той нарече преди ден \"позор за прокуратурата\" в ефира на бТВ.\r\n\tПовод за изказването на шефа на Бюрото за контрол на СРС-тата беше , че той не е извършил нарушения на процедурите за подслушване по скандалното корупционно дело срещу бившия военен министър Николай Цонев, съдия Петър Сантиров и финснсиста Тенчо Попов.\r\n\t\"Моите уважения към Бойко Рашков, не мисля, че е много коректно някой да бъде наричан \"позор за прокуратурата\". От тази система Рашков е излязъл, в тази система той най-вероятно ще се върне, ако не намери политическа реализация, ама нека да не си даваме кой какъв е и кой бил позор за прокуратурата\", заяви в петък Цацаров.\r\n\t\"Дали същият човек ме е подвел или не ме е подвел, е въпрос на съдебно решение, съдебен акт и преценка\", добави главният прокурор, след като журналистите му припомниха, че именно Роман Василев го бе подвел като окръжен съдия на Пловдив да разреши СРС-та в нарушение на местната подсъдност.\r\n\tРепликиран от Mediapool, че самият той призна през 2013 г., че е бил \"подведен\" от тогавашния зам.-градски прокурор, Цацаров атакува директно изданието: \"Само две думи ще ви кажа, не се сърдете. Не ми говорете вие за признаване и истина. Точно вие, имам предвид изданието, което вие представлявате. Ако точно изданието, което вие представлявате, бе обективно, то най-малкото щеше да се извини не на мене, а на читателите си за информацията, че ЕК иска моето отстраняване. И друг път съм ви го казвал и ще продължавам, защото за мен това е пример за политически ангажирана и некоректна журналистика, която продуцира фалшиви новини.\"\r\n\t\"Вие казвате – този човек ви подведе. В моите морални или каквито щете разбирания, независимо дали някой ме е подвел или не, аз мога да направя изводи за неговата юридическа подготовка, за неговите добри намерения. Аз публично никога няма да кажа, че той е позор за прокуратурата по една проста причина – не защото меря него, а защото нямам самочувствието, че мога да раздавам такива оценки. Ако Бойко Рашков има самочувствието, че той е моралното мерила в законността, в прокуратурата – на фона на цялата си политически ангажирана кариера досега, да ги раздава тези оценки, аз не мога да ги раздавам. Нямам тези сили, пък и честно казано не съм възпитан така\", обобщи темата главният прокурор.", "date": "2017.12.15", "title": "Главният прокурор защити \"позора\" Роман Василев"}
{"url": "http://www.mediapool.bg/emil-koshlukov-stava-programen-direktor-na-bnt-news273127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеуспелият кандидат за генерален директор на БНТ Емил Кошлуков ще стане неин програмен директор по покана на Константин Каменаров, който в края на август спечели конкурса за шеф на обществената телевизия.\r\n\tКаменаров обяви в петък, че от 18 декември Кошлуков ще оглави дирекция \"Програма БНТ1\". Така той ще отговоря за стратегическото планиране на основния канал на БНТ.\r\n\tДирекцията включва два от ключовите продуцентски центрове, които развиват както вътрешния потенциал на телевизията, така и привличането на независими външни продуценти.\r\n\t\"Емил Кошлуков доказа, че има модерна визия за обществената телевизия, при това го направи открито и публично. Не е задължително конкурентите да са и съперници. Присъединяването на силни личности с професионални качества е приоритет за БНТ\", заяви генералният директор на БНТ, цитиран от пресцентъра на медията.\r\n\tКандидатирайки се за шеф на БНТ това лято, бившият депутат от \"Новото време\" Емил Кошлуков почти до последно изглеждаше като фаворит в надпреварата. За последно той беше водещ в свързаната с Делян Пеевски телевизия \"Канал 3\", а преди това беше изпълнителен директор на  \"ТВ Седем\" и \"Нюз7\" – два тв канала, финансирани от КТБ и фалирали малко след нея. Онова, което го препъна на финала на надпреварата за БНТ, бе  (тв канала на партия \"Атака\", взета на абордаж от Пеевки), с която да докаже необходимия стаж. Според журналисти от \"Алфа\" Кошлуков никога не е бил неин програмен директор, както се твърди в издаденото му удостоверение, но пък фактът, че фиктивният стаж е от партийна телевизия, предизвика скандал и вече щеше да е малко неудобно фаворитът на статуквото да спечели конкурса.\r\n\tПри изслушването му от СЕМ Кошлуков успешно влезе в тона на близките до Делян Пеевски медии и ползвайки опорните им точки, се провъзгласи за пазител на демокрацията и за човек,", "date": "2017.12.15", "title": "Емил Кошлуков става програмен директор на БНТ"}
{"url": "http://www.mediapool.bg/razbuntuval-se-britanski-deputat-konservator-e-poluchil-smartni-zaplahi-news273128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският депутат Доминик Грийв от управляващата Консервативна партия, който стана причина за унизителното поражение на британската премиерка Тереза Мей при обсъждането в парламента на законопроект за Брекзита, е получил смъртни заплахи, предаде Франс прес, като цитира в. \"Гардиън\".\r\n\t \r\n\tВ сряда вечерта 11 депутати от Консервативната партия, водени от Доминик Грийв, гласуваха заедно с лейбъристката опозиция за приемане на поправка, която предвижда окончателното споразумение за напускане на ЕС да бъде ратифицирано с обвързващ вот на парламента. \r\n\t \r\n\tРешението предизвика недоволството на някои поддръжници на твърдия Брекзит, а Грийв е получил заплахи със смърт.\r\n\t \r\n\t\"Това, което ме притеснява, е че атмосферата е толкова напрегната, че кара хората да не слушат за какво става дума в дебата\", заявява той пред вестника и изразява съжаление, че \"някои хора използват думи, които понякога включват смъртни заплахи\". В подобна ситуация поставянето на всякакви въпроси относно Брекзита се възприема като опит за саботаж, добави консерваторът.\n\n\r\n\t \r\n\tТой порица и начина на отразяване на вота от таблоида \"Дейли мейл\", който според него рискува да засили напрежението.\r\n\t \r\n\tДен след гласуването вестникът публикува снимки на 11-те депутати с надпис \"гордеете ли се със себе си?\", припомня АФП.", "date": "2017.12.15", "title": "Разбунтувал се британски депутат консерватор е получил смъртни заплахи"}
{"url": "http://www.mediapool.bg/politsiyata-prostrelya-vaorazhen-s-nozh-mazh-na-letishte-shiphol-v-amsterdam-news273129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландската военна полиция откри огън по мъж, въоръжен с нож, който се държал заплашително на международното летище Схипхол в Амстердам, предадоха световните агенции.\r\n\t \r\n\tПо думите на очевидци от сградата на летището са били евакуирани хората. Преустановено е било и движението на влаковете от летището за центъра на Амстердам и за други градове в страната.\r\n\t \r\n\tВ Туитър военната полиция казва, че мъжът с ножа е изрекъл заплахи, бил е прострелян от полицията, задържан е и е бил изведен от сградата. Полицията уверява, че ситуацията е вече под контрол.", "date": "2017.12.15", "title": "Полицията простреля въоръжен с нож мъж на летище Схипхол в Амстердам"}
{"url": "http://www.mediapool.bg/trima-palestintsi-byaha-ubiti-pri-sblasatsi-s-izraelski-voenni-news273130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tалестинци бяха застреляни от израелски войници днес в ивицата Газа по време на протест срещу решението на американския президент Доналд Тръмп за Ерусалим, съобщи \"министерството на здравеопазването\" в палестинския анклав, цитирано от Франс прес.", "date": "2017.12.15", "title": "Трима палестинци бяха убити при сблъсъци с израелски военни"}
