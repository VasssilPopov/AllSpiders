{"url": "http://www.mediapool.bg/soleni-globi-za-manipulirane-na-taksimetrovite-aparati-news269209.html", "text": "Сериозни глоби се подготвят за шофьорите на таксита, които манипулират апаратите в автомобилите. Това съобщи министърът на транспорта Ивайло Московски пред парламентарната комисия по транспорт, цитиран от БНР в сряда.\r\n\t\"Законодателно да сложим някакви, според мен трябва да са рестриктивни текстове най-малкото поне изключително тежки санкции, включително парични, включително отнемане на лицензи, включително санкции за компаниите, които позволяват такъв тип водачи да работят. За това апелирах и към народните представители също и те да помислят в посока на наредби и закони, да помогнат и с Агенцията по метрология, където се стандартизират тези апарати, ще помоля да ми дадат някакви отговори и до няколко месеца да се подготвят такива неща. Най-малкото поне допълнителен мотив трябва да имаме заради председателството, което идва\", каза той.", "date": "2017.09.13", "title": "Солени глоби за манипулиране на таксиметровите апарати"}
{"url": "http://www.mediapool.bg/masovi-zhalbi-ot-klienti-che-chez-evn-i-energo-pro-otkazvat-smyana-na-statuta-im-news269189.html", "text": "Енергийният регулатор предупреди в сряда електроснабдителните дружества на ЧЕЗ, ЕВН и  \"Енерго-Про\", че нямат право да изискват от клиентите си, желаещи да променят статута си от битови на небитови или обратното, да променят предназначението на обектите, които се захранват с ток.\r\n\t\"Водещ критерий за разделението между битов и небитов клиент са нуждите, за които се ползва електрическата енергия в обекта, а не неговото предназначение\", обявиха от Комисията за енергийно и водно регулиране. Поводът е получаваните във ведомството многобройни жалби на клиенти, собственици и/или ползватели на обекти с нежилищно предназначение по смисъла на Закона за устройството на територията (ЗУТ), че електроснабдителните дружества отказват да ги превърнат в битови клиенти, докато не променят статута на самите обекти по ЗУТ.\r\n\tСпоред регулатора, промяната на статута на имота по ЗУТ не е задължително условие за промяната на статута на клиента, който зависи от това дали ползва енергията за собствените си битови нужди, или за извършване на промишлени дейности.\r\n\tВ изпратено до трите дружества писмо на КЕВР изрично се подчертава, че направеното в Закона за енергетиката разделение на два вида клиенти е в зависимост от различните нужди, които те ще задоволяват със закупената електрическа енергия, а не на плоскостта на предназначението на обектите, където ще я потребяват.\r\n\tЗа клиента е налице право да ползва електрическата енергия за битови или за стопански нужди, както и право да предприема действия по промяна на предназначението на цялата или част от използваната електрическа енергия (от небитова на битова или обратно) на територията на един обект. Подобни критерии за дефиниране на клиентите са заложени и в одобрените от КЕВР Общи условия на трите електроснабдителни дружества по договорите за продажба на електрическа енергия, допълва се в съобщението на регулатора.\r\n\tКомисията предупреждава ЧЕЗ, ЕВН и \"Енерго-Про\", че промяната на предназначението на използваната електрическа енергия не следва задължително да се обвързва с промяна на предназначението на обекта, по реда и при условията на ЗУТ.  Тази практика на регулатора при разрешаване на спорове между клиенти и електроснабдителни дружества относно предназначението на ползваната електрическа енергия се потвърждава и от съществуващата съдебна практика, допълват от регулатора.", "date": "2017.09.13", "title": "Масови жалби от клиенти, че ЧЕЗ, ЕВН и \"Енерго-Про\" отказват смяна на статута им"}
{"url": "http://www.mediapool.bg/zaradi-krizata-s-rohingite-aun-san-su-chzhi-se-otkaza-da-govori-pred-oon-news269182.html", "text": "Ръководителката на Мианма Аун Сан Су Чжи отмени участието си в сесията на Общото събрание на ООН. Това заяви нейният говорител в контекста на международните критики срещу страната по повод кризата с рохингите, предаде Франс прес.\r\n\t \r\n\tЗау Хтай говори пред АФП часове преди Съветът за сигурност да дискутира във връзка с тази криза при закрити врати, отбелязва агенцията.\r\n\t \r\n\tВърховният комисар на ООН за човешките права Зеид Раад ал Хусейн разкритикува в понеделник Мианма за извършването на \"жестока военна операция\" срещу рохингите, която нарече \"христоматиен пример за етническо прочистване\".\r\n\t \r\n\tМиналата година Аун Сан Су Чжи, лауреат на нобелова награда за мир, която фактически ръководи правителството в Мианма от април 2015 г., обеща от трибуната на Общото събрание да подкрепя правата на това мюсюлманско малцинство. Тя увери, че \"ще се противопоставя твърдо на предразсъдъците и нетолерантността\", че ще се бори за човешките права и настоя \"международната общност да прояви разбиране и конструктивен подход\" към проблема, напомня АФП.\r\n\t \r\n\tОткакто на 25 август избухна насилието в Мианма, над 370 000 рохинги от страната са избягали в Бангладеш, за да се спасят. Там обаче ги смятат за нелегални мигранти, а без документи за самоличност те нямат достъп до медицинска помощ, образование и до трудовия пазар.\r\n\t \n\n\r\n\tПо-рано Аун Сан Су Чжи заяви, че световните медии \"масово дезинформират\" за събитията в страната й и разпространяват \"голям брой фалшиви снимки, направени извън пределите на Мианма\" с цел \"да създадат проблеми между различните общности, действайки в интерес на терористите\".", "date": "2017.09.13", "title": "Заради кризата с рохингите Аун Сан Су Чжи се отказа да говори пред ООН"}
{"url": "http://www.mediapool.bg/italiya-priema-po-strog-zakon-sreshtu-fashistkata-propaganda-news269187.html", "text": "Повече от 70 години след смъртта на диктатора Бенито Мусолини долната камара на италианския парламент одобри законопроект, целящ възпрепятстване на фашистката пропаганда, съобщи Ройтерс.\r\n\t \r\n\tТекстът бе внесен от управляващата Демократическа партия след политически напрегнато лято и предупреждения на правозащитни организации, че заради масовата имиграция от Африка през Средиземно море в Италия се засилва расизмът.\r\n\t \r\n\tПрофашистката пропаганда сега е наказуема само ако е свързана със стремеж към възраждане на старата Национална фашистка партия. Новият законопроект иска да постави извън закона римския поздрав с изпъната ръка, възприет от италианските фашисти, и разпространението на фашистки или нацистки изображения и предмети.\r\n\t \r\n\tНарушителите могат да бъдат осъдени на две години затвор плюс още осем месеца, ако разпространяват фашистки изображения по интернет. Проектозаконът сега отива за разглеждане в Сената.\r\n\t \r\n\tОпозиционни партии, сред които антисистемното Движение \"Пет звезди\" и десноцентристката \"Форца Италия\" на бившия премиер Силвио Берлускони, казват, че текстът е заплаха за свободата на словото.\r\n\t \n\n\r\n\tМусолини, управлявал Италия от 1922 г. до 1943 г., все още има поддръжници сред крайнодесните, а плакати с фашистки образи често се появяват по билбордовете в градовете.\r\n\tНай-скорошният такъв случай е със стилизирано изображение на бяла жена, нападната от мускулест чернокож мъж. \"Защитете я от новите нашественици\", призовава плакатът, дело на партия, нарекла се \"Форца нуова\" (Нова сила).\r\n\t \r\n\tПовод за появата му бе нашумял случай от миналия месец, в който четирима чужденци бяха обвинени, че са изнасилили групово полска туристка.\r\n\t \r\n\tНад 600 000 мигранти, основно африканци, пристигнаха в Италия през последните четири години, което засили антиимигрантските настроения в страната и увеличи подкрепата за десни и крайнодесни партии, които искат строг граничен контрол.\r\n\t \r\n\tПредвид политическата обстановка, управляващата Демократическа партия бе принудена да отложи опита си да прокара спорен закон, който ще даде гражданство на децата на имигранти.\r\n\t \r\n\tОпозиционни партии казват, че законът ще насърчи още повече мигранти да идват в Италия и обявиха победа, когато Демократическата партия каза, че изтегля законопроекта от предвиденото му за този месец разглеждане в Сената.", "date": "2017.09.13", "title": "Италия приема по-строг закон срещу фашистката пропаганда"}
{"url": "http://www.mediapool.bg/belgiya-nyama-da-nakazva-poseshtenieto-na-dzhihadistki-saitove-news269181.html", "text": "Белгийската парламентарна комисия за разследването на миналогодишните атентати в Брюксел реши, че посещенията в джихадистки сайтове не бива да бъдат наказвани, съобщиха местни медии, цитирани от БТА.\r\n\t \r\n\tПо-рано тази година федералната прокуратура предложи възможността хората, които посещават такива страници, да бъдат съдени като престъпници. Идеята бе възприета положително от правителството.\r\n\t \r\n\tПарламентарната комисия е на мнение, че е по-подходящо на наказание да подлежат само случаите, в които ползването на подобни сайтове води до самообучение на терористи.\r\n\t \r\n\tСпоред академичните среди налагането на преследване, както бе предложено от прокуратурата, не би дало резултат. По мнението на бивш председател на Конституционния съд, необходимо е държавата първо да се справи с разпространителите на слово на омразата и с онези, които проповядват насилие. Той препоръчва да бъдат въведени технически средства, с които читателите на посочените сайтове да бъдат държани под око.", "date": "2017.09.13", "title": "Белгия няма да наказва посещението на джихадистки сайтове"}
{"url": "http://www.mediapool.bg/varhovniyat-sad-na-sasht-dade-zelena-svetlina-za-ogranichavane-dostapa-na-bezhantsi-news269183.html", "text": "Върховният съд на САЩ разреши на президента Доналд Тръмп да наложи широка забрана над достъпа на бежанци от целия свят, предадоха Ройтерс и Асошиейтед прес.\r\n\t \r\n\tВърховният съд даде положителен отговор на искането на правителството на Тръмп да блокира решение на федерален апелативен съд, което според министерството на правосъдието би позволило на около 24 000 бежанци да влязат в САЩ преди края на октомври.\r\n\t \r\n\tТова не е окончателното становище на Върховния съд по въпроса за политиката към бежанците. Съдът ще изслушана 10 октомври аргументи за законността на забраната за влизане в САЩ на граждани на шест предимно мюсюлмански страни, както и на бежанци от цял свят.\r\n\t \r\n\tСпоред Асошиейтед прес обаче не е ясно какво точно ще трябва да реши съдът, тъй като забраната за гражданите на шестте страни е наложена за 90 дни, изтичащи в края на септември, а 120-дневната забрана за влизане на бежанци ще изтече месец по-късно.", "date": "2017.09.13", "title": "Върховният съд на САЩ даде зелена светлина за ограничаване достъпа на бежанци"}
{"url": "http://www.mediapool.bg/izrael-podkrepya-sazdavaneto-na-kyurdska-darzhava-news269190.html", "text": "Израел подкрепя създаването на кюрдска държава, каза днес премиерът Бенямин Нетаняху. Той заяви това в момент, когато кюрдите в Ирак се готвят да организират референдум за независимост, срещу който са се обявили депутатите в Багдад, предаде Ройтерс.\r\n\t \r\n\tИзраел \"подкрепя легитимните усилия на кюрдския народ да има своя собствена държава\", каза Нетаняху в съобщение, изпратено от неговата служба до чуждестранни кореспонденти.\r\n\t \r\n\tИзраел поддържа дискретни военни, разузнавателни и бизнес отношения с кюрдите от '60-те години на 20 век. Страната гледа на тази малцинствена етническа група, населяваща териториите на Ирак, Турция, Сирия и Иран, като на буфер срещу общите им арабски противници.\r\n\t \r\n\tИракският кюрдски лидер Масуд Барзани каза, че референдумът на 25 септември ще се състои, въпреки че иракският парламент го отхвърли.", "date": "2017.09.13", "title": "Израел подкрепя създаването на кюрдска държава"}
{"url": "http://www.mediapool.bg/anton-todorov-rusnatsite-v-byala-ne-pushat-i-ne-piyat-kontsentrat-news269186.html", "text": ", заяви депутатът от ГЕРБ Антон Тодоров, цитиран от агенция \"Фокус\".\r\n\t \r\n\tТой коментира в сряда  през миналата година, в който Русия е посочена като заплаха за България. \r\n\t \r\n\tПопитан дали заради този доклад няма да се обтегнат отношенията ни с Русия, той отговори отрицателно и даде за пример това, че с всяка година руските туристи у нас се увеличават с 15-20% . \n\n\r\n\t \r\n\t, коментира Антон Тодоров. \r\n\t \r\n\t, посочи той и уточни, че доколкото знае, в прокуратурата има разследване по този повод.", "date": "2017.09.13", "title": "Антон Тодоров: Руснаците в Бяла не пушат и не пият концентрат"}
{"url": "http://www.mediapool.bg/uvolnenieto-vav-fonda-za-lechenie-na-detsa-otprishti-obvineniya-v-interesi-news269191.html", "text": "Уволнението на директорката на Фонда за лечение на деца Тинка Троева заради казуса с изпращането на петмесечно бебе за изследвания и трансплантация в Германия повдигна отново дебат за това докъде се простират възможностите на медицината у нас, има ли скрити интереси при взимането на решения и кое в крайна сметка е в най-добър интерес за детето.\r\n\tМинистърът на здравеопазването проф. Николай Петров заяви в сряда, че случаят с изпратеното за трансплантация в Германия дете е прелял чашата на търпението му, заради “грубото погазване на правилата“, и затова е решил да уволни Троева. Той се усъмни и в наличието на определени интереси за изпращането на деца в чужди клиники. Троева от своя страна обяви, че ще съди здравното министерство, за да изчисти името си.\r\n\tПаралелно с това, от становищата на експерти по казуса става ясно, че възможностите детето да се трансплантира у нас съвсем не са неоспорими, каквато е тезата на Министерството на здравеопазването и националния консултант по трансплантология Любомир Спасов, който е и шеф на болница \"Лозенец\".\r\n\tЗдравният министър Николай Петров коментира в сряда пред БНТ, че в разрез с правилата детето е насочено за чужбина без становище на трансплантолози у нас и без да е вписано в регистъра на Агенцията за трансплантациите. Така Петров бил поставен в ситуация, ако подпише формуляр за трансплантацията в чужбина, да стане клиент на прокуратурата, а ако не подпише, да постави в риск живота на детето. Той обясни, че все пак министерството е успяло да организира нещата така, че детето законно да се лекува в Германия.\r\n\tПетров заяви, че становище дали трансплантацията може или не може да се направи у нас е трябвало да дадат трансплантационните центрове в университетската болница “Лозенец“ или ВМА, но тяхното мнение не е било потърсено. Все пак той не отрече, че произнеслите се по случая на детето двама лекари са безспорни експерти с авторитет.\r\n\tПетров обясни, че детето остава да се лекува в Германия, защото ако МЗ “се запъне за буквата на закона“, може да бъде рискуван животът на детето, а той иска да му бъде помогнато, защото е българско дете.\r\n\tЗдравният министър посочи, че тук трансплантацията би струвала 60 000- 70 000 лева, а в чужбина започвала от 120 000 евро, като вече били похарчени 10 000 евро за изследвания. Той все пак каза, че не иска да говори за ощетяване на фонда.\r\n\tОсвен това Петров допусна наличието на схеми за умишлено изпращане на деца в чужбина, като посочи, че е чувал за такива, но е работа на прокуратурата да ги установи, ако съществуват. На него му се виждало странно, че цените за трансплантациите в чуждите клиники са различни за техните граждани и за българи.\r\n\tТезата за наличие на схеми и интереси за изпращане на деца в чужбина беше лансирана и от представителя на Българската асоциация за закрила на пациентите Пламен Таушанов, който е бивш член на Обществения съвет на фонда, а през годините е поддържана и от директора на болница “Лозенец“ Любомир Спасов.\r\n\tПаралелно обаче съществува и контратезата, че има интереси децата на всяка цена да остават за лечение у нас, без да се гледа кое е най-благоприятно за тях.\r\n\tПетров заяви, че детски чернодробни трансплантации се правят в болница “Лозенец“ и по думите му резултатите са абсолютно съпоставими с постиженията на водещи европейски клиники.\r\n\tСпоред него има доста противоречия между становищата на единия и другия специалист по казуса и при такава ситуация има ясно разписан ред в правилника на фонда, че е трябвало да се вземе становище от трети специалист.\r\n\tСъщевременно обаче Пенка Георгиева, която е член на Обществения съвет на фонда, разпространи становищата на двамата експерти, като и двамата по-скоро клонят към това, че е по-добре детето да бъде трансплантирано в чужбина.\r\n\tЕдното становище стана ясно, че е на починалия преди около два месеца доц. Христо Желев, бивш началник на Клиниката по гастроентерология на Специализираната болница по активно лечение по детски болести “Проф. д-р Ив. Митев”, уважаван педиатър и гастроентеролог. Той посочва, че “чернодробната трансплнтация може да бъде извършена при условията на по-ограничен опит от български специалисти, но заключението му е: “Смятам,че лечението на пациента би могло да се реализира в чужбина при условията на по-добър опит в реализирането му“.\r\n\tДругият експерт, чието име не се обявява, казва, че заради малките възраст и тегло на бебето и липсата на достатъчно опит у нас, препоръчва трансплантацията да се извърши в чужбина като дава предложения за две клиники, в които това би могло да се случи – Бирмингам, Великобритания, и Хамбург, Германия. “Детето страда от рядко и тежко чернодробно заболяване, при което може да оживее само при чернодробна трансплантация. Поради малката възраст и малките килограми  е добре да се извърши в клиника с голям опит в трансплантацията на кърмачета“, казва специалистът.\r\n\tВече бившият член на Обществения съвет на фонда Красимира Величкова от Българския дарителски форум припомни, че през 2010 г. съветът взима решение всички деца до 3-годишна възраст да бъдат изпращани за трансплантации в чужбина.\r\n\tДотам се стига след много проблемни случаи на присаждане на черен дроб на деца у нас, които се оказват неуспешни и се налага спешното изпращане на няколко деца за рестрансплантации в чужбина. Тогава доц. Христо Желев, който по това време е национален консултант по детска гастроентерология, изпраща писмо до Обществения съвет, с което въз основа на анализ на данните за трансплантациите и преживяемостта на малки деца у нас, препоръча да не бъдат трансплантирани деца до тригодишна възраст в България, докато не се обучат екипи и тази дейност не се развие така, че да гарантира успешност на европейски нива, припомни Величкова.\r\n\t“Имаме ли данни за такова развитие? Не. Защо тогава се твърди, че тези трансплантации могат да се извършват в България? Никой не знае“, коментира тя.\r\n\tСтатистиката на Изпълнителната агенция по трансплантациите показва, че от 2012 до 2016 година у нас са извършени 4 трансплантации на деца под 1 година – по една на година от 2013 до 2016 година. Две от тях са от жив донор, една от трупен и за една не се уточняват данни за донора.\r\n\tСъщевременно чужди клиники с далеч по-богат и сложен опит дават над 95% преживяемост, докато тук тя е по-ниска. От четирите трансплантации от 2013 до 2016 година две са успешни, което е 50% успеваемост. Иначе общо за чернодробните трансплантации преживяемостта е 91% през първата година, като не са отчетени случаите на неуспешните операции, след които се е наложила ретрансплантация.\r\n\tСъщевременно уволнената директорка на фонда Тинка Троева заяви пред БНТ, че ще си търси правата в съда.\r\n\t“Не очаквах министерството и лично министърът на здравеопазването да стигне до тук, така че съм си потърсила адвокат и ще правя изявления само с негово съгласие и след като обсъдя това, което казвам с него. Разбира се, че ще се защитавам, защото досега съм живяла един почтен живот и съм длъжна да се защитя. Това, което каза г-н министърът, мога да го оборя в много точки и то с доказателства. Това първо. Второ, обаче съмненията му за канали за изтичане - значи това надхвърля почтеността на нашето семейство и на нашето съществуване. Така че там аз наистина ще потърся отговорност“, каза Троева и отхвърли изразените от Петров съмнения за обслужване на интереси на германската клиника.", "date": "2017.09.13", "title": "Уволнението във фонда за лечение на деца отприщи обвинения в интереси"}
{"url": "http://www.mediapool.bg/dashteryata-na-galya-georgieva-ot-vss-kandidatstva-za-sadeben-pomoshtnik-vav-vas-news269193.html", "text": "Мария Куртева, дъщеря на изявения представител на мнозинството във Висшия съдебен съвет (ВСС) Галя Георгиева, е сред 33-имата допуснати кандидати в конкурса за съдебен помощник, обявен от Върховния административен съд (ВАС), показва .\r\n\tИзпитът ще се проведе на 20 септември в Националния институт на правосъдието, малко повече от месец преди изтичането на мандата на председателя на ВАС Георги Колев.\r\n\tКакто е известно, ВСС избра в понеделник с мнозинство от 20 гласа за негов наследник председателя на Второ отделение в съда Георги Чолаков. Една от темите, коментирани по време на изслушването му, бяха именно т.нар. роднински назначения във ВАС.\r\n\tПризнавайки, че по принцип има проблем с някои съдебни помощници, Чолаков обяви също, че сред тях има и такива, които са в близки семейни отношения, както с върховни съдии, така и с други магистрати. Той дори се обяви за забрана на практиката с роднинските назначения на поста съдебен помощник.\r\n\t\"Има колеги, които не са доволни от работата на техните съдебни помощници. В момента те се атестират от председателя на отделението и от председателя на съдебния състав, към който работят. Не се иска становището на другите двама съдии от състава. Трябва да се взема подробно и мотивирано становище и от тримата съдии и, ако двама заявяват, че има проблем, тогава с този съдебен помощник трябва да се работи. Затова предложих да има съдии наставници\", коментира още темата Чолаков в понеделник пред ВСС.Мария Куртева нямаше успех в конкурс за окръжни съдии през 2016 г.\r\n\tДъщерята на Галя Георгиева за последно кандидатства в конкурс за  в Благоевград, Бургас, Варна, Пловдив, Хасково и София през 2016 г. Въпреки че получава добри оценки – 4.63 на устния и 5.65 на писмения изпит, Мария Куртева е  сред кандидатите.\r\n\tЛюбопитна подробност е, че в същия конкурс участва и дъщерята на друг отявлен представител на мнозинството във ВСС – Ясен Тодоров. Теодора Тодорова обаче е класирана 15 места след дъщерята на Георгиева, но тя спечели конкурс за младши прокурор и в момента работи като обвинител в Сандански.Дъщерята на бивша депутатка от БСП и номинирана за ВСС помага на Чолаков\r\n\tВъпреки демонстрираната от него решимост да прекрати роднинските назначения на съдебни помощници, след като оглави Върховния административен съд, в същото време Чолаков ползва услугите именно на дъщеря на върховен съдия, научи \r\n\tКъм неговия съдебен състав е зачислена дъщерята на Диана Хитова от Върховния касационен съд (ВКС) и покойния окръжен прокурор на Сливен Пейчо Хитов – Анастасия. Диана Хитова е една от шестте номинации на БСП за членове на ВСС от политическата квота. Тя бе и депутат от левицата в 40-ото Народно събрание.\r\n\tСлучайно или не, подобно на семейство Хитови, новоизбраният председател на ВАС Георги Чолаков също е от Сливен. Неговите роднински връзки станаха тема на обсъждане на изслушването му в понеделник.\r\n\tПовод за това бе публикация на сайта \"Биволъ\", че Чолаков не си е направил отвод по дело на бившия шеф на полицията в Сливен Чавдар Божурски срещу уволнението му от МВР, въпреки че братът на съдията Петков също е бил служител на реда в града.\r\n\tОтговорът на върховния съдия по този въпрос бе, че по време на разглеждането на делото брат му вече не е работел в МВР, а дори докато бил там, е служел в регионалното звено на ГДБОП, което не е подчинено на Областната дирекция на полицията в Сливен.", "date": "2017.09.13", "title": "Дъщерята на Галя Георгиева от ВСС кандидатства за съдебен помощник във ВАС"}
{"url": "http://www.mediapool.bg/gerb-uzryala-za-zakon-za-velikite-stari-stolitsi-news269195.html", "text": "ГЕРБ подготвя законопроект за старите български столици, обяви председателят на парламентарната група на управляващата партия Цветан Цветанов на брифинг в Народното събрание в сряда.\r\n\tЦелта ще е държавата да помага с финансиране на ключови исторически обекти във Велико Търново, Плиска и Велики Преслав, за да подпомага развитието на културния туризъм в страната.\r\n\tВ последните години обаче реконструкциите на Велики Преслав и на Базиликата в Плиска, финансирани с държавни пари, предизвикаха множество критики. Изпълнението на възстановките беше оспорено от редица историци, според които не са използвани подходящи материали, има надграждане и дори изопачаване на онова, което би трябвало да представляват сградите, предвид откритите находки.\r\n\tЦветанов припомни, че са били много дебатите дали да има подобен закон. \"Днес имаме политическата воля това да се случи в диалог с местната власт, с гражданското общество и с тези, които възстановяват разкопки“, заяви зам.-председателят на ГЕРБ.\r\n\tПоследното предложение за такова законотворчество бе направено миналата година от Реформаторския блок, който бе коалиционен партньор на ГЕРБ в предишния кабинет. Идеята обаче бе отхвърлена с мнението, че държавата не била готова още за такъв закон.\r\n\tСега Цветанов обяви, че идеята била \"да популяризираме страната си не като поредната туристическа дестинация, а като такава, която дава нещо по-различно“. Целта била като се акцентира специално върху старите ни столици да се даде тласък на културно-историческия туризъм.\r\n\t\"Нужно е целево държавно финансиране за старите ни столици, да станат приоритетни обекти на развиващия се туризъм\", добави бившият министър на културата Вежди Рашидов, който в момента е депутат. В сферата на културата има икономически ръст между 3,5-4%, така че всяка инвестиция ще има възвръщаемост, каза той и обясни, че \"туризмът започва от първата минерална вода и първият сандвич на летището, а не от билетчето за музея\".\r\n\tНека се обединим около законопроект, който да бъде добър и дългосрочен, призова Рашидов.\r\n\t\"Парите може да не са много, но ако са правилно разпределени и започнем там, където има най-голям поток от туристи, възвращаемостта ще бъде много бърза и много голяма. Останалите обекти няма да бъдат пренебрегнати. Започваме с приоритетните, с големия поток от туристи и възвращаемост, до последната брънка на България, където има културно наследство, трябва да имаме една политика и програма, която да следваме“, каза още бившият министър на културата.\r\n\tСпоред него целта е чрез специално финансиране за Велико Търново, Плиска и Велики Преслав България да се превърне в една от петте най-стари културни дестинации в Европа.\r\n\t\"Единствено в сферата на културата безработицата е 0%. Културните индустрии навсякъде по света са сериозен бизнес“, посочи Рашидов и даде пример как в Турция приходите от културен туризъм са 21 млрд. долара.\r\n\tКметове и представители на общините на старопрестолните столици заявиха, че такъв закон може да реши много от проблемите им. Голяма част от резерватите са национална публична собственост, а прилежащата инфраструктура е общинска и се получава противоречие в стопанисването и изграждането й. Този закон би трябвало да уреди обществените отношения, като регламентира ясни права и задължения и даде възможност за регулирано и целево финансиране на великите стари столици, добавиха те.", "date": "2017.09.13", "title": "ГЕРБ узряла за закон за великите стари столици"}
{"url": "http://www.mediapool.bg/dogovorki-mezhdu-gerb-bsp-i-dps-bavyat-izbora-na-chlenove-na-vss-news269163.html", "text": "Задкулисни договорки на ГЕРБ с БСП от една страна, както и с ДПС от друга, бавят попълването на политическата квота във Висшия съдебен съвет (ВСС), научи в сряда освен напрежението между ГЕРБ и ДПС, ескалирало по-скоро заради притеснения как ще бъдат приети в Брюксел някои от имената, предложени от партиите, в парламента тече противопоставяне и по друга линия.\r\n\tВтората по големина група – тази на БСП, чийто представители официално твърдят, че не влизат в преговори с другите формации, не успявали да постигнат договорка с ГЕРБ кои от техните номинации да бъдат подкрепени, разказаха депутати.\r\n\tГласовете на социалистите са важни за партията на премиера Бойко Борисов, защото без тях е невъзможно постигането на квалифицирано мнозиснство от 2/3 от народните представители. Парламентарните групи на ГЕРБ и ДПС номинираха точно толкова кандидати, колкото се очаква да вкарат в съдбния съвет – съответно четирима и двама. Единствено левицата издигна повече кандидатури – шест, при положение, че се очаква от тях да бъдат избрани най-много четири.\r\n\tЗаради конституционните промени, приети от парламента през 2015 г., за първи път този избор трябва да се проведе с квалифицирано мнозинство. Подобно изискване има и за гласуването на главен съдебен инспектор, заради което този вот на няколко пъти бе отлаган в нарушение на закона.\r\n\tМнозинството от 2/3 предполага всеки избран кандидат да получи подкрепа от по-големите парламентарни групи, например – от ГЕРБ и БСП или от ГЕРБ и ДПС. Затова и очакванията са гласуването на парламентарната квота във ВСС отново да се случи след совалки между парламентарните групи.Депутатите си гласуваха почивка, но не решиха, кога ще запълнят ВСС\r\n\tМеждувременно депутатите така и не включиха в програмата си за тази седмица избора на 11-имата членове на ВСС от политическата квота. Те обаче се погрижиха да имат извънредна почивка, приемайки със 183 гласа \"за\", 1 \"против\" и 3 \"въздържали се\" да не заседават в петък, а идния вторник.\r\n\t\"При всички случаи ще бъде включен парламентарен контрол три часа. С оглед на това, което ще бъде като завършеност от парламентарните комисии днес, ще предложа утре на вашето внимание конкретна програма, която да бъде подложена на гласуване\", обясни председателят на Народното събрание Димитър Главчев.\r\n\tИзслушването на 18-имата номинирани мина набързо и без дебат в правната комисия миналия четвъртък и се очакваше депутатите да проведат гласуването седмица по-късно. Такова е и изискването на закона – новите съдебни кадровици да бъдат избрани поне месец преди изтичането на мандата на стария състав на съвета, което ще се случи на 3 октомври.\r\n\tВъпреки това депутатите не включиха такава точка в дневния си ред за четвъртък. Причината обаче така и не бе обявена. Все пак изборът на последните членове на следващия състав на ВСС може да се включи в програмата на парламента и с извънредна точка.Извънпарламентарни партии посочиха четирима компрометирани кандидати\r\n\tПреди ден пет извънпарламентарни партии – БЗНС, ДСБ, \"Да, България\", ДЕОС и \"Зелените\", излязоха с общ призив към депутатите от всички формации – да не подкрепят четири от предложените общо 18 кандидатури. Става въпрос за съдиите Стефан Грозев (номиниран от ДПС) и Боян Магдалинчев (предложен от ГЕРБ), адвокат Боян Новански и прокурор Йордан Стоев (издигнати от лидера на \"Атака\" Волен Сидеров).\r\n\t\"Съдия Стефан Грозев, един от най-ярките примери за съдия, чиито решения с години ерозират общественото доверие в интегритета на съдебната власт. Обществените съмнения около него са толкова силни, че дори настоящият състав на ВСС двукратно отказа да му гласува доверие като председател на Софийския апелативен съд\", се казваше в отвореното писмо.\r\n\tПо отношение на съдия Боян Магдалинчев петте извънпарламентарни партии посочиха, че той е \"основно действащо лице в порочния модел на администриране на Върховния административен съд, породил множество скандали и съмнения за манипулиране на дела\".\r\n\t\"Ясно е, че г-н Магдалинчев не може да бъде лице на реформата в съдебната власт, независимо дали едно реално проучване би потвърдило или отхвърлило съмненията, че той в много отношения наследи ролята на Венета Марковска.\"\r\n\t\"Адвокат Боян Новански, чиито връзки с бившия следовател Петър Петров (\"Петьо Еврото\") са особено компрометиращи. Прокурор Йордан Стоев, който потвърди отказа за образуване досъдебно производство по сигнала срещу Делян Пеевски, Цветан Василев, Николай Бареков и големия брой кредити към свързани лица, отпускани от вече фалиралата КТБ\", мотивираха призива си от БЗНС, ДСБ, \"Да, България\", ДЕОС и \"Зелените\".\r\n\tОстаналите кандидати, номинирани от депутатите са Вероника Имова от Върховния касационен съд (ГЕРБ), Марина Дойчинов от ВАС, Диана Хитова от ВКС, Даниела Марчева от Софийския апелативен съд, Драгомир Кояджиков от Апелативния спецсъд (БСП), районният прокурор на Пловдив Гергана Мутафова, окръжният прокурор на Бургас Калина Чапкънова (ГЕРБ), Маринела Тотева от Върховната административна прокуратура, Светлана Бошнакова от Върховната касационна прокуратура (БСП), следователката Пламена Апостолова (ДПС), варненският обвинител Владислав Томов (\"Воля\"), както и адвокатите Нели Виодорова, издигната от независимия депутат Ангел Исаев и Ангелинка Николова, предложена от \"Воля\".", "date": "2017.09.13", "title": "Договорки между ГЕРБ, БСП и ДПС бавят избора на членове на ВСС"}
{"url": "http://www.mediapool.bg/sportnoto-ministerstvo-pravi-konkurs-za-bazite-na-tsska-do-3-sedmitsi-news269197.html", "text": "Министерският съвет (МС) създаде в сряда ново държавно дружество – \"Сердика спортни имоти\" ЕАД.\r\n\tВ капитала му бяха апортирани спортен комплекс \"Българска армия\", тренировъчната база в Панчарево, спортен комплекс \"Червено знаме\" и част от спортен комплекс \"Къро\".\r\n\tСпортният министър ще упражнява правата на държавата в новоучреденото дружество. В съвета на директорите му влизат Мариана Петрова, Людмил Лазаров и Александра Левянска.\r\n\t\"Създаването на ново дружество ще създаде по-широк кръг от възможности за реализация на тези спортни имоти чрез публично-частно партньорство, отколкото ако бъдат включени в активите на някое от съществуващите вече дружества – \"Национална спортна база\" ЕАД и \"Академика 2011\" ЕАД\", заявиха от спортното министерство.\r\n\t\"Учредяването на едноличното акционерно дружество и включването в капитала му на посочените обекти и спортни съоръжения ще спомогне да се предприемат действия по модернизирането им, както и за тяхното по-добро управление\", допълват от ведомството.\r\n\tПървата задача на ръководството на \"Сердика спортни имоти\" е да организира конкурс за отдаването на базите на ЦСКА под наем до 3 седмици. В началото на година кабинетът промени статута на стадион \"Българска армия\" и базата в Панчарево от публична държавна в частна държавна собственост и ги вкара в капитала на една \"Национална спортна база\" ЕАД.\r\n\tПодобно на търга за ембелмата на ЦСКА, и в тоза процедура се очаква да си съперничат \"ЦСКА-София\" на Гриша Ганчев, който в момента ползва базите, и \"ЦСКА 1948\", който играе в третото ниво на родния футбол.", "date": "2017.09.13", "title": "Спортното министерство прави конкурс за базите на ЦСКА до 3 седмици"}
{"url": "http://www.mediapool.bg/novata-formula-za-taksa-smet-mina-na-parvo-chetene-news269196.html", "text": "Новата формула за изчисляването на такса „смет“, която ще увеличи плащането за гражданите в много населени места, бе приета на първо четене в парламента в сряда.\r\n\tПарламентът одобри промените в Закона за местните данъци и такси със 112 гласа \"за\" на ГЕРБ, \"Обединени патриоти\" и ДПС. \"Против\" бяха 38 депутата, а 33-ма се въздържаха от гласуване - предимно от БСП.\r\n\tОт 2013 г. ГЕРБ се опитва да въведе нова формула за определяне на такса смет според количеството изхвърлен отпадък, а не според данъчната оценка на имота, каквато е масовата практика в момента. Оттогава насам обаче всички законопроекти в тази посока не само на партията на Борисов, но и на кабинета на \"Орешарски“, пропаднаха, тъй като са свързани с висока политическа цена.\r\n\tПритеснението е, че новата формула драматично ще завиши таксата на голяма част от домакинствата за сметка на бизнеса, който в момента поема основната тежест на плащанията за събирането, извозването и третирането на сметта. Смята се, че в момента бизнесът генерира около 30% от отпадъка, но за негова сметка са 70% от постъпленията от таксата. След въвеждането на новата формула се очаква съотношението да се преобърне, което да доведе до поевтиняване на таксата за бизнеса и поскъпване за гражданите.\r\n\tВъпреки критиките от страна на БСП новата формула събра парламентарна подкрепа, като нагласата и сред управляващите е промяната да влезе в сила от 2020 г., а не от 2019 г., както предлага правителството. Целта е общините да имат повече време за техническа подготовка за промените, а също и да се изчакат местните избори през 2019 г.\n\n\r\n\tСпоред законопроекта такса смет ще се определя по избор на общината според три бази – индивидуално измерено количество отпадък за имота (включително чрез покупката на торби), количество битов отпадък за имота (определено според броя и вместимостта на съдовете за събиране на боклука и честотата на тяхното транспортиране) или броя ползватели на услугата в имота.\r\n\tЗаконопроектът предвижда и по-ясно дефиниране на разходите, които е допустимо да бъдат включени при определяне размера на таксата, коментира председателят на бюджетната комисия Менда Стоянова от ГЕРБ. Тя обясни, че една от целите е справедливото разпределение на таксата за битовите отпадъци.\r\n\tПо думите на Стоянова от 2010 г. до 2015 г. приходите от такса смет са се увеличили от над 400 млн. на над 500 млн лв., в същото време се отчита намаление на генерираните отпадъци т.е. някъде, по думите й, \"има бъг в системата“. \"С промените ще се сложи край на това“, подчерта Стоянова. Според нея по рециклиране на опаковки сме на средните нива на ЕС, но по компостиране на отпадъците сме на последно място.\r\n\tПлан-сметката ще е унифицирана, регламентира още проектът. За прозрачност при определянето на разходите по нея ще се прави обществено обсъждане преди одобряването й, като обобщените данни от нея ще се публикуват на интернет страниците на общините и на Националното сдружение на общините в Република България - на годишна база.\r\n\t\"Кметове предупреждават, че такса смет в някои села ще се вдигне до 10 пъти, а обещавате данъци и такси да не се увеличават“, заяви обаче Дора Янкова от БСП. Тя подчерта, че големият проблем ще бъде за управляващото мнозинство от политическа гледна точка, особено на следващите местни избори, защото ще има много недоволни. Усещал се и политически анонс за коренно различно организиране на сметоизвозването в отделните градове и села. \"Давам си сметка, че силно ви притиска бизнесът“, заяви Янкова.\r\n\t\"Бизнесът отдавна е спрял да ни притиска, защото той си плаща чрез договорите за съдовете, които ползва“, отговори Стоянова и това, според нея, е повлияло и на съотношението, в което фирмите и гражданите заплащат таксата.\r\n\tТанер Али от ДПС поиска минимум с година отлагане приемането на закона. По думите му най-малките общини ще плащат най-много за транспортиране на отпадъците, тъй като са най-далеч от сепариращите инсталации.\r\n\t\"Предварителното третиране, рециклирането на отпадъците, трябва да бъде прилагано, за да намали количеството депонирани отпадъци и този законопроект е един от стимулите за това“, защити промените председателят на комисията по околна среда Ивелина Василева от ГЕРБ.", "date": "2017.09.13", "title": "Новата формула за такса \"смет\" мина на първо четене"}
{"url": "http://www.mediapool.bg/otkrita-be-72-ata-sesiya-na-obshtoto-sabranie-na-oon-news269188.html", "text": "Организацията на обединените нации трябва да се приспособи към глобалните заплахи на ядрените оръжия, тероризма, климатичните промени и неравенството, заяви генералният секретар на ООН Антониу Гутериш на откриването вчера на 72-ата сесия на Общото събрание на световната организация.\r\n\t \r\n\tПо традиция сесията започна седмица преди дебатите на високо равнище идния вторник с участието на световните лидери, посочва ДПА. Сесията ще бъде председателствана от словашкия дипломат Мирослав Лайчак, който бе избран за председател на Общото събрание през юни с едногодишен мандат.\r\n\t \r\n\t\"Хората по света основателно настояват за промяна и очакват правителствата и институциите да я извършат. Всички ние сме единодушни, че Обединените нации трябва да положат още повече усилия да се приспособят и да осигурят исканата промяна. Това е целта на предложенията за реформи, които ще обсъди Общото събрание\", каза Гутериш.\r\n\t \r\n\tПрезидентът на САЩ Доналд Тръмп ще бъде домакин в понеделник на среща, посветена на реформирането на ООН, добавя ДПА.", "date": "2017.09.13", "title": "Открита бе 72-ата сесия на Общото събрание на ООН"}
{"url": "http://www.mediapool.bg/makron-poseti-frenskiya-karibski-ostrov-sen-marten-opustoshen-ot-uragana-irma-news269185.html", "text": "Френският президент Еманюел Макрон посети френската част на опустошения от урагана Ирма карибски остров Сен Мартен и се срещна с местни жители, но не всички го посрещнаха топло, предаде Франс прес.\r\n\t \r\n\t\"Защо дойдохте\", го попита ядосана млада жена, а друг жител го приветства с думите: \"Доволен съм, че те виждам, президенте\".\r\n\t \r\n\tВ продължение на четири часа Макрон обикаляше от къща в къща - повечето разрушени или силно повредени, стискаше ръце и галеше детски главици. Повечето местни жители му се зарадваха, но някои проявиха враждебност.\r\n\t \r\n\tВеднага след като излезе от летището, френският президент бе пресрещнат от няколко жени, които му заявиха, че искат от него само едно - да си ходи веднага. Макрон се опита да ги успокои и да ги увери, че всички желаещи да напуснат острова ще могат да заминат. Около 2000 от близо 35 000 жители на френската част вече са заминали по данни на властите.\r\n\t \n\n\r\n\t\"Разбирам гнева на хората, които са изгубили всичко или много неща. Сега е необходимо да се възроди Сен Мартен. Имам предвид не възстановяване, а строителство\", каза Макрон.\r\n\t \r\n\tС президентския самолет на острова бяха доставени вода, храна, лекарства и медицински материали. Макрон е придружен от лекари и експерти, които ще оценят щетите, посочва Асошиейтед прес.\r\n\t \r\n\tТой каза, че френското правителство е направило един от най-големите въздушни мостове след Втората световна война. Президентът демонстрира самоувереност и заяви, че е съгласен да се извърши парламентарно разследване на реакцията на властите при бедствието, каквото искат трите най-големи опозиционни партии във Франция.", "date": "2017.09.13", "title": "Макрон посети френския карибски остров Сен Мартен, опустошен от урагана Ирма"}
{"url": "http://www.mediapool.bg/london-iska-tyasno-i-bezuslovno-satrudnichestvo-s-es-v-otbranata-i-sled-brekzit-news269159.html", "text": "Лондон е готов да поддържа тясно и безусловно сътрудничество с Европейския съюз (ЕС) в областта на отбраната и след Брекзит, предаде Франс прес, цитирайки работен документ на британското правителство.\r\n\tВ него се подчертвава, че \"Великобритания иска да предложи бъдещи отношения, които да са по-близки от което и да е партньорство с трета страна\".\r\n\tТонът в документа е чувствително по-сговорчив от досегашната позиция на Лондон, отбелязва АФП. В края на март, при задействането на член 50 от Римския договор, с което започна процедурата по излизането на Великобритания от ЕС, започна полемика за начина, по който британския премиер Тереза Мей слагаше на везните сътрудничеството на Лондон в сигурността с постигането на търговско споразумение.\r\n\t\"Новият документ звучи далеч по-позитивно по въпросите на европейската отбрана и външната политика, отколкото се очакваше\", подчертава британският в. \"Гардиън\".\r\n\t\"Това не е шантаж и не е преговорна позиция\", коментира британският министър на отбраната Майкъл Фалън пред Би Би Си. По думите му \"това което правим – което всички искат – е да покажем как виждаме новото партньорство в деня след Брекзита\".\n\n\r\n\t\"Искаме да се борим заедно с тероризма. Това е от жизненоважно значение\", подчерта британският военен министър.\r\n\tВ документа се отбелязва, че НАТО ще остане в основата на британската отбрана, но Лондон иска да постигне максимално оперативно, институционно и индустриално сътрудничество с Брюксел. В него обаче не се посочват конкретни предложения за механизми, които да организират това сътрудничество.\r\n\tЛондон предлага да се водят редовни тесни консултации за външната политика и сигурността с възможност за приемане на общи позиции.\r\n\tРаботният документ е дванадесетият, публикуван от британското правителство. Той не засяга сътрудничеството в борбата с престъпността, нито позицията на Великобритания за оставането ѝ в Европол. Очаква се тези въпроси ще бъдат разгледани в друг документ.", "date": "2017.09.13", "title": "Лондон иска тясно и безусловно сътрудничество с ЕС в отбраната и след Брекзит"}
{"url": "http://www.mediapool.bg/tramp-novite-sanktsii-sreshtu-phenyan-sa-nishto-v-sravnenie-s-tova-koeto-predstoi-news269158.html", "text": "Санкциите, наложени на Северна Корея от ООН тази седмица заради шестия й ядрен опит, са \"нищо в сравнение с това, което предстои да се случи\".\r\n\tТова заяви американският президент Доналд Тръмп пред журналисти преди срещата си с малайзийския премиер Наджиб Разак, предаде Ройтерс.\r\n\t\"Ние смятаме, че това само още една много малка стъпка и не е кой знае какво\", добави държавният глава на САЩ, уточнявайки, че не знае \"дали има последици от нея, но беше хубаво да се съберат петнайсет гласа за и нито един против\".\r\n\tЕвропейският съюз ще приложи новите санкции, наложени на Северна Корея от ООН, но продължава да обмисля и допълнителни, каза от своя страна върховният представител на ЕС за външната политика и сигурността Федерика Могерини.\r\n\t\"Сега ще приложим санкциите на ООН, както сме правили винаги досега\", заяви в Страсбург Могерини, цитирана от Франс прес.\n\n\r\n\t\"Нашата цел – безядрен Корейски полуостров – може да бъде постигната само с дипломатически и политически средства. Няма военно решение на тази криза\", подчерта тя.\r\n\tМеждувременно Северна Корея се зарече да ускори разработката на забранените й военни програми в отговор на \"зловредните\" санкции, които й наложи Съветът за сигурност, предаде Франс прес.\r\n\t\"Приемането на новата незаконна и зловредна резолюция за санкциите, изфабрикувана от САЩ, позволи на КНДР да се увери, че избраният от нея път е правилният. КНДР ще се постарае да се сдобие с още по-голяма сила, за да защитава своя суверенитет и правото си на съществуване\", се казва в декларация на севернокорейското външно министерство, публикувана от агенция КЦТА и цитирана от АФП.", "date": "2017.09.13", "title": "Тръмп: Новите санкции срещу Пхенян са \"нищо в сравнение с това, което предстои\""}
{"url": "http://www.mediapool.bg/mvr-shte-iska-ot-kabineta-znachitelno-uvelichenie-na-zaplatite-no-ot-1-yanuari-news269160.html", "text": "Ръководството на МВР ще предложи на правителството да приеме \"значително увеличение\" на заплатите в силовото ведомство, но едва от 1 януари догодина.\r\n\tТова увери зам.-министър Стефан Балабанов в сряда пред БНТ, ден преди провеждането на втория национален протест на полицаи и пожарникари, този път паралелно в София и Варна.\r\n\tПо думите на Балабанов \"утре е празникът на пожарникарите, не е нормално да се протестира. Да не уважим празника на пожарникарите, а да се излезе на протест, не е нормално\".\r\n\t\"Ще предложим значително увеличение на възнагражденията от 1 януари 2018 г., надявам се правителството да погледне на това сериозно. С колко ще се увеличат заплатите, ще реши правителството. Подпомогнахме служителите в МВР за закупуване на униформи, изплатихме левовата им стойност за 5 години назад\", припомни заместник-министърът.\r\n\tОт своя страна зам.-председател на Синдикалната федерация на служителите в МВР (СФСМВР) Благой Ванкин коментира, че колегите му ще продължат да протестират на професионални празници, докато исканията им не бъдат чути.\n\n\r\n\t\"Повечето пожарникари у нас събират защитни облекла втора употреба от цяла Европа, скъсани и с изтекъл срок на експлоатация. И тях си купуваме сами\", заяви междувременно шефът на синдикат \"Огнеборец\" Венцислав Станков пред Нова телевизия.\r\n\tСпоред негови данни около 3500 от малко над 5500 служители на пожарната към момента не разполагат с необходимите им за работа униформи. По думите на Станков огромен проблем има и с материалната база.\r\n\t\"По оперативни програми беше закупена много техника, но нямаме финансовия ресурс, с който да я поддържаме\", обясни той, добавяйки, че не стигат и хората и затова имало сигнали, на които се отзовава само по един огнеборец.\r\n\t\"Протестираме срещу неглижирането и неразбирането на проблемите ни, както и несериозното отношение, което ръководството на МВР демонстрира към нас\", заяви на свой ред Илия Куманов, заместник-председател на СФСМВР.\r\n\tИсканията на служителите на МВР остават непроменени – увеличение на заплатите с минимум 15% със задна дата от 1 юли, както и приемане на изцяло нов Закон за МВР, в който да отразени предложенията на синдикатите за премахване на всички социални проблеми в министерството.", "date": "2017.09.13", "title": "МВР ще иска от кабинета \"значително увеличение\" на заплатите, но от 1 януари"}
{"url": "http://www.mediapool.bg/ruskiyat-kosmicheski-korab-soyuz-ms-06-uspeshno-izletya-ot-baikonur-news269162.html", "text": "Руският космически кораб \"Союз МС-06\" с един руснак и двама американци на борда успешно излетя в сряда сутринта от космодрума в Байконур.\r\n\tАпаратът се скачи с Международната космическа станция (МКС), където екипажът му ще проведе петмесечна мисия, съобщиха НАСА и Роскосмос.\r\n\tСлед проверка на херметичността на скачването, двамата американски астронавти Марк Ванде Хай и Джоузеф Акаба и руският космонавт Алесандър Мисуркин ще влязат в станцията. Мисията им ще продължи 167 дни. Те ще се присъединят в МКС към руския космонавт Сергей Рязански, астронавта от НАСА Ранди Бресник и италианеца Паоло Несполи, допълва ТАСС.", "date": "2017.09.13", "title": "Руският космически кораб \"Союз МС-06\" успешно излетя от Байконур"}
{"url": "http://www.mediapool.bg/uvolnenata-shefka-na-fonda-za-lechenie-na-detsa-shte-sadi-zdravnoto-ministerstvo-news269164.html", "text": "Уволнената преди ден ръководителка на Фонда за лечение на деца в чужбина д-р Тинка Троева ще заведе дело срещу здравното министерство. Това стана ясно от думите й в сряда пред БНТ.\r\n\tТроева е категорична, че случаят, за който е наказана с уволнение – изпращането на бебе в Германия за чернодробна трансплантация, е решен според правилата и отхвърли обвиненията за лични връзки с германската клиника.\r\n\t\"Не очаквах министерството и лично министърът на здравеопазването да стигне до тук, така че съм си потърсила адвокат и ще правя изявление само с негово съгласие. И след като обсъдя с него това, което казвам. Разбира се, че ще се защитавам, досега съм живяла почтен живот. Това, което каза министърът, мога да го оборя\", коментира тя.\r\n\tОсновната претенция на здравното министерство е, че въпросната трансплантация е можело да се извърши и в България. От обясненията на министерството и представители на Обществения съвет на фонда обаче се разбра, че макар и с цената на административни нарушения, Троева по-скоро е действала в интерес на детето.\r\n\tСлучаят поразително напомня казуса с нуждаещото се от бъбречна трансплантация в чужбина дете Байрям, чието заминаване беше забавено от здравното министерство в началото на годината заради спор дали може да се лекува у нас.\n\n\r\n\tСкандалът тогава коства поста на предишния директор на фонда Владимир Пилософ. След това фондът беше оглавен от Троева, която беше назначена през март при служебния здравен министър Илко Семерджиев.", "date": "2017.09.13", "title": "Уволнената шефка на Фонда за лечение на деца ще съди здравното министерство"}
{"url": "http://www.mediapool.bg/pozhar-na-smetishteto-v-simitli-zatrudni-dvizhenieto-po-e-79-news269166.html", "text": "Трафикът по главен път Е-79 бе затруднен в сряда сутринта от пожар на сметището в Симитли, предаде \"Фокус\".\r\n\tНа мястото бяха пратени два екипа на пожарната и високопроходима техника, които да потушат пламъците.\r\n\tОт пожарната в Благоевград призоваха шофьорите да карат внимателно в района, тъй като димът стигна до главния път.", "date": "2017.09.13", "title": "Пожар на сметището в Симитли затрудни движението по Е-79"}
{"url": "http://www.mediapool.bg/dzhimi-kartar-sasht-sa-po-skoro-oligarhiya-a-ne-demokratsiya-news269168.html", "text": "Бившият американски президент Джими Картър заяви, че Съединените щати са по-скоро олигархия, а не демокрация, и отправи остри критики към външната политика при управлението на президента Доналд Тръмп, съобщи Асошиейтед прес.\r\n\t \r\n\tКартър каза, че Тръмп трябва да преговаря открито със Северна Корея за мирен договор, вместо да сипе заплахи.\r\n\t \r\n\tБившият президент освен това смята, че няма надежда Тръмп да постигне успех като посредник в преговори за мир между Израел и палестинците. Той се отказа от отдавнашната американска позиция в подкрепа на решение с две държави на близкоизточния проблем, напомня АП.\n\n\r\n\t \r\n\tКартър направи това изявление пред неколкостотин свои поддръжници в неговия \"Картър център\" в Атланта, в Джорджия.\r\n\t \r\n\tБез да му бъде поискан, бившият президент даде следния съвет на сегашния: \"Поддържай мира, отстоявай човешките права и казвай истината\".", "date": "2017.09.13", "title": "Джими Картър: САЩ са по-скоро олигархия, а не демокрация"}
{"url": "http://www.mediapool.bg/vashington-poiska-rasha-tudei-da-deklarira-deinostta-si-news269169.html", "text": "Американското министерство на правосъдието поиска руската телевизия \"Ръша тудей\" (РТ) да спази закон, задължаващ всяка организация, представляваща чужда държава, да декларира дейността си пред властите в САЩ, съобщи Франс прес. \r\n\t \r\n\tС това искане отново се оказва натиск над медия, смятана от Вашингтон за пропаганден инструмент на Москва.\r\n\t \r\n\tАмериканският клон на руската обществена телевизия е получил писмо от министерството на правосъдието, което го уведомява за задължението да спази закона за регистрация на чуждестранни организации, каза пред АФП говорителката на РТ Анна Белкина.\n\n\r\n\tТози закон е приет през 1938 г. с цел да бъдат идентифицирани източниците на нацистка пропаганда в САЩ. Той изисква всяка организация, представляваща чужда страна, да декларира дейността си пред властите.\r\n\t \r\n\t\"РТ консултира адвокатите си, които проучват искането\", добави говорителката.\r\n\tГлавната редакторка на РТ Маргарита Симонян публикува декларация в сайта на телевизията, в която осъжда искането на министерството на правосъдието и заявява, че то е доказателство за \"войната\", която водят САЩ срещу руските медии.\r\n\t \r\n\tРТ често е обвинявана от Вашингтон, че е пропаганден орган на Кремъл, посочва АФП. \r\n\tРТ има емисии на английски, испански и арабски и официалното й предназначение е да предлага \"алтернативни гледни точки\" и да представя руската позиция на зрителите в чужбина, добавя АФП.", "date": "2017.09.13", "title": "Вашингтон поиска \"Ръша тудей\" да декларира дейността си"}
{"url": "http://www.mediapool.bg/i-rakovodstvoto-na-sofiyskiya-universitet-nyama-realna-predstava-za-finansite-mu-news269170.html", "text": "Дори и ръководството на Софийския университет \"Св. Климент Охридски\" няма реална представа за финансите му. Това заяви ректорът на висшето училище Анастас Герджиков пред бТВ.\r\n\tКоментарът му беше по повод системните проблеми, които Сметната палата открива във финансовите отчети на университета от 2012 г. насам. , тъй като не дава реална представа за финансовото състояние и имотите му. От думите на Герджиков стана ясно, че проблемът, който той определи като \"системен\", все още не е решен.\r\n\t\"Част от препоръките се повтарят периодично и те ни притесняват. Това не означава, че има нещо нередно във финансите на СУ, а че не можем да добием реална представа. Това важи не само за Сметната палата, но и за ректорското ръководство и деканите. Вече две години се опитваме да добием представа\", обясни ректорът.\r\n\tТой припомни, че основният проблем е липсата на връзка между централното счетоводство на университета и отделните звена. Първоначално ръководството се опитало да реши проблема като дава месечни отчети на деканите. Те обаче се правели \"едва ли не ръчно\". \"През последната година успяхме с усилия и мизерни средства да изградим електронна система за отчет, която работи от 2 месеца\", обясни ректорът. \"Освен това хората, свързани със счетоводната дейност напуснаха и ще бъдат сменени. Там трябва да има промяна. Не мога да обвинявам тези хора. Те са положили огромни усилия да се справят с мизерни средства\", добави Герджиков.\r\n\tРекторът на Софийския университет коментира и факта, че за поредна година в учебното заведение , което налага обявяването на допълнителен прием. Тази година незаетите бройки бяха 10% от отпуснатите от държавата. Герджиков припомни, че проблемът е от години, а основната причина е раздутият брой на първокурсниците през последните 20-ина година.\n\n\r\n\tВсе пак ситуацията се подобрявала, тъй като през тази година незаетите места били по-малко, а кандидатите повече. Тенденцията започнала да се обръща, след като правителството въведе допълнителни критерии за качество и резултати от обучението при определяне на броя на първокурсниците. Според Герджиков свиването на броя на местата в университетите трябва да продължи, за да има конкуренция между кандидатите. Освен това трябва да се върне специализацията на висшите училища и да не се позволява обучение по неспецифични специалности като български и литература в химико-технологичен университет или право в технически.", "date": "2017.09.13", "title": "И ръководството на Софийския университет няма реална представа за финансите му"}
{"url": "http://www.mediapool.bg/politiko-balgarskata-kraina-desnitsa-shte-raztarsi-bryuksel-news269171.html", "text": "притеснени от това, че при поемане на председателството на Съвета на ЕС от България януари, министрите от Обединени патриотище играят роля в ръководството на Съвета.\r\n\t \r\n\tАвторът Хари Купър пише, идерите на ОП са използвали расистка реторика към ромското малцинство в България, насилие за предотвратяване на влизането на мигранти в Европа и публично изразиха съмнение, че причинените от човека изменения на климата са проблем.\r\n\t \r\n\tМинистрите, назначени от ОП, ще председателстват в Съвета на ЕС институциите, занимаващи се с европейския единен пазар и екологичната политика. Правителството, те са част, ще води дебати по чувствителни теми, като се започне от преразглеждане на политиките за предоставяне на убежище до разходните приоритети на ЕС от 2021 г., \n\n\r\n\t \r\n\tЕдин лидер на ОП, вицепремиерът Валери Симеонов, веднъж публично описа ромите като \"свирепи маймуни\". Втори лидер, вицепремиерът Красимир Каракачанов, който като министър на отбраната ще участва в Съвета по външни работи на ЕС, заяви наскоро, че ЕС и НАТО трябва да спрат мигрантите да влязат в Европа \"със силата на оръжията, ако е необходимо\".\r\n\t \r\n\tТрети член на правителството, номиниран от ОП, министърът на околната среда Нено Димов, който ще ръководи Съвета по околна среда по време на председателството на България, заяви през 2015 г., че изменението на климата е \"въпрос повече на манипулация, отколкото за сериозна загриженост\".\r\n\t \r\n\tДлъжностни лица в Брюксел заявиха, че са дълбоко притеснени от важната роля, която лидерите от ОП скоро ще играят в делата на ЕС.\r\n\t \r\n\t\"Във време, когато (президентът на САЩ Доналд) Тръмп защитава нацистки симпатизанти, трябва да гарантираме председателството на Съвета  показва обединено, че няма място за фашистки идеи в Европейския съюз \", каза Ги Верхофстат, евродепутат и бивш белгийски премиер, който ръководи Алианса на Либерали и демократи за Европа, . Верхофстад заяви, че членовете на ЕП ще \"следят отблизо\" ОП.\r\n\t \r\n\tПопитан от  за реториката на ОП, комисарят по правосъдието Вера Юрова, която отговаря за насърчаването на интеграцията на ромските общности в Европа, заяви: \"Това е абсолютно неприемливо ... аз съм изнервена от тази ситуация.\"\r\n\t \r\n\tТя каза, че вече слядала дали в политиката на новото правителство към ромите има признаци на отстъпление и ще бъде в \"интензивни\" дискусии със София през следващите месеци.\r\n\t \r\n\tИзданието припомня, че докато крайнодесните партии не успяха да влязат във властта на други места в Европа тази година, \"Обединените патриоти\" са в коалиция с премиера Бойко Борисов, чиято партия ГЕРБ не успя да спечели парламентарно мнозинство на предсрочните избори през март.\r\n\t \r\n\tЖозеф Дол, който е лидер на Европейската народна партия (ЕНП), част от която е й ГЕРБ, по-рано определи \"Обединените патриоти\" като неприемлив коалиционен партньор, припомня изданието.\r\n\t \r\n\tТо пише, че в някои случаи лидерите на \"Обединените патриоти\" са превръщали националистическата си риторика в дела. По-рано тази година Симеонов и Каракачанов се присъединиха в барикадата на българо-турската граница, за да попречат на етническите турци да гласуват, припомня „Политико“.\r\n\t \r\n\t\"ВМРО е известна с това, че систематично пропагандира омраза срещу народите на съседните страни на Балканите, както и с антициганската си пропаганда\", се казва в доклад на Съвета на Комисията на Европа срещу расизма и нетолерантността.\r\n\t \r\n\tСъщият доклад описва ВМРО и Националния фронт за спасение на България (НФСБ), оглавяван от Симеонов, като \"ултранационалисти/фашисти\", а Волен Сидеров - лидерът на \"Атака\", която е третата партия в съюза ОП - като \"известен със своите открито расистки възгледи\".\r\n\t \r\n\tПри парламентарен дебат през 2014 г. Симеонов заяви, че ромската общност се е превърнала в \"озверели човекоподобни, изискващи право на заплати, без да полагат труд, изискващи помощи по болест, без да са болни, детски за деца, които играят с прасетата на улицата, и майчински помощи за жени с инстинкти на улични кучки\".\r\n\t \r\n\tПрез 2014 г. партията му агитираше заедно с ВМРО да бъдат разрушени незаконните ромски селища, а ромите да бъдат настанени в \"резервати\" и някои от тях да бъдат запазени като туристически атракции.\r\n\t \r\n\tНе бе минало много време от съставянето на правителството, когато трябваше да защитава двама свои колеги, след като в интернет се появиха снимки, на които те отправят нацистки поздрави, както и още един зам.-министър на вътрешните работи, задето нарече бежанците \"човекоподобни\".\r\n\t \r\n\t\"България няма нужда от необразовани бежанци... Те имат друга култура, друга религия, дори други всекидневни навици\", каза Симеонов пред Би Би Си.\r\n\t \r\n\tКато вицепремиер той сега оглавява национален съвет, отговарящ за интегрирането на етническите малцинства. Това по мнението на някои политици в ЕС е абсурд.\r\n\t \r\n\t\"Наистина е ужасно, че Валери Симеонов... може да бъде вицепремиер на страна от ЕС\", заяви Сорая Пост - шведска евродепутатка, която отговаря за проблемите на ромите в Европарламента.\r\n\t \r\n\tТя допълни, че назначаването на Симеонов за шеф на националния съвет е \"жестока и отвратителна шега\".\r\n\t \r\n\tКаракачанов и Симеонов са отказали да говорят пред изданието, но евродепутатът Ангел Джамбазки (ВМРО) посочил, че всички подобни твърдения трябва да бъдат доказани в съд.\r\n\t \r\n\t\"Уморих се да слушам всички тези глупави и празни обвинения, отправени от хора, които няма какво да кажат и затова излизат с клишета, за да скрият собствената си политическа незначителност. Обикновено такива изявления идват от хора, които имат слаби показатели като политици\", казва евродепутатът.\r\n\t \r\n\tБългарските министри ще бъдат въртени на шиш, най-вече от либералите и левоцентристките евродепутати, през януари 2018 г., когато присъстват на срещи на комисиите в Европарламента, за да обясняват приоритетите на българското председателство.\r\n\t \r\n\t\"В светлината на случващото се с Тръмп в глобален план времето на съмнението в расизма отдавна е отминало\", заяви Клод Мораес, председател на Комисията по граждански свободи, превосъдие и вътрешни работи в Европарламента.\r\n\t \r\n\tТой допълни, че Комисията и Парламентът ще \"наблюдават внимателно\", за да гарантират, че \"популизмът няма да надигне глава\" по време на българското председателство.\r\n\t \r\n\tДори така някои са по-малко притеснени, като твърдят, че въпреки твърдолинейната риторика, използвана от ОП, Борисов твърдо контролира правителството.\r\n\t \r\n\t\"Досега няма доказателство, че Борисов ще тръгне срещу европейската политика\", каза Елмар Брок, германски евродепутат десноцентрист, който доскоро Комисията по външни работи в .\r\n\t \r\n\tИ докато преди няколко години риториката на ОП за мигрантите и Турция бе разглеждана като нещо извън приетото, сега от коалицията намекват, че поне част от техните идеи са прегърнати от основните европейски политици.\r\n\t \r\n\t\"Питайте ги защо Меркел връща мигрантите в Афганистан, - каза Ангел Джамбазки. - Това знач, че сме били прави.\"", "date": "2017.09.13", "title": "\"Политико\": Българската крайна десница ще разтърси Брюксел"}
{"url": "http://www.mediapool.bg/ot-volya-sa-gotovi-da-preizdadat-knigata-na-anton-todorov-shaika-news269172.html", "text": "Лидерът на \"Воля\" Веселин Марешки прочете от парламентарната трибуна цитати от обложката на книгата на депутата от ГЕРБ Антон Тодоров и призова главния прокурор да заведе дела за написаното в нея. Той декларира готовност от \"Воля\" да спонсорират преиздаването на книгата.\r\n\t \r\n\tНе можах да се запозная с целия материал, а той е прелюбопитен, защото намерихме само една книга в цяла София, тиражът е свършил, ние между другото сме готови да спонсорираме преиздаването му, каза Веселин Марешки в сряда.\r\n\t \r\n\tСпоред него, ако това, което се твърди вътре, е вярно, тези хора не трябва да бъдат управляващи, а по затворите. Ако пък това не е истина, тогава имаме грубо наклеветяване, изопачаване на факти и използване на фалшиви документи, добави Марешки.\r\n\t \r\n\tВиждаме държава, управлявана по схемата трите тройки, коментира лидерът на \"Воля\" и ги изреди - трите прасета, тримата идиоти, тримата глупаци. Говорим само образно, някой да не се припознае, посочи той. По думите му депутатите от \"Воля\" някак си не се вписвали в тази среда.\r\n\t \n\n\r\n\tЗатова Марешки заяви, че е готов да напусне заместник-председателското място в Народното събрание, ако парламентът гласува увеличаване на минималната пенсия на 300 лева и направи малка крачка в борбата с картела, като създаде държавна верига от бензиностанции.\r\n\t \r\n\tДвете неща, ако ги гласуваме, веднага ще си изпълните мечтата да не ме виждате на заместник-председателското място, каза Марешки.", "date": "2017.09.13", "title": "От \"Воля\" са готови да преиздадат книгата на Антон Тодоров \"Шайка\""}
{"url": "http://www.mediapool.bg/pri-pozhara-krai-hisarya-sa-izgoreli-7-vili-i-3-navesa-news269173.html", "text": "При пожара във вилна зона \"Воден камък\" край Хисаря във вторник са изгорели напълно седем вили и три селскостопански навеса. Това съобщи говорителят на Регионалната противопожарна служба в Пловдив Цвятко Дешев, цитиран от БТА.\r\n\t \r\n\tОгънят е унищожил изцяло 10 дка лозе, 5 дка овошки и 130 дка площ със сухи треви и храсти. Пострадали няма, успешно са били евакуирани трима души, сред които и един инвалид.\r\n\t \r\n\tБлагодарение на бързата намеса на противопожарната служба са спасени 20 вили и 500 дка смесена гора.\r\n\t \r\n\tСигналът за пожара е бил подаден в 14,19 часа вчера, на място веднага са били изпратени 7 противопожарни екипа, два от които са останали там през цялата вечер, каза още Дешев. По думите му най-вероятната причина за пожара е човешка небрежност, което се разследва от РУ на МВР – Хисаря.", "date": "2017.09.13", "title": "При пожара край Хисаря са изгорели 7 вили и 3 навеса"}
{"url": "http://www.mediapool.bg/parlamentat-othvarli-ideyata-za-balgarski-kvoti-pri-targoviyata-s-hrani-news269174.html", "text": "Предложението на социалистите да се въведе задължителна квота за продажба на български храни в големите търговски вериги бе отхвърлена на първо четене в парламента в сряда.\r\n\tВнесеният от БСП проект на промени в Закона за храните предвиждаше в асортимента на хипермаркетите минимум 70 процента от млякото и млечните продукти да са млечни, делът на родните продукти при пресните плодове и зеленчуци да е 51 на сто, 25% - при месата и месните продукти, 50% - за пилешко месо и продукти, 75% - за вино и спиртни напитки. Предвиждаше се тези квоти да бъдат задължителни за търговските обекти или вериги с годишен оборот над 2 млн. лева.\r\n\tИдеята обаче получи само подкрепата на 102 депутати от БСП, ДПС и \"Воля\". \"Против\" гласуваха 19 народни представителитеа 90 се въздържаха и така промените бяха отхвърлени.\r\n\tАргументът на БСП за въвеждането на квотите беше, че така българските фермери ще получат шанс пред вносителите, голяма част от които се произвеждат в страни със значително по-високи субсидии. \"Виждате тези двойни стандарти, които са в Европа, които се доказват, и вие ги толерирате\", коментира депутатът и бивш икономически министър Драгомир Стойнев..\r\n\tВ становище по законопроекта обаче Министерството на земеделието и храните посочва, че държавите от ЕС не могат да приемат или запазват национални мерки, които създават пречки пред свободното движение на стоки, включително да не водят до дискриминация по отношение на храни от други страни членки. От ведомството изтъкват, че е разработен проект на нов Закон за храните, който е в процес на нотификация от ЕС.\r\n\tДепутатът от ГЕРБ Георги Станков обясни, че регулацията е невъзможна, тъй като е невъзможен контролът върху храните.\r\n\t\"Коя стока е българска предвид влагането на много компоненти в крайния продукт - част местни, част вносни. Инструментариумът за подкрепа на българското производство следва да е във вид, повишаващ конкурентоспособността на българския производител\", заяви Станков.\r\n\t\"По този законопроект имате отрицателни становища от всички възможни институции, включително и от браншовите организации\", заяви Делян Добрев от ГЕРБ, който съшо е бивш министър на икономиката. Той отбеляза, че никой в пленарната зала не е против българските производители, но цитира становище на месопреработвателите, че не се произвежда толкова българско месо, колкото БСП залага като квота.\r\n\t\"Министерството и браншовите организации ви казват, че законопроектът ви ще доведе до дефицит на стоки и по-високи цени\", обърна се Добрев към социалистите.\r\n\tЛидерът на партия \"Воля\" Веселин Марешки обяви противниците на квотите за отявлени врагове на българските производители и изрази становище, че фермерите няма да оставят празни щандовете в магазините и че трябвало да е \"изметат\" вносните стоки второ качество.", "date": "2017.09.13", "title": "Парламентът отхвърли идеята за български квоти при търговията с храни"}
{"url": "http://www.mediapool.bg/oranzheva-trevoga-poradi-loshoto-vreme-v-raioni-na-frantsiya-i-holandiya-news269175.html", "text": "Френската метеорологична служба обяви повишена - \"оранжева\", тревога в седем източни департамента от страната във връзка с опасност от наводнения след проливните дъждове в региона. Карта с точните данни е публикувана на сайта на ведомството.\r\n\t \r\n\tСиноптиците прогнозират, че опасното покачване на водите ще започне надвечер, към 18.00 местно време. Властите препоръчват жителите на департаментите от зоната на риска да обмислят внимателно маршрутите си и по възможност да не прекосяват водни прегради.\r\n\t \r\n\tПредпоследно - \"оранжево\", ниво на опасност заради буреносни ветрове е обявено в Холандия, съобщи Холандският кралски метеорологичен институт.\r\n\t\r\n\tЗаради лошото време летище \"Схипхол\" анулира вече близо 60 европейски полета. Има задръствания по някои магистрали; проблеми в пътната обстановка наложиха промени в графика на градския транспорт.\r\n\t \n\n\r\n\tГоворителят на летището Паул Вебер каза, че общо 75 полета са отменени днес заради намаления капацитет на пистите и че се очакват забавяния през целия ден.\r\n\t \r\n\tКралският метеорологичен институт предупреди, че по западните крайбрежни райони на Холандия ветровете може да достигнат до 120 км в час.\r\n\t \r\n\tСлужбата за контрол на трафика съобщи, че паднало от бурята дърво е блокирало движението по магистралата между Ротердам и Хага в сутрешните пикови часове.\r\n\tНяма данни за жертви, причинени от бурята.", "date": "2017.09.13", "title": "\"Оранжева\" тревога поради лошото време в райони на Франция и Холандия"}
{"url": "http://www.mediapool.bg/mareshki-darzhavata-se-upravlyava-po-shema-trite-praseta-trimata-idioti-i-trimata-glupatsi-news269176.html", "text": ", заяви лидерът на партия \"Воля\" и аптечен бос Веселин Марешки от парламентарната трибуна в сряда.\r\n\t\"Първите са събирателен образ на корупцията, на безхаберието, на довеждането на българските граждани до нищета и на всичко лошо, което се случва в държавата. Втората тройка, както самите управляващи наричат своите партньори, са тримата идиоти. Не казвам имена, да не се обиди някой – просто така си ги наричат в кулоарите. Тримата глупаци са събирателен образ на тези човечета, готови по всяко време и на всяко място, да излязат да наговорят всякакви глупости и да наклеветят всички – от министър-председателя до някоя партия или човек\", заяви още той, уточнявайки, че неговата партия не се вписва в тази среда.\r\n\tМарешки коментира и многократните  призиви към него да напусне зам.-председателството място в парламента като обяви условията, при които ще направи това.\r\n\t\"Днес обявих, че съм готов да го направя, ако бъдат изпълнени две условия веднага – днес, утре. Първо – да се вдигне минималната пенсия на 300 лева. И да се създаде държавна верига от бензиностанции. Ако управляващите изпълнят това и парламентът го гласува – ще напусна веднага поста си\", заяви той.", "date": "2017.09.13", "title": "Марешки : Държавата се управлява по схема \"Трите прасета, Тримата идиоти и Тримата глупаци\""}
{"url": "http://www.mediapool.bg/gerb-plaho-i-s-uslovnosti-vizhda-moskva-kato-zaplaha-za-bsp-tova-e-gruba-greshka-news269177.html", "text": "Макар и с уговорки управляващата партия ГЕРБ подкрепи плахо доклада за националната сигурност през миналата година, в който Русия е посочена като една от основните заплахи за България.\r\n\t \r\n\t\r\n\t \r\n\t\n\n\r\n\t \r\n\tНай-голямата опозиционна партия БСП традиционно заклейми доклада и го обяви за неадекватен и поредна грешка. В коалиционните партньори на ГЕРБ \"Обединените патриоти\" се стигна до очакван разнобой, след като от \"Атака\" в типичния си стил обявиха доклада за \"натовски глупости\".\r\n\t \r\n\tВ доклада са посочени като опасност и \"опитите на чужди държави за формиране на обществено мнение, чрез дезинформация, пропагандни кампании, медийна манипулация, използване на социалните мрежи за лансиране на подвеждаща информация, финансиране на партии и популистки организаци\", както и мигрантската криза и войната в Сирия.\r\n\t \r\n\t\r\n\t \r\n\tЦветанов заяви в сряда, че той все още не е прочел доклада в детайли, тъй като все още не е разглеждан в парламентарните комисии.\r\n\t \r\n\t\r\n\t \r\n\tПо думите му докладът \"по никакъв начин не създават предпоставка за противопоставяне\". \r\n\t \r\n\tв доклада  анексирането на Крим, изострените отношения между ЕС, Русия, НАТО и за информационната война, която се води, а тя винаги е свързана и с предпоставките за много фалшиви \r\n\t \r\n\t,  Цветанов.\r\n\t \r\n\t, допълни той.\r\n\t \r\n\tКрасимир Велчев/ГЕРБ/, съпредседател на парламентарната група за приятелство с Руската федерация, .\r\n\t \r\n\t\r\n\t \r\n\tВелчев подчерта, че управляващите правят разлика между политиците и обикновените руснаци.\r\n\t \r\n\t \r\n\t \r\n\t\"Чудесен доклад, руснаците в Бяла не пият и не пушат\"\r\n\t \r\n\tДепутатът от ГЕРБ Антон Тодоров от своя страна посочи, че докладът за състоянието на националната сигурност няма да навреди на отношенията между България и Русия.\r\n\t \r\n\t, коментира Тодоров, цитиран от \"Фокус\".\r\n\t \r\n\tПопитан дали заради този доклад няма да се обтегнат отношенията ни с Русия, той отговори отрицателно и даде за пример това, че с всяка година руските туристи у нас се увеличават с 15-20% .\r\n\t \r\n\t каза още Антон Тодоров.\r\n\t \r\n\tРазнобой в \"Обединените патриоти\"\r\n\t \r\n\tокладът отразява вярно заплахите в региона и фактора \"Русия\" в тази посока.\r\n\t \r\n\t\r\n\t \r\n\tНа второ място правителството отбелязва изостряне на отношенията между Русия с НАТО и ЕС, а това налага също извода за повишена опасност за сигурността ни. Третата констатация в доклад са засилените опити на Русия да формира сфери на влияние, в т.ч и у  чрез различни икономически, политически и културни средства.\r\n\t \r\n\t,  \r\n\t \r\n\tМихов припомни, че правителството ясно е формулирало стъпките в програмата си за управление - засилване на отбранителната способност, увеличаване на бюджета за отбрана и боеспособност на БА и всички други елементи, които гарантират националната сигурност.\r\n\t \r\n\tКолегата му от \"Атака\" Станислав Станилов, която е част от \"Обединени патриоти\", обаче определи констатациите в доклада за Русия като натовски \r\n\t \r\n\tБСП – както обикновено\r\n\t \r\n\tСпоред Антон Кутев от БСП, съпредседател на групата за приятелство с Русия, \r\n\t \r\n\t\r\n\t \r\n\tСпоред него политиците трябва еднакво добре да говорят и руски, и английски.\r\n\t \r\n\tКутев , че страната ни би могла да поддържа добри отношения с Москва и това не означава отказ от евроатлантическата посока.\r\n\t \r\n\t\r\n\t \r\n\tСпоред депутата казаното в доклада няма да утежни отношенията между София и Москва, но за пореден път, ще покажем неадекватност.\r\n\t \r\n\tЛидерът на ДПС Мустафа Карадайъ от своя страна посочи, че", "date": "2017.09.13", "title": "ГЕРБ плахо и с условности вижда Москва като заплаха, за БСП това е \"груба грешка\""}
{"url": "http://www.mediapool.bg/avstriya-shte-ekstradira-v-rusiya-predpolagaem-glavatar-na-prestapna-grupirovka-news269178.html", "text": "Австрийският министър на правосъдието Волфганг Брандщетер одобри решенията на съдебни инстанции да бъде екстрадиран от Австрия в Русия руският гражданин Аслан Гагиев с прякор Джако, предполагаем главатар на престъпна групировка. Това съобщи ТАСС, цитирайки Кристина Залцборн, говорителка на наказателния съд на провинция Виена.\r\n\t \r\n\tВчера Върховният съд във Виена потвърди първоначалното решение за екстрадиция на Гагиев. Той бе задържан във Виена през януари 2015 г. с международна заповед на Интерпол.\r\n\t \r\n\tУ него бе открит фалшив български паспорт. Българските власти го издирват за фалшифициране и използване на официални български документи.\r\n\t \n\n\r\n\tРуското правосъдие го обвинява в създаване на престъпна група, убийства и организиране на убийства.", "date": "2017.09.13", "title": "Австрия ще екстрадира в Русия предполагаем главатар на престъпна групировка"}
{"url": "http://www.mediapool.bg/osem-afganistantsi-byaha-deportirani-ot-germaniya-news269179.html", "text": "Осем афганистански кандидати за убежище, депортирани от Германия, пристигнаха днес на международното летище в Кабул, съобщи ДПА.\r\n\t \r\n\tТова е първата вълна депортации от германския град Дюселдорф, след като при нападение с камион бомба край германското посолство в Кабул през май загинаха 150 души и бяха ранени над 300.\r\n\t \r\n\tСлед атаката германските власти ограничиха депортаците в Афганистан до три групи: лица, заподозрени в тероризъм от службите за сигурност, престъпници и лица, които са отказали да удостоверят самоличността си по надлежния ред.\r\n\t \r\n\tСред днешната група депортирани има поне трима криминално проявени, съобщи на летището Мохамад Асиф Абаси, представител на министерството по въпросите на бежанците и репатрираните.\r\n\t \r\n\tРиза Ризаи, 40-годишен кандидат за убежище, родом от централната провинция Дайкунди, е прекарал две години и осем месеца в затвор, след като съпругата му го обвинила, че й е нанесъл побой. Това станало само 40 дни, след като пристигнали в Мюнхен.\r\n\t \n\n\r\n\tМохамад Джамшеди, 20-годишен кандидат за убежище от централната провинция Газни, казва, че не му е обяснено защо е върнат в Афганистан. Той е прекарал известно време в затвор в Германия, но не казва какво престъпление е извършил, нито колко време е лежал.", "date": "2017.09.13", "title": "Осем афганистанци бяха депортирани от Германия"}
{"url": "http://www.mediapool.bg/prez-noemvri-tragvat-pomoshtite-za-listvane-na-borsata-na-malki-firmi-news269180.html", "text": "През ноември Министерството на икономиката ще стартира ваучерната схема за подпомагане на листването на български малки и средни предприятия на фондовата борса. Общият бюджет за подкрепа на фирмите при излизането им на финансовия пазар е близо 4 млн. лева, като едно дружество може да получи максимум 50 хил. лв.\r\n\tТова съобщиха от икономическото ведомство в сряда след среща между зам.-министъра на икономиката Александър Манолев, изпълнителния директор на Българската фондова борса Васил Големански и представители на Оперативната програма \"Иновации и конкурентоспособност\" (ОПИК), която ще отпусне средствата, и на Изпълнителната агенция за насърчаване на малките и средните предприятия..\r\n\tИнициативата за подпомагане листването на малките фирми на борсата бе подета от депутата от ГЕРБ и бивш министър на икономиката и енергетиката Делян Добрев.\r\n\tМанолев обяснил, че по схемата ще се покриват разходи на фирмите по подготовката им за емитиране на ценни книжа и първичното им предлагане на фондовата борса. Идеята е така те да получат алтернатива на познатите вече грантово финансиране и инструменти за финансов инженеринг от еврофондовете.\r\n\tЧрез новата процедура компаниите ще получат възможност да наберат допълнителен частен капитал на базата на реалния си потенциал за развитие, оценен от независими инвеститори, който те ще могат да използват за инвестиции в разширяване на дейността си. \"Не на последно място, се очаква и положителен ефект от оптимизирането на оперативните процеси в резултат от преобразуването на предприятията в публични дружества\", е подчертал Александър Манолев.\r\n\tУчастниците в срещата са се обединили около мнението, че у нас капиталовият пазар има потенциал да реализира очакваните по-големи обороти и да изиграе ролята на своеобразен мост между българските малки и средни предприятия и потенциалните инвеститори, допълват от ведомството.\r\n\tМанолев посочва, че ако процедурата се окаже успешна, има готовност за удължаване на срока и финансирането на схемата. По думите му най-важното е, че българските предприятия, чрез увеличението на капитала си, ще получат свеж финансов ресурс, за да растат по-бързо, а това ще доведе и до по-висок икономически растеж на страната.\r\n\tОбщият индикативен бюджет на ваучерната схема за предоставяне на услуги за емитиране на ценни книжа на капиталовите пазари възлиза на 3 911 660 лева (2 000 000 евро).\r\n\t Финансирането по схемата ще се осъществява посредством предоставянето на ваучери на стойност 50 000 лева, като бенефициент ще бъде агенцията за малки и средни предприятия. Тя ще набира заявленията за получаване на ваучер и ще ги разглежда по реда на постъпването им.\r\n\tКомпаниите, които подадат заявления след като финансовият ресурс по схемата е изчерпан ще бъдат включени в \"резервен списък\". На одобрените предприятия ще бъде даден срок за реализиране на намерението им за излизане на фондовата борса и в случай, че не го спазят, техният ваучер ще бъде пренасочен към някоя от компаниите включени в резервния списък, обясниха от икономическото министерство.", "date": "2017.09.13", "title": "През ноември тръгват помощите за листване на борсата на малки фирми"}
{"url": "http://www.mediapool.bg/zhertvite-na-uragana-irma-vav-florida-narasnaha-na-12-obshto-sa-55-news269184.html", "text": "Властите във Флорида съобщиха, че загиналите от урагана Ирма в щата са 12, предаде Асошиейтед прес. Общо във всички опустошени от урагана райони те са 55.\r\n\t \r\n\tГоворител на губернатора на Флорида каза, че шестима души са загинали в автомобилни катастрофи, четирима са участвали в подготовка за връхлитането на урагана, един е бил ударен от ток и един е получил сърдечен удар.\r\n\t \r\n\t37 души са убити от урагана в Карибите, четирима в щата Южна Каролина и двама в Джорджия, добавя АП.\r\n\t \r\n\tПетима възрастни хора, живеещи в старчески дом във Флорида, в който след преминаването на урагана Ирма няма ток, са починали, предадоха световните агенции по-късно в сряда като се позоваха на Барбара Шарийф, кмет на окръг Броуорд.\n\n\r\n\t\r\n\tСпасителни екипи са започнали евакуацията на 120-те обитатели на старческия дом. Те са евакуирани заради силната горещина в сградата и липсата на електроснабдяване.\r\n\t \r\n\tТрима човека са починали в старческия дом, а двама - в болница, след като са били евакуирани. Засега причините за смъртта им не се съобщават. Но ако властите свържат тези смъртни случаи с преминаването на Ирма, то жертвите на урагана в САЩ ще станат 17.\r\n\t \r\n\tОколо 5 милиона потребители, или около 10 милиона души, все още са без ток в щатите Флорида, Джорджия, Северна и Южна Каролина след преминаването на Ирма, предаде Ройтерс.\r\n\t \r\n\tАгенцията отбелязва, че пикът на кризата с електроснабдяването е бил в понеделник. Тогава без ток са били над 7,8 милиона потребители.\r\n\t \r\n\tЕдна от главните магистрали, свързващи Флорида с останалата част на страната, пък може да бъде затворена заради наводнение, причинено от Ирма, предаде Асошиейтед прес. Нивото на водата в река Санта Фе, която преминава под мост на междущатската магистрала 75, бързо се покачва и тя може да залее пътя. Ако магистралата бъде затворена, това ще попречи на завръщането на евакуирани хора по домовете им.", "date": "2017.09.13", "title": "Жертвите на урагана Ирма във Флорида нараснаха на 12, общо са 55"}
{"url": "http://www.mediapool.bg/redno-beshe-noviyat-vss-da-izbere-shef-na-vas-obyavi-prezidentat-news269192.html", "text": "\"От чисто процедурна гледна точка\" редно беше новият състав на Висшия съдебен съвет (ВСС) да избере следващия председател на Върховния административен съд (ВАС). Това обяви в сряда президентът Румен Радев пред Нова телевизия.\r\n\tПопитан дали все пак ще подпише указ за назначаването на избрания от ВСС в понеделник съдия Георги Чолаков, държавният глава отговори: \"В момента проучвам въпроса, това е много важен въпрос и трябва време за неговото решаване.\"\r\n\tНяколко часа по-рано от \"Правосъдие за всеки\" го призоваха да откаже да назначи наследника на Георги Колев, предложен му от ВСС. Като причина неправителствената организация посочи, че процедурата за ключовия избор е била \"непрозрачна, немотивирана и изпълнена с огромно съмнение за външен натиск\".\r\n\tОт \"Правосъдие за всеки припомниха, че лично настоящият шеф на ВАС Георги Колев издигна кандидатурата на Чолаков, която впоследствие бе подкрепена на Пленума на съда през юни.\r\n\t\"След това – пак по лично негово настояване, ВСС промени сроковете за номинациите и избора, така че да съвпаднат с мандата на сегашния му състав. Накрая – пак по негово настояване и в нарушение на духа и смисъла на Закона (за съдебната власт – бел.ред.), Общото събрание на съдиите от ВАС проведе гласуване, за да подкрепи един от кандидатите. Тези факти говорят достатъчно красноречиво, че това бе една дирижирана и опорочена процедура, напълно неприемлива за обществото\", заявяват от \"Правосъдие за всеки\".\r\n\tВ позицията се казва още, че стремежът на \"точно този силно зависим и вече достатъчно компрометиран като авторитет състав на Висшия съдебен съвет\" да проведе конкурса издава желание да бъде назначен \"правилният кандидат\".\r\n\t\"С така проведената процедура по избора останаха тежки съмнения за политическа намеса, нерегламентирано влияние и прокурорска целесъобразност в избора на председател на съда, който трябва да охранява правата и законните интереси на гражданите от евентуален властови произвол. Тези съмнения се засилиха от още един факт – явното пренебрегване в дискусията по кандидатурите на реалната оценка на професионалните и нравствени качества на двамата издигнати кандидати, както и на техния стаж като съдии в съответния съд и система\", допълват от \"Правосъдие за всеки\".\r\n\tОрганизацията визира стажа на опонета на Чолаков – Соня Янкулова, която е съдия във ВАС от неговото създаване, докато той е преминал през няколко различни съдилища с прекъсвания, в които е работил като адвокат и нотариус.\r\n\t\"Вие сте държавен глава и сте призван да бъдете безпристрастен арбитър между властите, когато упражнявате правомощията си и да извършвате самостоятелна преценка на фактите и обстоятелствата, когато действате в условията на обвързана компетентност, както е в случая с назначаването на председател на ВАС. Вие имате право да откажете да подпишете указ за назначаването, когато не сте лично убеден, че е проведен честен, независим, състезателен и професионален избор за толкова важен пост в съдебната система. Вие, като обединител на нацията, дори сте длъжен да откажете, ако имате и най-малките съмнения в почтеността и убедителността на този избор, от гледна точка на обществото\", завършва призивът към Румен Радев.", "date": "2017.09.13", "title": "Редно беше новият ВСС да избере шеф на ВАС, обяви президентът"}
{"url": "http://www.mediapool.bg/myusyulmanka-stana-parvata-zhena-prezident-na-singapur-news269199.html", "text": "Мюсюлманка от малайското малцинство стана първата жена президент на Сингапур, но събитието беше помрачено от критики за протичането на изборите, съобщиха Ройтерс и Франс прес.\r\n\t\r\n\tХалима Якоб, бивша председателка на парламента, зае автоматично президентския пост, след като двамата й потенциални съперници бяха елиминирани от надпреварата, защото не отговаряха на критериите.\r\n\t \r\n\tЕдин от тях предвижда кандидатите, идващи от частния сектор, да са ръководили най-малко три години компания с капитал от минимум 500 милиона сингапурски долара /310 милиона евро/. Нито един от съперниците на Якоб - Салех Марикан и Фарид Хан, не отговаряха на това изискване и избирателната комисия обяви бившата председателка на парламента за победител, без да са проведени избори.\r\n\t \r\n\tШейсет и три годишната Халима Якоб, която е мюсюлманка и ходи със забрадка, беше избрана за председател на парламента през 2013 г., а през август подаде оставка, за да участва в президентската надпревара.\r\n\t \n\n\r\n\tСъщо за първи път в историята на Сингапур президентският пост се поема от представител на малайската общност в резултат на конституционна реформа от миналата година, целяща да гарантира достъпа на различните етнически общности до висшия държавен пост.\r\n\t \r\n\tИзбирането на Халима Якоб предизвика критики и подигравки в социалните мрежи, отбелязва АФП. \"Избрана без избори, що за шега\", написа един потребител в страницата си във Фейсбук. \"Оттук нататък ще я наричам привилегированата президентка\", посочи друг.", "date": "2017.09.13", "title": "Мюсюлманка стана първата жена президент на Сингапур"}
{"url": "http://www.mediapool.bg/yunker-prizova-bulgaria-i-rumaniya-vednaga-da-badat-prieti-v-shengen-news269200.html", "text": "Три ключови послания в полза на България отправи председателят на Европейската комисия Жан Клод Юнкер по време на годишната си реч за състоянието на съюза в сряда. Юнкер каза, че е крайно време страната да влезе в Шенген, че трябва да се създаде помощен инструмент за държавите извън еврозоната, за да се присъединят към нея. Той се обяви и срещу спорната идея за \"Европа на две скорости“.\r\n\tНа първо място, Юнкер призова държавите членки незабавно да отворят вратите на Шенген за България и Румъния.\r\n\tЕвропейските институции периодично призовават за приемането на двете страни в Шенген, тъй като те са изпълнили техническите условия за членство, но някои страни все още имат резерви заради пропуски на двете страни в борбата с корупцията и организираната престъпност.\r\n\t\"Ако искаме да засилим защитата на външните си граници, трябва да отворим Шенгенското пространство за България и Румъния незабавно. Трябва да позволим и Хърватия да стане пълноправен член на Шенген, след като изпълни критериите“, заяви Юнкер. Той се обяви за разширяване на еврозоната.\r\n\t\"Ако искаме еврото да обединява вместо да разделя нашия континент, то трябва да е повече от валута на избрана група от държави. Еврото трябва да бъде общата валута на целия Европейски съюз“, посочи председателят на ЕК.\r\n\tВ тази връзка той заяви, че всички държави, които желаят да се присъединят към еврото, трябва да имат възможност да го направят.\n\n\r\n\t\"Затова предлагам да се създаде \"инструмент за присъединяване към еврото“, който да предлага техническа и дори финансова помощ“, каза още Юнкер, което бе и второто важно негово послание, засягащо България.\r\n\tПредседателят на ЕК не даде подробности как може да изглежда евентуалният предприсъединителен инструмент. България е сред страните, които желаят да се присъединят към еврозоната и изпълняват всички числови критерии, записани в договорите. В същото време в политически план лидерите на ЕС все още не дават \"зелена светлина“ на София дори за присъединяване на лева към \"предверието“ на еврозоната – Валутно-курсовия механизъм II (ERM II), защото са притеснени, че страната все още е твърде далеч по доходи и цени от стандартите в еврозоната.\r\n\tПредседателят на ЕК спомена още, че всички държави членки трябва да бъдат насърчени да се присъединят към банковия съюз, чието пълно окомплектоване е спешен въпрос.\r\n\tШефът на ЕК се обяви и против противоречивата идея за \"Европа на две скорости“, срещу която България е твърдо против.\r\n\t\"Европа се простира от Виго до Варна, от Испания до България. Европа има два бели дроба, единият на изток, другият на запад , и ако не диша с двата едновременно, би се задушила“, каза президентът на ЕК.\r\n\tШефът на ЕК намекна и за приноса на България за удържането на мигрантския поток. Той изтъкна, че днес европейските граници се защитават по-ефективно, защото 1700 служители на новата европейска погранична служба вече подпомагат своите колеги, на брой около 100 000, от националните гранични власти на държави като Гърция, Италия, България и Испания.\r\n\tРедица български политици – и от ГЕРБ, и от БСП, заявиха задоволството си от речта на председателя на ЕК, особено от посланията му, свързани с България.\r\n\t\"Изключително съм доволен, че България бе споменавана толкова често в изказването на председателя на ЕК и то в положителна светлина. Усилията ни не са били напразни“, заяви президентът на Партията на европейските социалисти Сергей Станишев веднага след като председателят на Европейската комисия Жан-Клод Юнкер приключи речта си пред парламента в Страсбург.\r\n\t\"Срещите ми като президент на ПЕС с Жан-Клод, както и разговорите на премиера Борисов очевидно имат своя положителен ефект. Когато се действа с обединени усилия в името на национални цели като приемането на България в еврозоната и в Шенгенското пространство, това дава резултати“, добави Станишев.\r\n\tПо думите му неслучайно президентът на ЕК е описал съюза като свързващ \"Европа от Виго (Испания) до Варна“, а не е използвал някой по-източен град в друга държава. \"Това означава, че ние сме в дневния ред и това трябва да го използваме в максимална степен по времето на българското председателство на съюза“, добави Станишев.\r\n\tКолегата му от БСП Кристиян Вигенин пък призова правителството да постави по-сериозно въпроса за Шенген, така че България и Румъния да станат част от общото пространство преди началото на българското председателство на Съвета на ЕС.\r\n\tСпоред председателя на парламентарната комисия по външна политика Джема Грозданова България има шансове да бъде допусната в Шенген по време на австрийското председателство, макар Виена да е сред държавите, които най-упорито блокират българското членство там.\r\n\t\"Моето предположение е, че след нашето председателство на Съвета на ЕС има ясна перспектива за нас да влезем в Шенген, заедно с Румъния, тоест за мен е реалистично това да стане по време на австрийското председателство“, каза Грозданова.", "date": "2017.09.13", "title": "Юнкер призова България и Румъния веднага да бъдат приети в Шенген"}
{"url": "http://www.mediapool.bg/nzok-shte-priklyuchi-godinata-s-defitsit-ot-35-mln-leva-news269161.html", "text": "Националната здравноосигурителна каса (НЗОК) ще приключи годината с дефицит от около 35 млн. лева, което ще наложи прехвърляне на плащания в следващата година, каквато е практиката през последните няколко години. Това показват разчетите в доклад на председателя на Надзорния съвет на касата и зам.-министър на финансите Кирил Ананиев, който беше приет на заседанието на съвета в сряда.\r\n\tИ тази година най-голям ще бъде преразходът за лекарства (213 млн. лева над планираното), поради което ръководството на касата пак подготвя екшън план за ограничаването му. Този път мерките предвиждат да се наблюдават лекарите, които изписват най-скъпите протоколи за лечение, болниците с най-високи разходи за лекарства, да се идентифицират лекарствата, генериращи най-големи разходи и те да бъдат обект на допълнителни проверки.\r\n\tРазчетите на Ананиев показват, че разходите на касата се очертава да бъдат с 476 млн. лева над планираното. Когато обаче от тях се приспадне оперативния резерв от 341 млн. лева, който всяка година се разпределя за перата с най-голям преразход, както и очакваните 100 млн. лева преизпълнение на приходите от здравни вноски, в крайна сметка дефицитът ще бъде стопен до 35 млн. лева.\r\n\tВ сряда Надзорният съвет на НЗОК е взел решение да освободи първия транш от резерва на касата в размер на 42.6 млн. лв., който е предназначен за текущо разплащане с аптеките.\r\n\tИ тази година най-голям е преразходът за лекарства (213 млн.) и за болничната помощ (219 млн.), като и двете пера ще бъдат субсидирани с пари от резерва. При лекарствата недостигът за медикаментите за домашно лечение се очертава да е в размер на 171.5 млн. лв., а при онкомедикаментите – 42.3 млн. лева.\n\n\r\n\tДо голяма степен преразходът за лекарствата е очакван, тъй като в бюджета за тази година бяха заложени по-малки разходи от реално изразходваното през миналата година с идеята, че отново част от дефицита ще се покрие с пари от резерва.\r\n\t“Нито един български гражданин няма да остане без лечение. Ние като институция предприемаме всичко необходимо, за да бъде осигурено нормално протичане на лечебния процес. Не можем да не отчетем обаче, че има теч в харчовете и трябва да установим откъде идва той“, коментира в сряда Ананиев.\r\n\tКасата обмисля също така занапред отстъпките за лекарствата, които й дават фармацевтичните фирми да зависят и от индикациите, за които те се прилагат. Това се отнася за случаите, когато един медикамент се прилага за лечение на повече от едно заболяване, като според касата отстъпката трябва да е обвързана с разхода, който се генерира за всяка една от диагнозите.\r\n\t\r\n\tНа този фон става ясно, че преговорите за отстъпки на лекарствата за 2018 година са пред провал именно заради промените, които касата обмисля.\r\n\tОт Асоциацията на научноизследователските фармацевтични производители (ARPharM), обединяваща големите световни фармацевтични компании, припомниха, че тази година на фона на най-ниските цени на лекарствата в Европа у нас ще дадат 130 млн. лева допълнителни отстъпки на касата. Те обаче посочват, че нуждата от адекватно бюджетиране не може да бъде пренебрегвана или оправдавана с твърдения за недостатъчен контрол.\r\n\t“Плащанията на НЗОК за лекарства нарастват поради обективни причини – застаряващо население, повишена заболеваемост, но и удължена преживяемост в резултат на достиженията на медицината и навлизането на нови технологии. Зад сухите цифри стоят излекувани пациенти и спасени животи, на които институциите би трябвало по-често да обръщат внимание. От началото на 2016 г. нови лекарствени терапии се заплащат от НЗОК само след положителна оценка на здравните технологии и след предоставяне на отстъпка в полза на НЗОК – подход, който не се прилага по отношение на други медицински услуги, медицински изделия и технологии“, се казва в позицията на ARPharM.\r\n\t“Договарянето на отстъпки между НЗОК и компаниите за 2018 г. вече е в ход. През последните месеци ARPharM участва в редица срещи с институциите с цел определяне на правилата, по които ще се провежда това договаряне, но те и до момента не са ясни. Опасността договорите за отстъпки за 2018 г. да не бъдат подписани в необходимия срок става все по-голяма, в резултат на което е възможно НЗОК да не получи компенсация за направени разходи за лекарства през следващата година. Под въпрос е и дали новите терапии в областта на онкология, хематология, белодробна фиброза, кардиология, ендокринология, ревматология и неврология, оценени като нужни за българските пациенти, ще стигнат до тях“, предупреждават компаниите.\r\n\tТе посочват, че поддържането на програми за компенсиране на доплащането от пациент чрез отстъпки от цената, която вече е сред най-ниските в ЕС, към търговците на едро и дребно, става все по-трудно поради засилващия се износ на тези продукти. Ниските цени водят до недостиг на лекарства, поради което е възможно преосмислянето на предоставянето на отстъпки от страна на компаниите и увеличение на доплащането на пациенти за лекарства, което и към момента е най-високото в ЕС, близо 50%.", "date": "2017.09.13", "title": "НЗОК ще приключи годината с дефицит от 35 млн. лева"}
{"url": "http://www.mediapool.bg/polskiyat-ministar-na-otbranata-zapodozryan-vav-vrazki-s-ruskoto-razuznavane-news269201.html", "text": "Основната опозиционна сила в Полша поиска министърът на отбраната Антони Мачеревич да бъде отстранен от длъжност заради твърдения, че е тайно свързан с руското военно разузнаване, предаде Асошиейтед прес.\r\n\t \r\n\tБожена Каминска от партия \"Гражданска платформа\" заяви, че депутатите от нейната формация са силно обезпокоени от медийни твърдения, които неотдавна бяха подсилени от книга на разследващия журналист Томаш Пиатек \"Мачеревич и тайните му\".\r\n\t \r\n\tПиатек описва предполагаеми връзки на министъра на отбраната с разузнавач от времето на комунизма, както и с американски лобист, който според автора е косвено свързан с руския президент Владимир Путин.\r\n\t \r\n\tАко тези твърдения са верни, това ще е вредно за сигурността на Полша, каза Каминска. Тя съобщи, че партията й призовава премиера Беата Шидло да отстрани временно от длъжност Мачеревич докато се проверяват тези сигнали.", "date": "2017.09.13", "title": "Полският министър на отбраната заподозрян във връзки с руското разузнаване"}
{"url": "http://www.mediapool.bg/evropeiskiyat-parlament-iska-po-strikten-kontrol-varhu-iznosa-na-orazhiya-ot-es-news269198.html", "text": "Европейският парламент иска да бъде създаден надзорен орган на европейско ниво за контрол над въоръжението и да бъде въведен механизъм за санкции на държавите членки, които не изпълняват общата позиция на ЕС за износ на оръжия.\r\n\t \r\n\tВ сряда европейските депутати приеха резолюция, в която критикуват държавите членки за нарушения на общата система за контрол и вземането на несъвместими решения за износа на оръжия. Освен това те отбелязват, че само 20 държави членки са докладвали изцяло своя износ на оръжия.\r\n\t \r\n\tЕвродепутатите настояват да бъдат разширени критериите за износ на оръжия, като държавите членки да бъдат задължени да взимат под внимание риска от корупция.\n\n\r\n\t \r\n\tОсвен това те искат да се увеличи прозрачността при докладването на износ на оръжия и да се предоставя повече и по-навременна информация за лицензиите за износ. Според тях трябва ефективен контрол, за да се предотврати повторен износ към неоторизирани крайни потребители.\r\n\t \r\n\tОсвен това те искат въоръжените дронове да бъдат включени в списъците на контролирани оръжия.\r\n\t \r\n\tЕвродепутатите подчертават, че износът за Саудитска Арабия нарушава общата позиция на ЕС. Те повтарят призива на Европейския парламент към върховния представител на ЕС по външната политика Федерика Могерини за налагане на оръжейно ембарго на Саудитска Арабия.\r\n\t \r\n\t\"Трябва да затегнем контрола по износа на оръжия. ЕС не трябва да си затваря очите, когато европейски оръжия се използват за цели, които не съответстват на собствените ни правила. Искаме някои промени: по-добър контрол, санкции за страните, които нарушават правилата, и г-жа Могерини да поеме инициативата за налагане на оръжейно ембарго, когато това е необходимо“, коментира докладчикът на парламента Бодил Валеро (Зелените, Швеция).\r\n\t \r\n\tДържавите членки от ЕС28 са вторият най-голям износител на оръжия (26% от глобалния износ) след САЩ (33%) и преди Русия (23%). Близкият Изток е най-големият потребител на изнасяното оръжие от ЕС през 2015 г.\r\n\t \r\n\tОбщата позиция на ЕС за износа на оръжия е единственото задължително правно споразумение в региона по въпросите на износа на конвенционални оръжия. Тя изброява осем критерия, които държавите членки трябва да прилагат, когато взимат решения относно даването на лицензия за износ на оръжия.\r\n\t \r\n\tСред критериите са изпълнението на международни задължения и ангажименти, особено санкции или съобразяване с правата на човека и международното хуманитарно право в съответната държава, получаваща оръжията, припомнят от пресцентъра на Европейския парламент.", "date": "2017.09.13", "title": "Европейският парламент иска по-стриктен контрол върху износа на оръжия от ЕС"}
{"url": "http://www.mediapool.bg/razsledvat-dali-maikal-flin-kato-savetnik-na-tramp-e-reklamiral-proekt-s-rusiya-news269202.html", "text": "Американски конгресмени от Демократическата партия разследват дали генералът от запаса Майкъл Флин е рекламирал тайно американо-руски проект за изграждане на десетки ядрени реактори в Близкия изток, след като е бил назначен от президента Доналд Тръмп за негов съветник по въпросите на националната сигурност, предаде Ройтерс.\r\n\t\r\n\tЧленовете на Камарата на представителите в Конгрес на САЩ Илайджа Къмингс и Елиът Енджъл разпространиха в сряда открито писмо, в което казват, че американският народ заслужава да научи дали генерал Флин тайно е съдействал за частните интереси на компании, докато е бил съветник на Тръмп.\r\n\t \r\n\tДвамата конгресмени искат още адвокатът на Флин и изпълнителните директори на компаниите, замесени в проекта, да предоставят \"цялата комуникация\", която са имали с Флин и други представители на американската администрация по време на предизборната кампания през 2016 г., по време на периода след избирането на Тръмп за президент и по времето, когато Флин беше съветник на президента.\r\n\t \r\n\tПроектът, който се твърди, че е бил рекламиран от Флин, предвиждал изграждането на 40 ядрени реактора из целия Близък изток, които трябвало да захранят регионалната енергийна мрежа. Реакторите трябвало да бъдат по такава технология, която да не позволява те да бъдат използвани за производството на гориво за ядрени оръжия.\r\n\t \n\n\r\n\tДвамата конгресмени, изнесли наяве новите факти за Флин, казват, че той е пропуснал да разкаже на американски следователи за свое посещение от юни 2015 г. в Египет и Израел за рекламиране на проекта. През 2016 г. тези следователи го разпитвали с цел подновяване на разрешението му за достъп до свръхсекретни документи. Флин пропуснал да каже пред следователите и с кои чужденци се е срещнал по време на пътуването през 2015 г.\r\n\t \r\n\tПроектът за реакторите е трябвало да бъде финансиран от Саудитска Арабия и други страни от Персийския залив и да бъде реализиран и управляван от консорциум от американски, руски, френски, холандски, арабски, британски, украински и израелски фирми.\r\n\t \r\n\tФлин бе отстранен от поста на съветник по въпросите на националната сигурност, защото подвел вицепрезидента Майк Пенс за естеството на разговорите си с посланика на Русия в САЩ. Флин е централна фигура в американското федерално разследване за предполагаема руска намеса в президентските избори миналата година, спечелени от Тръмп.", "date": "2017.09.13", "title": "Разследват дали Майкъл Флин като съветник на Тръмп е рекламирал проект с Русия"}
{"url": "http://www.mediapool.bg/s-blizo-260-mln-lv-shte-se-razshiri-patyat-ot-gkpp-kalotina-do-slivnitsa-news269203.html", "text": "Две отделни поръчки за модернизация и разширяване на общо 31.5 км път от граничния пункт \"Калотина\" до Сливница за общо 258.6 млн. лв. ,обяви пътната агенция.\r\n\tДо 13 ноември ще се приемат оферти от потенциални изпълнители на модернизацията на участъка след ГКПП \"Калотина“ до пътния възел при Драгоман, чиято дължина е 14.5 км.\r\n\tПредвидени са 141 667 715 лв. без ДДС, част от които са от механизма \"Свързана Европа“, за разширяване на съществуващия път. Някои участъци ще бъдат с подобрени възможности, за да може да се преминава по тях със 100 км/час. Отсечката ще бъде с по две ленти за движение в посока и лента за аварийно спиране. Предвижда се да има вход и изход към интермодалния терминал Драгоман. Ще бъдат изградени 10 големи съоръжения, две от които са при пътните възли \"Калотина“ и \"Драгоман“. Срокът за изпълнение на поръчката е 852 календарни дни.\r\n\tДо 16 ноември пък ще се приемат предложенията от кандидатите да проектират и извършат модернизацията на 16.98 км път от Драгоман до Сливница, която също предвижда разширяване на съществуващия път. Прогнозната цена на този ремонт е 117 млн. лв. без ДДС като парите са осигурени от републиканския бюджет.\r\n\tПланирано е двулентовият път да стане четирилентов, а в отделни участъци да се постига скорост от 110 км/час. Срокът за изпълнение на поръчката е 910 календарни дни.\n\n\r\n\tМодернизацията на пътя ще подобри трансграничната връзка на страната ни със Сърбия, а от там и с Унгария, Австрия и Великобритания. С изграждането на отсечката ще се намали времето за пътуване и ще се осигурят удобни и безопасни условия за движение, допълват от пътната агенция.", "date": "2017.09.13", "title": "С близо 260 млн. лв. ще се разшири пътят от ГКПП-Калотина до Сливница"}
{"url": "http://www.mediapool.bg/prezidentat-izprashtaneto-na-armiyata-da-tarsi-prestapnik-e-izvan-zakona-news269204.html", "text": "Президентът и върховен главнокомадващ Румен Радев заяви, че включването на армията в операцията по залавянето на издирван за убийството на жена си по заповед на военния министър, е извън закона.\r\n\tОт Министерството на отбраната оправдаха участието на армията в акцията с чл. 57 от ЗОВС, който дава възможност въоръжените сили да оказват съдействие на органите за сигурност в борбата им срещу разпространяване на оръжия за масово унищожение, незаконен трафик на оръжие, тероризъм и други.\r\n\t“Случаят не е нито разпространяване на оръжия за масово поразяване, нито тероризъм, нито трафик на оръжие. Тази операция излиза извън закона“, коментира президентът в сряда пред Нова телевизия. По-рано стана ясно, че Радев е поискал обяснения от военния министър Красимир Каракачанов за решението му да изпрати армията.\r\n\t\r\n\t“Важно е да се спазва закона, иначе може да стане опасно“, коментира Радев. Той посочи, че армията може да се наложи да участва в преследването на криминални престъпници, но трябва да има законодателен регламент за това.\r\n\tПо повод обясненията на Каракачанов, че в други европейски държави армията участва в опазването на обществения ред заради заплахите от тероризъм, Радев посочи, че действително военни следят за обществения ред и в Рим, и в Париж и Брюксел, но следят за тероризъм.\n\n\r\n\t“Законът и у нас позволява армията да действа срещу тероризъм, но не и срещу криминални престъпници“, коментира Радев.\r\n\t\r\n\tПрезидентът заяви, че няма лични конфликти с Каракачанов, но държи законите да се спазват.\r\n\tПо думите му Каракачанов сега навлиза в спецификите на законодателството за сигурността и отбраната и допълни, че с военния министър имат добър диалог, ще се срещнат и ще изчистят тези въпроси.", "date": "2017.09.13", "title": "Президентът: Изпращането на армията да търси престъпник е извън закона"}
{"url": "http://www.mediapool.bg/prezidentat-ne-vizhda-rusiya-kato-zaplaha-za-bulgaria-news269194.html", "text": "Президентът Румен Радев призова за диалог с Москва и обяви, че в правителствения доклад за националната сигурност през миналата година никъде не пише, че Русия е пряка заплаха за България. \r\n\t \r\n\tТой цитира оценката в доклада, според която ”действията на Русия са източник на регионална нестабилност и заплашват нашата основна цел за единна свободна и мирна Европа”, но призова да се види какво точно правят европейските лидери. \r\n\t \r\n\tТой посочи, че лидерите на Франция и Унгария Емануел Макрон и Виктор Орбан са се срещнали с Владимир Путин, а германският канцлер Ангела Меркел се е обявила за конструктивен диалог с руския президент. Според него и генералният секретар на НАТО Йенс Столтенберг говори за поддържане на добър конструктивен диалог с Русия \n\n\r\n\t \r\n\tРумен Радев коментира още, че поканата му към Путин да посети България, което се очаква да стане по времето, когато е българското ротационно председателство на ЕС, влиза в тази обща политика на ЕС. \r\n\t \r\n\tОсвен това според него вече има определени изказвания в посока, че отношенията с Русия ще се затоплят.\r\n\t \r\n\t\"Нашите отношения с Русия не трябва да стават заложник на чужди интереси\", каза Радев. \r\n\t \r\n\t\r\n\t \r\n\tПо думите му България трябва да сложи на масата българските интереси и да подчини отношенията си с Русия на икономическата логика. \r\n\t \r\n\tТой отбеляза, че е в наш интерес да имаме пряка доставка на руски газ през Черно море и коментира, че България не трябва да бъде заобикаляна, каквато тенденция се наблюдава напоследък. \r\n\t \r\n\tРадев периодично се обявява и срещу вдигането на санкциите срещу Русия въпреки единната позиция на европейските държави, че те трябва да останат докато Москва не изпълни Минските споразумения за Украйна. \r\n\t \r\n\t\r\n\t \r\n\tВицепремиерът и военен министър Красимир Каракачанов от своя страна коментира, че е налице противопоставяне между Русия и НАТО, но според него България няма нужда да взима извънредни мерки. \r\n\t \r\n\tЗаплаха такава, каквато си я представят хората, че утре може да има десант на някой бряг или парашутен десант, няма“, каза Каракачанов по повод правителствения доклад за националната сигурност през миналата година.\r\n\t \r\n\tВ документа Русия е посочена, като една от основните външни заплахи за България.  \r\n\t \r\n\tКаракачанов допълни, че в някои региони на Европа съществува напрежение, което по думите му може да бъде решено само по пътя на диалога.\r\n\t \r\n\t\"Европа има общ враг – радикалният ислям\", каза Каракачанов, цитиран от БГНЕС. \r\n\t \r\n\t\"Трябва да бъдат отчетени противопоставянето, което съществува в Украйна, както и напрежението между Русия, от една страна, и ЕС и НАТО, от друга“, каза министърът на отбраната.\r\n\t \r\n\t\r\n\t \r\n\tТой обаче не вижда смисъл от взимането на някакви извънредни мерки.\r\n\t \r\n\t\"България си взема необходимите мерки чрез подготовката на специализираните си сили. Не виждам смисъл от взимането на извънредни мерки“, каза министърът на отбраната. \r\n\t \r\n\t\"Това, което виждате\" – обърна се Каракачанов и посочи строените военни зад себе си на плаца – \"са също подготовка и набелязани мерки за изпълнение на определени задачи. Те са свързани със сигурността на страната“.\r\n\t \r\n\t\"Конфликтът в Източна Украйна не е приключил, санкциите срещу Русия продължават. На ученията, които се правят от страна на Русия, има алтернативни учения, които се правят от страна на НАТО“, припомни той.\r\n\t \r\n\t\"Нямаме интерес от излишно напрежение, защото цивилизованият свят такъв, какъвто ние го познаваме в Европа и от Изток, и от Запад, има един общ противник и той се нарича радикалния ислям“, посочи вицепремиерът.", "date": "2017.09.13", "title": "Президентът не вижда Русия като заплаха за България"}
{"url": "http://www.mediapool.bg/shefat-na-ek-se-obyavi-protiv-evropa-na-dve-skorosti-news269167.html", "text": "\"Вятърът се върна в платната на Европа\", заяви председателят на Европейската комисия Жан-Клод Юнкер в годишната си реч \"За състоянието на Съюза\", произнесено в Страсбург пред Европейския парламент.\r\n\tТой посочи, че се е отворила възможност да бъде изграден един по-силен и обединен съюз, но отбеляза, че тя няма да е отворена завинаги.\r\n\tЕдва шест минути преди края на словото си, продължило повече от час, Юнкер засегна въпроса с напускането на Великобритания, което трябва да стане на 29 март 2019 г. Той определи решението на мнозинството британци като \"тъжно и трагично\", но заяви, че това не е бъдещето на ЕС.\r\n\tНеколкократно в речта си Юнкер говореше за \"нашите 27 страни\", с което изключваше Великобритания от темите за бъдещия ЕС. Той призова на 30 март 2019 г., тоест в деня след излизането на Великобритания от ЕС и седмици преди евроизборите, в румънския град Сибиу да се проведе „специална“ среща на върха на евролидерите, на която да се вземат решенията за „една по-обединена, силна и демократична Европа“. Румънските власти веднага приеха идеята за срещата.\r\n\tЮнкер призова за даване на ясна перспектива за приемането в ЕС на Западните Балкани, но подчерта, че подобен подход за Турция е невъзможен в обозримо бъдеще. Занапред държавите от ЕС ще бъдат повече от 27, Европа е място за зрели демокрации, посочи председателят на ЕК.\r\n\tТой отрече противоречивата идея за \"Европа на две скорости\" чрез няколко свои предложения, като каза, че Европа трябва да е съюз между равни.\r\n\t\r\n\tЮнкер отбеляза, че ЕС е постигнал икономически напредък в годината и призова съюзът да се възползва от инерцията и да постигне нови търговски споразумения.\r\n\tСпоред него преговорите с Австралия и Нова Зеландия може да бъдат завършени до края на 2019 г.\r\n\tТой призова и за създаването на пост на финансов министър на Общността като стъпка към задълбочаването на интеграцията в еврозоната.\r\n\t\"Нуждаем се от европейски министър на икономиката и финансите“, посочи люксембургският политик пред депутатите в Европейския парламент.\r\n\tПредседателят на ЕК предложи още да се създаде европейска рамка за контрол на чуждите инвестиции.\r\n\t\"Ако чужда държавна компания иска да купи европейско пристанище, част от нашата енергийна инфраструктура или компания от отбранителната промишленост, това трябва да стане прозрачно, след проучване и дебат. Политическа отговорност е да знаем какво се случва в задния ни двор, за да защитим колективната си сигурност, ако е нужно\", каза той.\r\n\t\r\n\tЮнкер се обяви против идеите на президента на Франция Еманюел Макрон за обособяване на отделен бюджет и парламент за държавите от еврозоната и заяви, че всички страни в ЕС трябва да бъдат част от тази зона, както и от Шенген.\r\n\tНе ни трябват нови институции на ЕС, посочи Юнкер. След което предложи Европейската комисия и Европейският съвет да бъдат оглавени от един председател, избран пряко при гласуването за Европейски парламент.\r\n\tЮнкер подкрепи и идеята част от евродепутатите да бъдат избирани от общоевропейски листи. Той изрази надежда предварителното обявяване на кандидатите за председател на ЕК да се запази и повтори, че няма да се кандидатира за втори мандат.\r\n\tЮнкер настоя потребителите в ЕС да имат достъп до стоки с еднакво качество, както и работниците да не бъдат делени на \"първа и втора класа\", а да получават равни права и възнаграждения при полагането на еднакъв труд на едно и също място.\r\n\tСпоред шефа на ЕК трябва да бъде създадена обща институция, която да контролира навсякъде в ЕС наредбите за командированите работници. В момента тези регламенти са критикувани от страни като Франция, че насърчават социалния дъмпинг. \"Абсурдно е да има банков орган, който следи за спазването на банковите регламенти в ЕС, а да няма общ орган за трудовия пазар, гарантиращ справедливостта на вътрешния пазар. Ще го създадем\", подчерта Жан Клод Юнкер.\r\n\t\"България, Италия и Испания не трябва да бъдат оставяни сами в осигуряването на граничната сигурност\", посочи председателят на ЕК.\r\n\tТой каза, че Европейският съюз трябва да остане и занапред отворен към бежанците.\r\n\tПред депутатите в Страсбург люксембургският политик призова за създаване на пътища за законна миграция и преодоляване на скандалната ситуация в бежанските лагери в Либия.\r\n\tЕвропа не е крепост, а континент на надежда, каза Юнкер. Но подчерта, че мигрантите, които нямат право на убежище, трябва да бъдат изпращани обратно в страните си на произход.\r\n\tПредседателят на ЕК лансира и идеята за създаване на Европейска агенция за киберсигурност.", "date": "2017.09.13", "title": "Шефът на ЕК се обяви против \"Европа на две скорости\""}
{"url": "http://www.mediapool.bg/uchilishtni-nastoyatelstva-se-prevarnali-v-cherni-kasi-news269205.html", "text": "Част от настоятелствата на училищата са се превърнали в черни каси и се използват за събиране на приходи от родителите, които обаче не отиват в бюджета на училището. Това заяви министърът на образованието Красимир Вълчев пред парламентарната образователна комисия, която изслушваше ръководството на министерството за скандала в Софийската математическа гимназия (СМГ).\r\n\tМинистърът обяви, че вече е изпратено писмо до директорите на училищата в страната \"да се въздържат да събират пари чрез настоятелствата\". В него се давали и указания, че средствата от дейности, за които се използват ресурсите на училището, трябва да постъпват в бюджета му. Става въпрос основно за курсове, които се организират в сградите на училищата.\r\n\tВълчев е изпратил и писмо до министъра на финансите, в което се искат проверки на настоятелства, тъй като образователното ведомство не може да ги контролира. Това обаче могат да направят данъчните.\r\n\tСпоред Вълчев част от настоятелствата, които са организации с нестопанска цел, извършват стопанска дейност, за която ползват сградите на училищата, но приходите от тази дейност не отиват в бюджета на училището.\r\n\tИзказването на министъра беше провокирано от въпроси на депутати във връзка с разразилия се през последните месеци скандал в СМГ. Той започна с уволнението на учителката по математика Петя Тодорова. След протести на родители в защита на едната и другата страна в конфликта се стигна до проверка от страна на образователното министерство и уволнението на директора Антони Стоянов.\r\n\tПред депутатите Красимир Вълчев обясни, че бившият вече директор преди време сигнализирал, че приходите от подготвителните курсове в гимназията се събират от училищното настоятелство и не отиват в бюджета на училището. \"Това не е редно\", коментира Вълчев.\r\n\tБившият директор обяви, че от 2006 г. курсовете в гимназията се менажират от настоятелството. \"Аз нямам против, но в бюджета на училището не отива и стотинка. 10 човека вземат решенията. Петима от тях са около Петя Тодорова\", обясни Стоянов.\r\n\tПо време на заседанието на комисията така и не стана ясно за какви средства на година става въпрос. Беше обявена само неофициалната информация, че миналата година по това перо са постъпили около 1 млн. лв.\r\n\tТочни суми не посочиха и представителите на настоятелството, които присъстваха в парламента. Цитираха само средствата, които са дали за ремонти в сградата на гимназията - около 200 000 лв. Отделно се давали пари за участие на ученици от гимназията в състезания и се плащали хонорари на учителите, които водят курсовете. Според представителите на настоятелството вече бившият директор имал пълна информация за работата на сдружението.\r\n\tФинансовият отчет на настоятелството за 2016 г. все още не е публикуван. В този за 2015 г. се вижда, че приходите от образователни услуги са 873 000 лв. Около 560 000 лв. от тях са били дадени за плащания на хонорари и средства по граждански договори. 140 000 лв. са изразходвани за ремонт.\r\n\tПроблемите с осчетоводяването на допълнителните средства, събирани в гимназията, са и един от мотивите за освобождаването на Стоянов. Проверка на дейността му установила, че липсват счетоводни документи и регламент при събирането от учениците на такса правоучастие в състезания и такси за подготвителни курсове, както и за набирането и документирането на дарения. От Регионалното управление по образованието са информирали компетентните органи и Столичната община за тези пропуски.\r\n\tИначе темата беше употребена от депутатите политически. Народните представители от ГЕРБ в комисията използваха случая да похвалят образователното министерство за реакцията му по случая - отстраняването на директора. Тези от БСП пък видяха системни проблеми, които ведомството не можело да реши адекватно. И управляващи, и опозиция обаче са на мнението, че конфликтите в училището съсипват репутацията му.", "date": "2017.09.13", "title": "Училищни настоятелства се превърнали в черни каси"}
{"url": "http://www.mediapool.bg/ep-odobri-oshte-500-mln-evro-za-borba-s-mladezhkata-bezrabotitsa-news269206.html", "text": "Европейският парламент одобри в сряда още 500 млн. евро за инициативата за борба с младежката безработица до 2020 г., в допълнения към вече отпуснатите за 2017 г. г. 500 млн. евро\r\n\t\"Борбата с младежката безработица остава едно от основните предизвикателства пред ЕС, тъй като в някои региони тя е драстично висока. Затова и тазгодишните 500 млн. евро не могат да бъдат краят. Парламентът ще продължи да се бори за повече финансови средства за борба с младежката безработица“, посочи докладчикът по темата Йенс Гайер (С&Д, Германия).\r\n\tПрез април 2017 г. евродепутатите подкрепиха  ревизия на дългосрочния бюджет на ЕС. Това доведе до допълнителни 6 млрд. евро за работни места, растеж и борба с миграцията, включително 1.2 млрд. евро за борба с младежката безработица.\r\n\tИнициативата за младежка заетост беше стартирана през 2013 г. с цел подпомагането на младежи, които не учат, не се обучават и нямат работа. Те трябва да са под 25-годишна възраст и да живеят в регион, в който младежката безработица е била над 25% през 2012 г.\r\n\tСпоред Европейската комисия от 2013 г. насам чрез тази мярка са подпомогнати пряко над 1.4 млн. младежи към октомври 2016 г.", "date": "2017.09.13", "title": "ЕП одобри още 500 млн. евро за борба с младежката безработица"}
{"url": "http://www.mediapool.bg/hotel-marinela-shte-prieme-gostite-po-vreme-na-evropredsedatelstvoto-news269207.html", "text": "Софийският хотел \"Маринела\" ще приема високопоставените гости по време на българското европредседателство. В хотела ще отсядат ръководителите на делегации и техните придружители, а цената за нощувка и закуска ще е 212,12 лв. без ДДС.\r\n\tПарите ще се плащат от бюджета през министерството за европредседателството, което обяви в сряда, че фирмата \"ВГ\" АД е спечелила поръчката за хотелско настаняване. Компанията е се управлява от Маринела Арабаджиева, съпруга на хотелиера Ветко Арабаджиев. Фамилията е собственик на столичния хотел \"Маринела\", известен като Японския хотел.\r\n\tВ хотела ще бъдат реализирани 1808 нощувки за общо 430 249,76 лв.\r\n\tПо поръчката са кандидатствали още две фирми - „ОССМО“ АД и „Аргус Травел Интернешънъл“ ЕООД.\r\n\t\"Аргус Травел Интернешънъл\" е отстранена от конкурса заради предоставяне на документи с невярно съдържание.\n\n\r\n\tВ офертата на „ОССМО“ АД били констатирани редица несъответствия. Фирмата, която е посредник на туристически услуги, дала 2 пъти по-ниска цена за настаняване в 5-звезден хотел от собственик на хотелска база. Двата, посочени от компанията хотела, категорично са отказали да дават стаи на цените, декларирани от „ОССМО“. За това и компанията е отстранена от поръчката.", "date": "2017.09.13", "title": "Хотел \"Маринела\" ще приеме гостите по време на европредседателството"}
{"url": "http://www.mediapool.bg/chistiyat-vazduh-shte-e-prioritet-na-balgarskoto-evropredsedatelstvo-news269208.html", "text": "Подобряването на атмосферния въздух ще е приоритет на българското европредседателство, обяви министърът на околната среда и водите Нено Димов пред парламентарната екокомисия в сряда.\r\n\tПо думите му страната ни ще популяризира използването на различни механизми, включително иновативни решения, за подобряване на качеството на атмосферния въздух.\r\n\t\"Това е и основната тема на конференцията на високо ниво, посветена на екоиновациите, която ще организираме съвместно с Европейската комисия“, съобщи Димов. Конференцията е част от календара на Българското председателство и ще се проведе в София в периода 5-6 февруари 2018 г.\r\n\tВ края на годината се очаква ЕК да приеме стратегия за пластмасите в кръговата икономика, насочена към решаване на проблеми като годността за рециклиране, биоразградимостта, наличието на опасни вещества в някои пластмаси и морските отпадъци.\r\n\t\"Българското председателство ще предложи дебат по тази инициатива, която ще е част от дневния ред в рамките на работните органи на Съвета на ЕС“, каза още Нено Димов.\r\n\tМинистърът обобщи, че основен приоритет на европейско ниво е запазването на високите стандарти за опазване на околната среда и качеството на живот на населението чрез устойчив растеж и \"зелена икономика“.\r\n\tДържавите в Тройката, в която е и България, поставят акцент в общата си програма върху прехода към кръгова икономика при ефективното използване на ресурсите и намаляването на въздействието върху околната среда.  Приоритет на трите председателства е и прилагането на договореностите по Парижкото споразумение в областта на климата чрез приемане на законодателството в сектора за периода до 2030 г.\r\n\t\"Имаме обща програма на трите държави в областта на околната среда, насочена към постигане на устойчив растеж посредством екоиновации. Целта ни е създаване на благоприятстваща среда и условия за прилагане на екоиновативни решения, посредством законодателните и политически инициативи, разглеждани в периода юли 2017 г.-декември 2018 г.“, съобщи Нено Димов пред депутатите.", "date": "2017.09.13", "title": "Чистият въздух ще е приоритет на българското европредседателство"}
