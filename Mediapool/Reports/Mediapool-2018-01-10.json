{"url": "http://www.mediapool.bg/peevski-az-ne-sam-oligarh-pritezhavam-samo-medii-news274126.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ДПС Делян Пеевски не е олигарх, а притежава единствено медии, с които да разобличава олигарси. Това заявява самият той в свое обръщение, разпространено до някои медии в сряда вечерта по повод представянето на  няколко часа по-рано.\r\n\tMediapool публикува без редакторска намеса целия текст, който е издържан напълно в духа на безплатните клеветнически \"книги\", с които Пеевски регулярно атакува критични към властта медии и техните издатели:", "date": "2018.01.10", "title": "Пеевски: Аз не съм олигарх, притежавам само медии"}
{"url": "http://www.mediapool.bg/nad-200-zadarzhani-i-desetki-raneni-v-protestite-v-tunis-news274103.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 200 души бяха арестувани и десетки хора бяха ранени по време на сблъсъци между протестиращи и полицията в няколко градове на Тунис, съобщи туниското министерство на вътрешните работи, предаде Франс прес.\r\n\t \r\n\tЗа втора поредна нощ хора излязоха по улиците на редица градове, за да протестират срещу мерките за строги икономии, планирани от правителството. Протестите стават седем години след революцията в Тунис, довела до смяна на властта.\r\n\t \r\n\tВ южно предградие на столицата протестиращите нахлуха в супермаркет от веригата Карфур и го плячкосаха. Полицията използва сълзотворен газ, за да за отблъсне там демонстрантите.\r\n\t \r\n\tСблъсъци имаше и в градовете Тебурба, на 30 километра западно от столицата Тунис, в Гафса в южната част на страната, в Касрин в Централен Тунис и в Сиди Бузид, откъдето през декември 2010 г. тръгна вълната от социално недоволство, поставила началото на революциите от Арабската пролет в Близкия изток.\r\n\t \r\n\tВ сблъсъците са ранени и 49 полицаи, съобщава туниското министерство на вътрешните работи.\r\n\t \n\n\r\n\tВ първия ден на протестите по време на демонстрация умря 45-годишен мъж в град Тебурба.\r\n\tПротестиращи твърдят, че той е бил убит от полицията. Полицията организира аутопсия на трупа, но резултатите от нея все още не са оповестени. Властите отричат мъжът да е имал следи от насилие по тялото си. Вчера бе погребението на убития в Тебурба. След това присъствалите на него излязоха по улиците на града да протестиращ срещу управляващите.", "date": "2018.01.10", "title": "Над 200 задържани и десетки ранени в протестите в Тунис"}
{"url": "http://www.mediapool.bg/amerikanski-sadiya-blokira-reshenie-na-administratsiyata-na-tramp-news274098.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански съдия блокира решението на американския президент Доналд Тръмп да отмени прилагането на програма, позволяваща на млади хора, влезли незаконно в САЩ по времето, когато са били деца, да останат да работят и учат законно в страната, предадоха световните агенции.\r\n\t \r\n\tРешението бе на съдията Уилям Алсъп от Сан Франциско. Той разпореди администрацията да възобнови прилагането на програмата.\r\n\t \r\n\tПрограмата защитава от депортиране близо 800 000 души и им позволява да работят и учат легално в САЩ. Тя беше въведена от предшественика на Доналд Тръмп - демократа Барак Обама през 2012 г.\r\n\t \r\n\tПрез септември администрацията на Тръмп обяви решение да отмени програмата. Над десет американски щата заведоха иск в съда срещу това решение. Решението на съдията от Сан Франциско е взето в отговор на този иск.\r\n\t \n\n\r\n\tВъпросната програма се нарича буквално Отложено действие срещу детско пристигане (Deferred Action for Childhood Arrivals - DACA). Тя ограничава и отлага депортирането на деца, нелегално вкарани от родителите им в САЩ, припомня Ройтерс.\r\n\t \r\n\tПрезидентът на САЩ Доналд Тръмп окачестви съдебната система в страната като несправедлива, след като федерален съдия осуети намеренията му да прекрати програмата ДАКА, информира агенцията.\r\n\t \r\n\t\"Това просто показва колко пропукана и несправедлива е нашата съдебна система, когато отсрещната страна по дела (като това за ДАКА) винаги се обръща към Девети апелативен окръг и почти винаги ги печели, преди те да бъдат отменени от по-висши съдебни инстанции\", написа Тръмп в \"Туитър\".\r\n\t \r\n\tГоворителката на Белия дом Сара Сандърс каза, че снощното съдебно решение е възмутително. По думите й \"въпрос от такава величина трябва да премине през нормална законодателна процедура\".\r\n\t \r\n\tСандърс подчерта, че \"президентът Тръмп се придържа към върховенството на закона и ще работи с членове на двете партии за постигането на трайно решение, което коригира противоконституционните действия, предприети от миналата администрация\", съобщи Ройтерс.", "date": "2018.01.10", "title": "Американски съдия блокира решение на администрацията на Тръмп"}
{"url": "http://www.mediapool.bg/falshiv-signal-za-bomba-zatvori-za-chas-letishte-sofiya-news274099.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСигнал за бомба затвори за час двата терминала на летище София в сряда, само ден преди официалното начало на българското председателство на Съвета на ЕС.\r\n\tЗаради него в четвъртък на летището ще кацнат членовете на Европейската комисия, начело с председателя ѝ Жан-Клод Юнкер, както и председателят на Европейския парламент Антонио Таяни и председателят на Европейския съвет Доналд Туск.\r\n\tДен преди посещението беше подаден сигнал за бомба на летището и двата терминала на аерогарата бяха евакуирани. От МВР съобщиха, че сигналът е получен в 13.20 часа. Веднага е направена стандартна проверка, взрив не е открит и работата на летището е възстановена.\r\n\tМалко преди сигнала за бомба министърът за европредседателството Лиляна Павлова показваше електромобилите, с които ще се возят гостите на председателството при престоя си в София.", "date": "2018.01.10", "title": "Фалшив сигнал за бомба затвори за час летище София"}
{"url": "http://www.mediapool.bg/puchdemon-se-kani-da-upravlyava-chrez-videokonferentna-vrazka-news274105.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновните каталунски сепаратистки партии се договориха да преизберат по-късно този месец Карлес Пучдемон за ръководител на автономната област Каталуния, предаде Асошиейтед прес.\r\n\t \r\n\tПучдемон, който оглавяваше каталунското регионално правителство, бе отстранен от поста от централната власт в Мадрид след референдума за независимост на Каталуния, обявен за незаконен от испанското правосъдие. Оттогава Пучдемон е в Брюксел и ако се върне у дома, ще бъде незабавно арестуван за бунт и опит за отделяне на Каталуния от Испания.\r\n\t \r\n\tНа 21 декември в Каталуния имаше нови избори за местен парламент. Тогава най-много гласове спечели партията \"Гражданите\", но сепаратистките партии - \"Заедно за Каталуния\" на Пучдемон и \"Републиканска левица на Каталуния\" на Ориол Жункерас, получиха крехко мнозинство в регионалния парламент.\r\n\t \r\n\tЖункерас, бивш вицепремиер на Каталуния, е в затвор в Испания по обвинения в бунт и сепаратизъм.\r\n\t \n\n\r\n\tИспански медии съобщават, че снощи в Брюксел Пучдемон се е срещнал с генералния секретар на \"Републиканската левица на Каталуния\" Марта Ровира. Пучдемон е получил нейната подкрепа за преизбирането му начело на Каталуния. Говорители на двете каталунски партии, пожелали да запазят анонимност, потвърдиха медийните информации.\r\n\t \r\n\tКандидатите за премиерския пост на Каталуния произнасят реч пред парламента, преди депутатите да гласуват за тях. Говорителят на \"Републиканската левица на Каталуния\" каза, че Пучдемон ще предложи да говори по видеоконферентна връзка от Брюксел пред каталунския парламент по-късно този месец.\r\n\t \r\n\tДруг вариант е депутат от партията на Пучдемон да прочете задължителната реч, която кандидатът за премиер трябва да произнесе преди гласуването в парламента.\r\n\t \r\n\tПартия \"Сиудаданос\", която подкрепя единството на Испания, обаче се обяви против плана Пучдемон да бъде кандидат за ръководител на Каталуния, тъй като той е в самоналожено изгнание в Брюксел и би бил \"холограмен премиер\", съобщи Ройтерс.\r\n\t \r\n\tЛидерката на партията в Каталуния Инес Аримадас каза, че областта не може да се ръководи от беглец от правосъдието. \"Не може да имаме холограмен премиер в Каталуния. Не може да си премиер на Каталуния по скайп от Брюксел\", заяви Аримадас.", "date": "2018.01.10", "title": "Пучдемон се кани да управлява чрез видеоконферентна връзка"}
{"url": "http://www.mediapool.bg/makron-govoril-za-pravata-na-choveka-s-kitaiskiya-lider-no-ne-iska-publichnost-news274101.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон каза, че не иска да се произнася публично и да дава уроци на Китай по въпроса за правата на човека, защото това е напълно неефикасно, предаде Франс прес. Това изявление Макрон направи по време на официалната си визита в Пекин, която приключи в сряда.\r\n\t \r\n\t\"Има различия между нас, които са свързани с нашата история, с нашите дълбоки философии, с характера на нашите общества. Мога да си направя удоволствието да давам поуки на Китай, правейки изказвания за френската преса. Това се е правило много в миналото, но не даде никакъв резултат\", каза Макрон пред журналисти по време на посещение на галерия на изкуствата в Пекин.\r\n\t \r\n\tВъпросът за правата на човека ще бъде засегнат от Макрон в частни разговори по време на визитата му в Китай, увери Елисейският дворец преди началото на пътуването му в азиатската държава. Френският президент обаче отказа да говори публично за него. \"Това е напълно неефикасно. Вярвам в дипломацията на взаимното уважение\", каза Макрон.\r\n\t \r\n\tПравозащитната организация Хюман райтс уоч призова Макрон да поиска публично от китайския президент Си Цзинпин подобрения в ситуацията с правата на човека в Китай. Правозащитната организация спомена по-специално случая с Лю Ся, вдовицата на починалия нобелов лауреат за мир Лю Сяобо. Тя е под домашен арест, без да са й повдигнати каквито и да е официални обвинения.\r\n\t \r\n\tСветовният уйгурски конгрес също отправи призив към Макрон да повдигне въпроса за правата на човека в Китай. Конгресът е организация на живеещи в изгнание представители на китайското мюсюлманско малцинство уйгури. Част от тях се оплакват от религиозна, социална и икономическа дискриминация от страна на китайските власти. А в последните години радикализиран клон на уйгурите извърши атентати в Китай. Пекин наложи драконовски мерки за сигурност района Синцзян, където живеят повечето уйгури.\r\n\t \n\n\r\n\tМакрон каза, че е повдигнал тези въпроси, свързани с правата на човека по време на визитата си.\r\n\t \r\n\t\"Говорих за тези безпокойства с президента Си Цзинпин. Той знае, че те съществуват в Европа, по-специално по въпроса за свободите и универсалните права. И аз знам, че за него темата е важна\", каза Макрон\r\n\t \r\n\t\"Има разговори, но не пред журналистите, не по открит начин, а на четири очи, които могат да бъдат полезни и да дадат резултати. Аз подкрепям такива разговори\", каза Макрон.", "date": "2018.01.10", "title": "Макрон говорил за правата на човека с китайския лидер, но не иска публичност"}
{"url": "http://www.mediapool.bg/predstoyashtiyat-meditsinski-pregled-na-tramp-dade-povod-za-bezkraini-spekulatsii-news274106.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДойде време лекари да прегледат 71-годишния Доналд Тръмп, който има в края на седмицата запазен час във военна болница край Вашингтон.\r\n\t \r\n\tНо и критиците, открито задаващи въпроси за умственото му здраве, и безусловните му поддръжници, заклеймяващи гнусните според тях нападки, ще останат разочаровани: медиците изглежда само ще регистрират теглото, кръвното и нивото на холестерола.\r\n\t \r\n\tЧовекът, който сам се нарече със странния израз \"стабилен гений\", няма изобщо да бъде подложен на психиатрична проверка.\r\n\t \r\n\tВъпреки че в предизборната кампания личният му лекар Харолд Борнстейн увери - по-скоро във фолклорен, а не в научен стил, че Тръмп ще бъде \"човекът в най-добро здраве, избиран някога за президент\", въпросите остават.\r\n\t \r\n\tЗадава ги отново в полемичната си книга журналистът Майкъл Улф, който описва с най-черни краски бившия магнат от пазара на недвижими имоти и твърди, че приближените му се питат дали е способен да управлява.\r\n\t \n\n\r\n\tНищо не задължава стопанина на Белия дом да минава медицински преглед, нито да оповестява резултата. Но такава е традицията.\r\n\t \r\n\tПравителството обеща Доналд Тръмп - най-възрастният президент в историята на САЩ, да последва примера на своите предшественици.\r\n\t \r\n\tВъпросът предизвика бурни дебати през втория мандат на Роналд Рейгън - някои наблюдатели от 80-те се питаха не отслабват ли умствените му способности. Години след като напусна поста, той съобщи, че страда от болестта на Алцхаймер.\r\n\t \r\n\tПрез 1994 г. бившият американски президент Джими Картър сам би тревога в списанието на Американската медицинска асоциация по повод \"опасността\" за САЩ, в случай че \"неврологично заболяване\" увреди способностите на някой държавен глава.\r\n\t \r\n\tНо оттогава нещата нищо не се е променило.Законопроект\r\n\t \r\n\tКонгресменът демократ Джейми Раскин внесе през април законопроект за създаване на 11-членна комисия, включваща главно психиатри и невролози, която да се произнася, ако е необходимо, за психичното здраве на президента.\r\n\t \r\n\tТой се позовава на 25-ата поправка в конституцията, ратифицирана през 1967 г., според която при неспособност на държавния глава управлява вицепрезидентът. Но текстът не посочва орган, овластен да проверява душевното здраве на лидера.\r\n\t \r\n\t\"Имаме нужда от такъв орган - не само за този президентски мандат, но и за всички бъдещи\", обясни Раскин пред АФП.\r\n\t \r\n\t\"Авторите на 25-ата поправка са разбрали колко е опасно да имаме ограничено дееспособен президент, щом живеем в днешния ядрен век\", изтъкна той.\r\n\t \r\n\t\"Включа ли телевизора или радиото, кипят дебати дали президентът е умствено здрав. Всъщност имаме нужда от процедура, в чиито рамки проблемът да се разглежда в случай на криза\", добави политикът.\r\n\t \r\n\tВ сегашния конгрес с републиканско мнозинство, проектът няма как да бъде приет. Но може да отвори възможност за по-широки дискусии по темата.\r\n\t \r\n\tЗасега някои медии търсят специалисти, които да прегледат дистанционно 45-я президент на САЩ - монолозите му в Туитър, смайващите понякога жестове, моментните говорни нарушения дадоха повод за безбройни тълкувания - точни или не чак толкова, но винаги непълни.\r\n\t \r\n\t\"Журналистите пренебрегват най-елементарното си задължение, осланяйки се на психиатри, които не са разменили и дума с президента. Отвратително\", възмутен заяви в понеделник Хоган Гидли, говорител на Белия дом.\r\n\t \r\n\tМедицинският преглед на Доналд Тръмп в болница \"Уолтър Рийд\" е насрочен за петък.", "date": "2018.01.10", "title": "Предстоящият медицински преглед на Тръмп даде повод за безкрайни спекулации"}
{"url": "http://www.mediapool.bg/vashington-shte-prodade-antibalistichni-raketi-na-yaponiya-za-zashtita-ot-severna-koreya-news274102.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на САЩ одобри продажбата на антибалистични ракети на Япония, за да се защитава тя срещу нарастващата ядрена и ракетна заплаха от страна на Северна Корея, предаде Ройтерс, като се позова на представител на американския Държавен департамент.\r\n\t \r\n\tНовината за одобрената продажба идва след като Северна Корея и Южна Корея проведоха първите разговори помежду си за повече от две години в опит да разрешат кризата на Корейския полуостров, породена от севернокорейската ядрена програма.\r\n\t \r\n\tВчера Държавният департамент на САЩ поиска от американския Конгрес да одобри продажбата на четири ракети и свързания с тях софтуер на Япония. Сделката е на стойност 133 милиона долара. Ракетите ще могат да бъдат изстрелвани от самолетоносачи в морето или от система с неземно базиране.", "date": "2018.01.10", "title": "Вашингтон ще продаде антибалистични ракети на Япония за защита от Северна Корея"}
{"url": "http://www.mediapool.bg/koalitsiyata-v-germaniya-se-kani-da-udalzhi-zabranata-za-sabirane-na-migrantski-semeistva-news274107.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският консервативен блок на канцлерката Ангела Меркел и социалдемократите се договориха да удължат забраната за обединяване на семействата на бежанци. Това съобщава днес в. \"Билд\", като цитира свои източници в партиите.\r\n\t\r\n\tИмиграцията е сред най-чувствителните теми в преговорите между Християндемократическия съюз (ХДС) на Меркел и левоцентристката Германска социалдемократическа партия (ГСДП) за съставяне на ново правителство.\r\n\t \r\n\tСпоред вестника социалдемократите, обявили се по-рано за вдигане на забраната, са настояли новият закон да дава възможност за изключения в най-тежките случаи, като разрешава да се събират семействата на някои бежанци, пристигнали в Германия през миграционната криза.\r\n\t \r\n\tГерманското законодателство разрешава на чужденците, получили убежище в страната, да водят и близките си роднини - съпруги, съпрузи и непълнолетни деца. През пролетта на 2016 г. властите обаче забраниха събирането на семейства на мигранти с временен статут в Германия. Мораториумът засега е в сила до 18 март.", "date": "2018.01.10", "title": "Коалицията в Германия се кани да удължи забраната за събиране на мигрантски семейства"}
{"url": "http://www.mediapool.bg/blok-v-pernik-5-godini-polzval-bezplatno-parno-i-topla-voda-news274104.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлок с 12 апартамента и търговски помещения в Перник е ползвал 5 години незаконно парно и топла вода и хората в него не са плащали за услугата на местната топлофикация.\r\n\tБлокът е в центъра на града. Построен е през 2012 г. и е присъединен към мрежата не от \"Топлофикация - Перник\", а от друго дружество. За това и чак сега от топлофикацията открили, че парното и топлата вода в него се ползват, без да се плащат. Това станало при рутинна проверка, съобщи директорът на дружеството Любомир Спасов.\r\n\tСобствениците на 12-те апартамента и търговските помещения в сградата не открили партиди и не сключили договори с \"Топлофикация\" за обслужване на абонатната станция и доставка на топлоенергия. През целия период обаче ползвали парно и топла вода без пари.\r\n\tЗа случая е информирана полицията в Перник, топлоподаването към сградата е прекъснато. Живущите вече са заявили желание да сключат договори за доставка на парно и топла вода. От \"Топлофикация\" обаче искат обезщетение за времето, през което обитателите на сградата са ползвали парно и топла вода неправомерно.", "date": "2018.01.10", "title": "Блок в Перник 5 години ползвал безплатно парно и топла вода"}
{"url": "http://www.mediapool.bg/bulgaria-globena-s-119-mln-evro-zaradi-vei-i-kashti-za-gosti-news274109.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е санкционирана от Европейската комисия с 11.9 млн. евро по Програмата за развитие на селските райони 2007 – 2013 г. заради ВЕИ проектите и къщите за гости. Страната ни обаче ще оспори санкцията пред съда на ЕС с аргумент за неясни критерии от страна на ЕК по отношение на контрола. Решението е взето на заседанието на Министерския съвет, съобщи правителствената информационна служба в сряда.\r\n\tБългария ще постави и искане към съда да осъди Европейската комисия да заплати съдебните разноски по делото, е посочено още в съобщението.\r\n\tСанкциите са наложени за мерки от ос 1 и 3 на селската програма, свързани с частните бенефициенти - млади фермери, инвестиции в стопанствата – за купуване на машини и преработка на продукция, както и за неземеделските мерки, свързани с изграждане на ВЕИ и къщи за гости. Това става ясно от  от 8 ноември 2017 г. Мотивите за налагане на санкциите от страна на ЕК са, че има пропуски с \"достатъчното качество на проверките на място\", както и в проверките на исканията за плащане.\r\n\tФинансовите корекции са за приключването на финансовите 2013, 2014 и 2015 г. от предишния програмен период и се отнасят само за частните бенефициенти. Така може да се каже, че ПРСР 2007 – 2013 г. за тях е приключена окончателно, коментираха евроексперти пред Mediapool.\r\n\tНаложената финансова корекция от ЕК е значително по-ниска дори само в сравнение с част от  за десетки милиони по направленията, което е безспорен успех за земеделското министерство.\r\n\tСега аргументите на правителството да се обърне към съда на ЕС са, че \"при определяне на размера на финансовата корекция, ЕК е нарушила приложимото секторно законодателство в рамките на финансирането на селските райони, насоките за определяне на финансови корекции и правните принципи\", се казва в съобщението от Министерския съвет.\r\n\t\"Основни мотиви на българските власти са неясните критерии и насоки на ЕК по отношение на изискуемия обхват на контрол в нарушение на принципа на правна сигурност и позоваване на пропуски в контрола, прилаган от България в нарушение на принципите на целесъобразност и добро финансово управление\", е посочено още в съобщението.\r\n\tОт решението на ЕК става ясно още, че Брюксел дори ни е възстановил 1.6 млн. евро предварително задържани по мярката за финансиране на фотоволтаиците, разясниха евроексперти.\r\n\tТака към момента по ПРСР 2007 – 2013 г. остават висящи споровете между България и ЕС по отношение на общинските мерки. Наложените финансови корекции са свързани основно с авансовите плащания на общините и нарушенията по Закона за обществените поръчки.\r\n\tС решението от ноември 2017 г. Еврокомисията е наложила санкции на 22 държави за усвояването на средства от земеделските фондове за общо близо 120 млн. евро. Най-голямата наложена финансова корекция е на Румъния – за над 22 млн. евро. Няма информация дали и други страни са решили да оспорят наложените финансови корекции.", "date": "2018.01.10", "title": "България глобена с 11.9 млн. евро заради ВЕИ и къщи за гости"}
{"url": "http://www.mediapool.bg/liderite-na-sedem-yuzhni-evropeiski-strani-se-sabirat-v-rim-news274108.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите на седем страни от Юга на ЕС ще се срещат в сряда вечер в Рим, за да демонстрират единен фронт за миграцията, с която много от тях се сблъскват, предаде Франс прес.\r\n\t\r\n\tВ срещата участват държавните и правителствените ръководители на Италия, Франция, Испания, Португалия, Гърция, Кипър и Малта. Срещата ще е кратка и ще започне в 18 ч. по Гринуич. После лидерите ще дадат обща пресконференция и ще имат работна вечеря.\r\n\t \r\n\tТова е четвъртата среща на върха на тази група от европейски държави. Първата се състоя по инициатива на гръцкия премиер Алексис Ципрас в Атина през 2016 г. Другите две срещи бяха през 2017 г. - в Лисабон през януари и в Мадрид през април.\r\n\t \r\n\tОсвен темата за миграцията, лидерите на 7-те страни от Юга на ЕС ще обсъждат бъдещето на еврозоната, насърчаването на икономическия растеж, заетостта и инвестициите и подготовката за европейските избори през 2019 г.\r\n\t \r\n\tСрещата на върха в Рим ще бъде в момент, когато се появиха информации за изчезнали 100 мигранти край бреговете на Либия. Мигрантите потеглили ден по-рано с плавателен съд, който потънал в района на либийския град Ал Хомс. Спасени са само 17 души засега.\r\n\t \n\n\r\n\tВчера при различни операции либийската брегова охрана спаси 279 мигранти в Средиземно море.\r\n\t \r\n\tФранс прес припомня, че миналата година в Средиземно море се удавиха или изчезнаха безследно 3116 мигранти. През 2016 г. те бяха близо 5000. Миналата година в Италия дойдоха 119 000 мигранти, в Испания - близо 23 000, а в Гърция - 28 800.", "date": "2018.01.10", "title": "Лидерите на седем южни европейски страни се събират в Рим"}
{"url": "http://www.mediapool.bg/edin-zaginal-pri-tezhka-katastrofa-mezhdu-avtobus-i-lineika-krai-omurtag-news274069.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tЕдин човек е загинал при тежка катастрофа между автобус, превозващ 40 пътници и линейка край Омуртаг в сряда сутринта. Пътят Варна – София бе затворен цяла нощ.\r\n\tПри инцидента е загинал водачът на линейката. Към момента няма данни за сериозно пострадали пътници в автобуса. Сигналът за инцидента е подаден малко след 3.50 тази сутрин. Движението по главния път е възстановено близо четири часа по-късно - около 8 часа сутринта.\r\n\tОбразувано е досъдебно производство. Работата по установяване на причините за инцидента продължава.", "date": "2018.01.10", "title": "Един загинал при тежка катастрофа между автобус и линейка край Омуртаг"}
{"url": "http://www.mediapool.bg/kabinetat-promeni-sastava-na-nadzora-na-osiguritelniya-institut-news274097.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПромени в състава на Надзорния съвет на Националния осигурителен институт гласува правителството в сряда. В него влиза Мария Беломорова, която е директор на дирекция \"Бюджет и финанси\" в Министерството на здравеопазването. Тя заема мястото на Мирослав Ненков, който беше зам.-министър на здравеопазването, докато министър беше Николай Петров.\r\n\tПо закон надзорът на НОИ се състои от по един представител на всяка от национално представителните организации на работодателите и синдикатите и от равен на тях брой членове, определени от правителството. Един от правителствените представители задължително е зам.-директор на Националната агенция за приходите.", "date": "2018.01.10", "title": "Кабинетът промени състава на надзора на осигурителния институт"}
{"url": "http://www.mediapool.bg/s-300-000-lv-shte-se-remontira-balgarskiyat-kulturen-dom-v-budapeshta-news274100.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС 300 000 лева от държавния бюджет ще се ремонтира и разшири Българският културен дом в Будапеща. Средствата бяха отпуснати от Министерския съвет в сряда.\r\n\tПарите ще бъдат заделени от бюджета на Министерството на външните работи за 2018 г. и ще са в полза на Българското републиканско самоуправление в Будапеща, което, заедно с Дружеството на българите в Унгария, подпомагат историческите и културни връзки между България и Унгария.\r\n\tБългарският културен дом в Будапеща е открит през 1957 г. и е построен с дарения на семействата на българските градинари в Унгария. Домът се е превърнал в най-важния духовен и културен център на българската общност в унгарската столица. В него се отбелязват всички български национални и традиционни празници.\r\n\tВ сегашното си състояние Българският културен дом не отговаря на изискванията за многофункционално културно средище и има нужда от ремонт, посочват от правителството. По тази причина Българското републиканско самоуправление и Дружеството на българите в Унгария планират неговото обновяване и разширяване, като вече са готови проучвателните и макетните проекти за реконструкцията, допълниха от правителството.", "date": "2018.01.10", "title": "С 300 000 лв. ще се ремонтира Българският културен дом в Будапеща"}
{"url": "http://www.mediapool.bg/cheshkoto-pravitelstvo-na-maltsinstvoto-opitva-da-specheli-podkrepata-na-komunistite-news274110.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовото чешко правителство на милиардера популист Андрей Бабиш се съгласи с предложението да бъде намалена компенсацията, която християнските църкви в страната биха получили за своето имущество, национализирано по време на комунистическия режим, предаде Асошиейтед прес.\r\n\t \r\n\tКабинетът на малцинството огласи решението си днес, когато в парламента се обсъжда вот на доверие за него. Предложението за орязване на обезщетенията идва от Комунистическата партия на Чехия и Моравия, която е твърд опонент на плана.\r\n\t \r\n\tСъгласно плана църквите в Чехия, сред които Римокатолическата и Протестантската, ще получат част от одържавените си недвижими имоти и за период от 30 години ще им бъде изплатени обезщетения с общ размер еквивалентен на 2,8 милиарда долара. Премиерът Бабиш каза, че компенсацията е твърде щедра и трябва да бъде коригирана.\r\n\t \r\n\tТози ход, който трябва да бъде одобрен от парламента, се възприема като опит на Бабиш да спечели подкрепата на комунистите при предстоящия вот на доверие, отбелязва АП.\r\n\t \r\n\tЛидерът на \"Движението на недоволните граждани\" (АНО) Андрей Бабиш заяви днес, че има малка надежда за победа във вота, който се очаква да се състои късно тази вечер след края на дебата, съобщи Ройтерс. \"Нашето движение е за всички, ние имаме програма за всички и затова мисля, че накрая вие ще ни подкрепите\", каза той пред депутатите при откриването на обсъждането.\r\n\t \n\n\r\n\tНа парламентарните избори през октомври АНО победи, но без да спечели абсолютно мнозинство в долната Камара на депутатите. Движението на Бабиш не намери коалиционни партньори сред останалите осем парламентарно представени партии и през декември състави правителство на малцинството. Ако сегашният вот на доверие е с отрицателен резултат, кабинетът ще остане на власт, докато бъде съставен нов. Президентът Милош Земан е заявил, че ще възложи нов премиерски мандат на Бабиш.\r\n\t \r\n\tКъм лидера на АНО са предявени обвинения, че преди десет години е присвоил незаконно евросубсидии. Той обаче има имунитет като депутат и не може да бъде съден, ако Камарата на депутатите не свали имунитета му.\r\n\t \r\n\tСоциалдемократите обявиха днес, че биха гласували за кабинета, но ако в него няма лица, които са обект на криминално разследване.\r\n\t \r\n\tПрезидентът Земан, който е съюзник на Бабиш, призова депутатите да не действат като прокурори и им напомни за презумпцията за невиновност. Той добави, че ще осигури \"още много време за преговори\" за съставяне на правителство, предаде Ройтерс.\r\n\t \r\n\tСправка в уебсайта на 200-местната чешка Камара на депутатите сочи, че АНО има 78 места. Т. е. на евентуално бъдещо правителство на АНО биха били необходими поне още 23 гласа за сдобиване с абсолютно мнозинство.\r\n\t \r\n\tСоциалдемократите и комунистите имат по 15 депутати.", "date": "2018.01.10", "title": "Чешкото правителство на малцинството опитва да спечели подкрепата на комунистите"}
{"url": "http://www.mediapool.bg/sapunen-obrat-borisov-dava-vsichki-bilbordove-za-predsedatelstvoto-na-politsaite-te-ne-gi-iskat-news274073.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКазусът със сваления протестен билборд на Синдикалната федерация на служителите в МВР (СФСМВР), който трябваше да осведомява пристигащите за европредседателството чужди делегации и журналисти колко са малки заплатите на униформените у нас, доби характеристиките на сапунена опера. След като в сряда сутринта се оказа, че винилът изненадващо е премахнат от фирмата, стопанисваща рекламното съоръжение, въпреки че предплатеният срок не е изтекъл, лично премиерът Бойко Борисов се зае с възстановяване на справедливостта.\r\n\t\"Истински възмутен съм от това, което е направила една частна фирма и са свалили билборда за протеста на полицаите\", обяви той по време на редовното заседание на кабинета, което тренировъчно бе проведено в обновената специално за председателството зала 3 на НДК.\r\n\tОт думите на министър-председателя стана ясно, че е разпоредил на ресорния министър Лиляна Павлова да осигури на протестиращите полицаи \"колкото искат билбордове от рекламата, която имаме за председателството\", \"защото не ни пречат\".\r\n\t\"Председателството е на България, нито е мое, нито е на правителството. Всички билбордове да се дадат, който каквото лошо има да каже, там може да го сложи и да си каже. Няма да рекламираме България, а всеки, каквото иска да сложи. Предоставете им ги, за да знаем, че максимум добре ще се покажем. В края на краищата ще покажем това, което сме\", демонстрира благоволението си на справедлив държавник Борисов в опит да внуши, че няма никакви притеснения от критики пред европейските дипломати.\r\n\tОт думите му стана ясно още, че точно в четвъртък, когато България официално ще приеме председателството на Съвета на ЕС, премиерът най-накрая ще се срещна с представители на протестиращите полицаи, за да обсъдят исканията им.\n\n\r\n\tВъпросното пано бе поставено на ъгъла на кръстовището пред Националния стадион \"Васил Левски\" преди няколко дни и информираше, че \"служителите в МВР са по-ниско платени в сравнение с техните колеги в ЕС. Тяхната основна заплата е само 340 евро\". Той бе част от стратегията на СФСМВР за натиск над правителството, докато не склони да увеличи всички възнаграждения в силовото ведомство с поне 15% и не приеме нов Закон за МВР.\r\n\t\"Ние в момента ще започнем да разглеждаме бюджета на ЕС за следващия период и когато защитаваме, особено кохезионната политика, искам да знаят колко са заплатите и пенсиите в България. Така че не само, че не сме в колизия с техния протест, 55 млн. изплатихме повече на МВР, 100 млн. повече за армията, двойно увеличение на учителските заплати, 15 млн. допълнително за БАН, 10 млн. и сграда за СУ. Това са обществени пари и мисля, че с колегите се опитваме да ги слагаме на най-правилните места. Безспорно искаме да увеличим на всички доходите, но увеличихме и пенсиите\", заяви по този повод премиерът.\r\n\tТой припомни и че заседанието на Консултативния съвет по национална сигурност, свикано преди ден от президента Румен Радев, е било посветено на исканията на военните – \"от 3 млрд. лв. нагоре, най-вероятно ще излязат 4-5 млрд. накрая\".\r\n\t\r\n\tПоследва светкавична реакция от най-големия полицейски синдикат, който благодари за предложението на Борисов, но любезно го отклони в името на това диалогът за социалния статус на униформените да продължи конструктивно.\r\n\t\"От Федерацията оценяват изключително високо този жест на правителството за възстановяване на една несправедливост, но заявяват че няма да се възползват от това\r\n\tпредложение. Те смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите \"полицай\", \"пожарникар\" и \"спасител\" неатрактивни и занижават качеството на услугата \"сигурност\", която доставя МВР\", гласи позицията на синдикалистите под пагон.\r\n\tТе добавят, че вместо да усвояват нови билбордове, предпочитат на предстоящата среща с премиера \"да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030\".\r\n\t\"От Федерацията отдават много по-голямо значение на това, отколкото на един билборд\", завършва съобщението, с което протестиращите явно се стремят да бъдат в синхрон с тона на Борисов.\r\n\tМеждувременно от фирмата за външна реклама \"Метрополис\", стопанисваща билбордът, който предизвика цялата драма, уточниха, че са свалили винила на СФСМВР не от желание да го цензурират, а защото са били подведени за неговото съдържание.\r\n\tПо думите на изпълнителния директор на компанията Тихомир Младенов паното е било платено от агенция \"Аргент\", която обаче заблудила \"Метрополис\", че с него ще бъде промотирано събитие, а не синдикални искания.\r\n\t\"Метрополис груп\" АД е търговско дружество с комерсиални цели и никога не сме предоставяли медийния канал, с който оперираме, като трибуна за подобен тип изяви\", се казваше още в съобщение на фирмата по казуса.", "date": "2018.01.10", "title": "\"Сапунен\" обрат: Борисов дава всички билбордове за председателството на полицаите, те не ги искат"}
{"url": "http://www.mediapool.bg/tazi-godina-napravete-po-malko-no-po-dobre-news274066.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбикновено хората започват новата година с амбицията да постигнат повече от предходната. Но как? Някои се заричат да практикуват принципа \"Казвай \"да\" на всичко\", което за мен честно казано е малко странно. Други – напротив, решават да правят тъкмо обратното и водещото да е \"не\". В действителност всяка от тези крайности може да доведе до лоши резултати.\r\n\tПоемете ангажимента да бъдете зает, зает и зает през цялото време. Работохолизмът привлича тези, които не могат да отхвърлят изисквания и ангажименти. Да си погълнат от задачите може да смекчи най-крайните ефекти на работохолизма, сочи изследване на , публикувано миналата година, но все пак превъзбудата и прекалената амбиция са път към здравословни проблеми.\r\n\tНатрупването на множество ангажименти води и други рискове. Ако се опитате да вършите повече от едно нещо, няма да бъдете толкова ефективни, колкото ако се съсредоточите върху една задача. Доклад от 2001 г. установява, че хората, които прескачат между задачите, се нуждаят от повече време за решаване на сложни математически проблеми, за разлика от тези, които са се съсредоточили върху една работа. Друго проучване при съдиите от Милано, проведено през 2015 г., установява, че онези, които са разглеждали няколко случая едновременно са имали нужда от повече време, отколкото за същите дела поотделно.\r\n\tВъпреки това култът към заетостта е мощен. Ако сте започнали годината с идеята да свършите по-малко, вие бързо ще започнете да се чувствате виновни заради отказаните задачи и вероятно пропуснатите възможности. Винаги се сещам за ситком героя Фрейзър, когато брат му Нилс напомня, че \"По-малко е повече\". \"Да, но ако малкото е много, представяш ли си колко много ще е многото!\", отговаря той.\r\n\tПрофесор Мортен Хансен, чиято книга \"Велики в работата\"  излезе този месец, е норвежец. За да илюстрира значението на приоритизирането, той цитира своя сънародник Роалд Амундсен, който спечели надпреварата за Южния полюс през 1911 г.\n\n\r\n\tВъв Великобритания това е история за героичен провал: изследователят Робърт Скот и екипът му пристигат на полюса, само за да открият там забито знамето на Норвегия. На връщане те са застигнати от свирепа полярна буря и падат изтощени само на няколко мили от спасението. Те загиват в антарктическите снегове.\r\n\tПрофесорът смята, че успехът на Амундсен се дължи на идеята му да използва само кучешки впрягове за целите на експедицията. За разлика от него, Скот е имал по-голям екип, разполагал е с повече ресурси и дори с моторни шейни, понита и кучета. Но именно сложността на организацията при Скот, се оказва фатална. Самият той я сравнява с дезорганизирана флота. Различните видове транспорт от британската експедиция тръгват по различно време и трябва да координират скоростта си. За разлика от тях, Амундсен избира най-добрите кучета, шейни, навигатори и най-тренираните хора от експедицията. Това се оказва много по-ефективно и бързо. \"Когато Амундсен стига полюса, той е с повече от 300 мили напред\", пише проф. Хансен – \"Амундсен избира метод, който развива до съвършенство – той прави по-малко, но се отдава напълно.\"\r\n\tТова е антитеза на предположението, че ако просто кажеш \"не\", това ще доведе до по-добър резултат. Да правиш по-малко \"идва с твърдото изискване да си напълно обсебен от това, което си избрал да правиш\", каза ми проф. Хансен. \"Защото ако не сте обсебен, нямате предимство пред хората, които се заемат с повече неща.\"\r\n\tПроф. Хансен изследва представянето на 5 000 души в тяхната работа и открива, че онези, които прилагат стратегия \"по-малко, но по-отдаден\", постигат 25% по-високи резултати. Той и екипът му установиха също, че е опасно да се приеме, че \"страстта\" непременно е ключ към успеха. Всъщност, страстта може да доведе хората до погрешен път, до провал или прегаряне. Най-добре представилите се в изследването са придали на страстта си смислена цел, която, макар и проста, да допринася конкретна полза за организацията.\r\n\tВажно е да отчитате опасността от твърде малко или напротив – твърде много сътрудничество. Докато споделянето на важна информация може да бъде от основно значение, то \"разбиването на силози\" може да стигне твърде далеч. Екипът може да бъде разконцентриран от наглед \"нужно\" външно въздействие, от което реално няма нужда. \"Мислете като за истински силози с царевица. Ако ги разбутате, ще разпилеете зърното навсякъде\", посочва проф. Хансен.\r\n\tИ на финала – недейте да мислите, че постиженията зависят изцяло от индивида. Отговорност на мениджърите е да тренират самодисциплина у служителите. Твърде често организациите измерват успеха по обем на извършената работа – например платените часове в адвокатската кантора, или – да речем, да съпоставят големината на екипа с важността на проекта. Понякога обаче най-добрият подход може да бъде опростяването на процеса, намаляването на екипа или налагане на нов стратегически фокус. Как вие и екипът ви да постигнете повече тази година? Опитайте да оставите нещо настрани.", "date": "2018.01.10", "title": "Тази година направете по-малко, но по-добре"}
{"url": "http://www.mediapool.bg/stiv-banan-napusna-i-saita-breitbart-nyuz-news274072.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият главен съветник на Доналд Тръмп - Стив Банън напусна ръководството на известния с пропагандирането на крайнодесни възгледи и конспирации сайт \"Брейтбарт нюз\" (Breitbart News). През лятото той се върна като изпълнителен директор на медиата, след като напусна Белия дом заради обвинения за расизъм и сексизъм.\r\n\tСайтът е много популярен в САЩ, особено сред привържениците на Тръмп. Медията изигра важна роля в подкрепата на Тръмп по време на президентските избори.\r\n\tВ съобщението на медията не се посочват причините за напускането на Банън. През миналата седмица той разреши появяването на публикация, свързана с книгата на Майкъл Уолф \"Огън и гняв\". Медията публикува и цитат, в който Банън окачествява срещата на президентския син Доналд Тръмп-младши с руснаци по време на президентската кампания като \"непатриотична\" и \"предателска\".\r\n\tТръмп вече коментира извадките от книгата, като обясни, че Банън си е \"загубил ума\", след като загуби позицията си в Белия дом. Преди два дни Банън се разкая за казаното за Тръмп.", "date": "2018.01.10", "title": "Стив Банън напусна и сайта \"Брейтбарт нюз\""}
{"url": "http://www.mediapool.bg/bulgaria-shte-sadi-bryuksel-zaradi-ekonormite-za-tets-news274065.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария се присъединява към  в Съда на Европейския съюз срещу определените от Еврокомисията емисионни нива, които трябва да постигат големите горивни инсталации. Те засягат дейността на въглищните централи в държавите от Евросъюза. Това реши правителството на редовното си заседание в сряда.\r\n\tВаршава иска от съда да  от 31 юли 2017 г.. В него се посочва какви емисионни нива трябва да покриват големите горивни инсталации в Европа, за да отговарят на приетия по-рано регламент за най-добрите налични техники, на които да отговарят предприятията.\r\n\tСпоред Полша определянето на разрешените нива за замърсяване на въздуха е извършено въз основа на погрешни и непредставителни данни. В жалбата се посочва още, че са приети твърде високи нива за пречистване на вредните газове, които не са подходящи и годни за постигане на очакваните ползи и предвидените цели. Освен това според Полша не е изготвена оценка на последиците от обжалваното решение. Страната претендира и за нарушения при гласуването на решението, което станало без предварително обсъждане.\r\n\tКабинетът одобри присъединяването на България към жалбата на Полша, тъй като страната ни е сред най-засегнатите от приетия регламент, според който, ако до 2021 г. въглищните централи не покрият поставените изисквания за нива на пречистване на серен двуокис, азотни окиси, живак и др., трябва да прекратят. Този регламент бе одобрен от 20 страни, а останалите, след които Полша и присъединяващата се към съдебния й иск България, гласуваха против.\r\n\tСлед заседанието на среща с организациите от въглищния и енергийния отрасъл енергийният министър Теменужка Петкова заяви, че страната ни вече е гласувала против референтния документ и е налице политически консенсус по темата за защита на въглищните ни централи. \" Ще положим всички усилия за защита на въгледобивните предприятия и големите горивни инсталации\", допълни тя, цитирана от пресцентъра на ведомството си. По думите й топлоелектрическите централи са от стратегическо значение за българската енергетиката, тъй като произвеждат над 40% от енергията.\n\n\r\n\tЦелта на българското правителство е да получи от Брюксел изключение от завишените екостандарти. Такова ще се допуска само в случаите, когато цената на необходимите за намаляване на вредните емисии инвестиции се окаже прекалено голяма и доведе до огромно поскъпване на електроенергията.\r\n\tСрокът за заявяване на такава дерогация изтича през февруари 2018 г., но българските централи все още не са приключили със замерванията на емисиите от живак, които досега не са били обект на контрол. Тези данни са нужни, за да могат дружествата да изчислят какви инвестиции ще им трябват за екологизация и на тази база да искат изключване от обсега на правилата.\r\n\tПрез октомври енергийният министър Теменужка Петкова заяви, че въглищните централи се нуждаят от удължаване с шест месеца на срока за заявяване на дерогацията, което ще се прави пред българската Изпълнителна агенция по околна среда.\r\n\tОт енергийното министерство посочват, че измерването на живак изисква продължителни изследвания от лицензирани лаборатории и затова искането на българските ТЕЦ е срокът за подаване на заявления за дерогация да се удължи до 16 август 2018 г. Това щяло да позволи на деветте засегнати български въглищни централи да изготвят по-пълна и прецизна документация.\r\n\tПо информация на Mediapool обаче, все още няма решение за удължаването на този срок.\r\n\tБългария прави всичко възможно да запази въглищните си централи, тъй като дейността им е свързана не само с енергийната сигурност на страната, но има и социално-икономическо отражение в региона на комплекса \"Марица Изток\"", "date": "2018.01.10", "title": "България ще съди Брюксел заради еконормите за ТЕЦ"}
{"url": "http://www.mediapool.bg/za-vtori-lift-v-bansko-s-dzhip-hamar-biytboks-shestvie-i-kontsert-pred-aleksandar-nevski-news274067.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПривържениците на строежа на втори кабинков лифт в Банско организират водено от джип хамър бийтбокс и брейкденс шествие в деня на официалното откриване на европредседателството на България в четвъртък в центъра на София. Предвижда се то да приключи с концерт пред храма \"Александър Невски\".\r\n\tВ хепънинга ще се включат популярни след младежите изпълнители, като явно целта на организаторите е проявата да привлече и хора, които ще отидат на концерта само заради участниците в него, но ще могат да бъдат представени като поддръжници на идеята за развитие на ски зоната.\r\n\tПри  срещу строежа на втория кабинков лифт в София и контрапротести в негова подкрепа на пътя край Симитли, състояли се на 4 януари, организаторите се заканиха отново да премерят подкрепата за каузите си на 11 януари вечерта в столицата след откриването на българското европредседателство, за което у нас ще дойдат ръководителите на общността и представители на множество западни медии.\r\n\tСдружението \"Бъдеще за община Банско“ поканиха \"приятелите на зимните спортове\" на \"едно различно събитие\" под надслов \"Аз искам да карам ски в България“, докато екозащитниците се събират в София, още 15 български града и два в чужбина на протест, който ще се състои паралелно като време, а в столицата близо и като маршрут до демонстрацията на привържениците на бъдещия лифт..\r\n\t\"Нека всеки, който обича ските и иска децата ни да карат ски и сноуборд в добри условия в България, излезе да се забавляваме в подкрепа на нашия любим спорт\", се казва в призива на поддръжниците на концесионера на ски зоната \"Юлен\".\n\n\r\n\tМястото на срещата е ъгълът на булевардите \"Патриарх Евтимий\" и \"Витоша\" в 18 часа. Оттам шествието ще се насочи към Министерски съвет и после към площад \"Александър Невски\", където ще прерасне в концерт, на който явно се разчита да отидат феновете на поканените изпълнители.\r\n\tТози маршрут бе използван от екозащитниците в последните им протести срещу допълнително застрояване на парк \"Пирин\", като шествието им символично тръгваше от статуята на Алеко Константинов и приключваше на Орлов мост с блокада на движението. Сега обаче булевард \"Витоша\" е резервиран от привържениците на новия лифт в Банско.\r\n\tОрганизаторите посочват, че шествието ще бъде предвождано и озвучено от парти джип хамър, от който \"DJ Sprite ще се грижи за доброто настроение на участниците, в компанията на световния шампион по бийтбокс Skiller & Atesh и брейкденсърите от Pachoville Crew и Sofia City Breakers\".\r\n\tОчаква се шествието да стигне пред катедралата \"Александър Невски\" около 19 часа. за когато е насрочен концертът на певиците Тита и Елица Тодорова, както и на тъпанджиите братя Пищолски, които станаха популярни след участието си в редица телевизионни формати. В купона ще се включат и бийтбоксърите и бийтдейнсърите от шествието.\r\n\t\"Каним и всички софиянци, които обичат да карат ски на Витоша и не искат лифтовете на ски зона \"Алеко“ да са от детството им, да се присъединят към шествието и концерта\", се казва в съобщението на Сдружение \"Бъдеще за община Банско\", което е финансирало цялата проява.", "date": "2018.01.10", "title": "\"За\" втори лифт в Банско с джип хамър, бийтбокс шествие и концерт пред \"Александър Невски\""}
{"url": "http://www.mediapool.bg/chetirite-golemi-bitki-za-byudzheta-na-es-news274058.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед Брекзит скандалите за пари в ЕС27 ще бъдат с около 13 млрд. евро годишно по-болезнени, след като Великобритания отвори дупка в евробюджета след 2020 г.\r\n\tОчертават се дълги дискусии за финансите в съюза след напускането на Обединеното кралство през март 2019 г. Еврокомисията ще стартира дебатите за бюджета през май тази година и очаква да постигне споразумение в рамките на амбициозните 12 месеца, при положение, че предишният подобен рунд от преговори отне почти две години.\r\n\tИма четири области в т. нар. \"многогодишна финансова рамка“, в които битките могат да се окажат най-ожесточени.\r\n\t\r\n\tДупката в бюджета на ЕС след Брекзит се оценява на около 12-13 млрд. евро годишно.\r\n\tБрюксел се надява да компенсира разликата едновременно чрез повишение на постъпленията и чрез съкращаване на разходи в съотношение 50:50.\r\n\tПокачването на приходите вероятно ще бъде най-спорната мярка от гледна точка на държавите, които са нетни вносители в европейския бюджет и които са в същото време най-големите страни членки – Франция и Германия. Да се отделят повече пари за евробюджета означава да се прескочи наложеният от правителствата таван на евровноската от 1% от брутния национален доход – граница, която е яростно пазена в Берлин.\r\n\tСпоред председателя на Европейската комисия Жан Клод Юнкер обаче въпросният 1% се равнява на цената на едно кафе на ден за европейския данъкоплатец, а \"Европа струва повече от едно кафе на ден“.\n\n\r\n\t\r\n\tБюджетните битки неизбежно стигат до сблъсъци между по-богатите държави - нетни вносители в европейския бюджет, и по-бедните, които са нетни получатели.\r\n\tВодена от финансови съображения, политиката може да стане дори по-порочна, ако вносителите използват финансови аргументи, за да накарат проблемни страни членки като Полша и Унгария да влязат в правата линия.\r\n\tВ изказване от ноември, адресирано към Будапеща, френският президент Еманюел Макрон атакува отделни правителства за \"отвличане“ на еврофондове, които служели на национални цели като например финансиране на вътрешни данъчни пробиви. Критерии като върховенство на закона могат също да бъдат ясно обвързани с кохезионните фондове, създадени за да подпомагат развитието на по-бедните държави.\r\n\t\r\n\t\r\n\tНовият бюджет ще е в сила от 2021 г. за поне пет години, но все още няма консенсус по въпроса колко дълъг период той трябва да покрива.\r\n\tЕврокомисарят по бюджета Гюнтер Йотингер подкрепя съществуващата 7-годишна рамка.\r\n\tСпоред доклад на Европейския парламент обаче бъдещето е на 5-годишните бюджети. В документа се подчертава, че те трябва да съвпадат с 5-годишния политически цикъл в ЕС, повишавайки демократичната легитимност и давайки на политиците повече гъвкавост да реагират при спешни ситуации.\r\n\t\r\n\tКритиците на структурата на бюджета на ЕС винаги са се сблъсквали с неговата липса на амбиция. \"Реликва“ е думата, с която един влиятелен доклад описа европейския фиск през далечната 2003 г.\r\n\tНо пространството, в което парите определено по-добре отразяват реалността, е еврозоната. Политиците имат широко съгласие около нуждата да се отделят бюджетни средства, за да се защити единната валута от икономическите шокове.\r\n\tЕврокомисията иска новата многогодишна финансова рамка да има специална \"стабилизационна“ роля за правителствата от еврозоната във времена на нужда. Председателят Жан Клод Юнкер вече предупреди страните извън еврото, че ще загубят финансово, ако стоят извън паричния съюз. Марио Сентено, новият президент на еврогрупата, също подкрепя създаването на \"нови инструменти за адресиране на икономическите спадове и непредвидени обстоятелства“.\r\n\tЦелият този фокус на бъдещия бюджет върху еврозоната заплашва да свие \"парчето от тортата“ за страните извън нея.", "date": "2018.01.10", "title": "Четирите големи битки за бюджета на ЕС"}
{"url": "http://www.mediapool.bg/ubitiyat-petar-hristov-e-vzel-porachki-za-50-mln-lv-ot-darzhavata-news274074.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Политтрейд кънстръкшън\" на разстреляния бизнесмен Петър Христов е спечелила обществени поръчки за над 50 млн.лв от държавата и общините за последните пет години, става ясно от справка от Агенцията по обществените поръчки, цитирана от вестник \"24 часа\".\r\n\tСтроителството на депото за отпадъци във Велико Търново е най-мащабният проект, в който дружеството на бизнесмена е участвало. Обектът бе открит през 2016 г. Христов ориентира бизнеси към обществените поръчки през 2012 година, а през 2014 г. вече се занимава и с инженеринг на инфраструктурни проекти. Компанията му участва и в консорциуми с други дружества.\r\n\tПоследната промяна в партидата на \"Политтрейд кънстръкшън\" става три седмици преди убийството. На 20 декември компанията влиза в холдинговото дружество \"Пропъртис мениджмът груп\", което е собственост на дъщеря му Михаела.\r\n\tПреди ден шефът на парламентарната група на ГЕРБ и бивш вътрешен министър Цветан Цветанов, известен с близостта си с Христов, обяви, че той е имал притеснение от евентуален ответен удар от т.нар. банда за отвличания на \"Наглите\". Както е известно, именно Петър Христов е човекът, който има основен принос, за да се стигне до пробив в разследването на зачестилите преди десетина години отвличания.\r\n\tЦветанов потвърди, че Петър Христов е бил симпатизант на ГЕРБ. Бизнесменът дари 30 000 лева на ГЕРБ за евроизборите през 2007 г.\r\n\tВ сряда военният министър Красимир Каракачанов обясни пред Нова телевизия, че не е случайно, че Петър Христов е убит точно в началото на българското председателство на ЕС. \"Престъпният контингент има интерес да дискредитира държавата точно, когато фокусът на внимание е към България\", смята той.\r\n\t\"Всеки смята, че когато има Европредседателство, че когато има чужди медии, правителството ще кляка. Аз мисля, че не е така и не трябва да кляка\", каза Каракачанов.\r\n\t\"Една от версиите по които се работи за убийството на Петър Христов е отмъщение заради това, че е бил свидетел по ключово дело. С организираната престъпност трябва да се работи и да се мачка до край. Страшно е, когато от българските органи изтича информация. Това, че някой може да действа и да прави поръчки от затвора не е толкова странно. В случая изтичането на информация може да е довело до убийството на един човек. В крайна сметка обаче подчертавам, че това не е единствената версия, по която се работи. Винаги има няколко версии\", допълни военният министър.\r\n\tСпоред него бившият главен секретар на МВР Калин Георгиев \"абсолютно непрофесионално\" е разкрил, че Христов има отношение към разкриване на бандата на \"Наглите\". Георгиев намекна за това през септември миналата година в телевизионно интервю.", "date": "2018.01.10", "title": "Убитият Петър Христов е взел поръчки за 50 млн. лв. от държавата"}
{"url": "http://www.mediapool.bg/svetovnata-banka-povishi-prognozata-si-za-balgarskata-ikonomika-news274075.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовната банка повиши прогнозата си за ръста на икономиката на България през следващите години. Според международната институция икономиката на страната ще отбележи 3.9% ръст през 2018 г. и 4% през 2019 г.\r\n\tПрез лятото на миналата година банката очакваше БВП да България да се увеличи с по 3.7% през 2018 и 2019 г.\r\n\tСветовната банка смята, че глобалният икономически растеж ще се ускори до 3.1% през 2018 г. след силната 2017 г. Иинституцията отчита възстановяване на инвестициите, на производството и търговията, а развиващите се икономики, разчитащи на износа, са се възползвали от укрепващите цени на суровините.\r\n\tБанката обаче смята, че това до голяма степен е краткосрочно подобрение.\r\n\t“В дългосрочен план забавящият се потенциален растеж поставя в риск подобряването на жизнените стандарти и намаляването на бедността по света“, предупреждава банката в доклада си.\r\n\tСпоред прогнозите глобалният растеж ще се забави до 3.0% през 2019 и 2.9% през 2020 г.\r\n\t2018 година може да се окаже първата година от финансовата криза насам, в която глобалната икономика ще работи на почти на пълни обороти. Очаква се застоят в икономиката да премине, поради което централните банкери ще трябва да преосмислят паричните си и фискални инструменти, за да стимулират растежа и да подкрепят дългосрочния потенциал на икономиката.", "date": "2018.01.10", "title": "Световната банка повиши прогнозата си за българската икономика"}
{"url": "http://www.mediapool.bg/kongresat-na-sasht-rusiya-se-mesi-v-demokratichniya-protses-iz-tsyala-evropa-news274076.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ обширен нов доклад американски конгресмени демократи предупреждават за растяща руска намеса из цяла Европа и правят заключението, че дори след като някои западни демокрации са реагирали с агресивни контрамерки, президентът Доналд Тръмп не е предложил никаква стратегия за опазване на САЩ да не станат отново жертва на системната намеса на Кремъл, съобщи Асошиейтед прес.\r\n\t \r\n\tТова е първият доклад на Конгреса на САЩ, в който подробно се описват руските усилия за подкопаване на демокрации от президентските избори в САЩ през 2016 г. досега. В него Тръмп е лично критикуван от авторите на доклада, че не е успял да реагира на засилващите се дестабилизиращи дейности на Русия в САЩ и по света. \r\n\t \r\n\t\"Никога досега президент на САЩ не е пренебрегвал толкова явно такава тежка и засилваща се заплаха за националната сигурност на страната\", се казва в доклада.\n\n\r\n\t \r\n\tТой е в обем от над 200 страници и е изготвен по инициатива на сенатор Бен Кардин от щата Мериленд, най-високопоставеният демократ в сенатската комисия за външните работи, но не е подкрепен и от републиканците в комисията. \r\n\t \r\n\tВ него се описват руски операции в 19 европейски страни още преди да е излязъл докладът на двупартийното разследване на сенатската комисия за разузнаването за ролята на Русия в президентските избори в САЩ от 2016 г., отбелязва АП, цитирана от БТА. \r\n\t \r\n\tВ специално изявление самият Кардин обясни, че е поръчал доклада, за да могат американците да видят \"истинските измерения и обхват\" на усилията на руския президент Владимир Путин да подкопава демокрацията по света.\r\n\t \r\n\t\r\n\t \r\n\t\"Докато президентът Тръмп на практика бездейства, Путин продължава да усъвършенства асиметричния си арсенал и търси нови възможности да затруднява държавни управления и да подкопава подкрепата за демократичните и международни институции, които САЩ и Европа са изградили през последните 70 години\", каза Кардин.\r\n\t \r\n\tТой обвинява Путин за \"неуморните му атаки за подриване на демокрацията и върховенството на закона в Европа и САЩ\". \r\n\t \r\n\tВ доклада се изразява безпокойство, че Тръмп не е посочил руската агресия като тема за обединяване на нацията и се иска \"по-силен глас на Конгреса\" в насърчаването и финансирането на продемократични дейности.\r\n\t \r\n\t\r\n\t \r\n\tОтправен е призив за изслушвания в комисии и други усилия на Демократическата и Републиканската партия в помощ на европейските страни да се противопоставят на руската агресия.\r\n\t \r\n\tВ доклада се настоява правителството да финансира и използва в пълна степен Центъра за глобална ангажираност на Държавния департамент, който според авторите е затруднен от \"липса на усещане, че е нужна спешна реакция и от самоналожени ограничения\" под ръководството на държавния секретар Рекс Тилърсън. \r\n\t \r\n\tТози център бе създаден през 2016 г. за борба с терористичната пропаганда, а впоследствие правомощията му обхванаха и борбата с руската пропаганда съгласно нормативен акт, изготвен от сенатори от двете партии.\r\n\t \r\n\tВ доклада се говори за продължаващи от години, които са дестабилизирали крехките демократични правителства на Украйна и Грузия. \r\n\t \r\n\tДокументът се опира в голяма степен на открити източници на информация, както и на разговори с европейски дипломати и други правителствени служители.\r\n\t \r\n\tАвторите посочват, че изборите в страни като Великобритания, Франция и Германия са били компрометирани от организирани от Москва кибератаки, платени публикации в онлайн форуми и финансиране на радикални политически групи. Тези държави и други по-малки европейски страни като Финландия и Естония са похвалени за бързата им и често ефикасна реакция.\r\n\t \r\n\tТръмп е приканен да създаде междуведомствена група за борба с руската намеса по модела на Националния антитерористичен център, който бе създаден след нападенията от 11 септември 2001 г. в САЩ. \r\n\t \r\n\tВ доклада се препоръчва Тръмп да свика годишна глобална среща на върха подобно на други такива форуми за борба с \"Ислямска държава\" или местни радикални групи. Както и да се създадат екипи за бързо реагиране в защита на съюзнически страни след кибератаки и да се изготви международно споразумение за употребата на киберсредства в мирно време.\r\n\t \r\n\tПравителството на САЩ е призовано да увеличи помощта си за насърчаването на демокрацията в Европа и публично да осъди всякакви връзки на организирани престъпни групировки и корупционни действия с Путин. Социалните мрежи пък трябва да оповестяват източниците на финансиране на политически рекламни материали, както правят печатните и електронните медии.", "date": "2018.01.10", "title": "Конгресът на САЩ: Русия се меси в демократичния процес из цяла Европа"}
{"url": "http://www.mediapool.bg/frantsiya-prie-nepopulyarni-merki-za-da-ogranichi-intsidentite-po-patishtata-news274077.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНепопулярна, но необходима мярка - така френското правителство аргументира решението, взето от него вчера вечерта, за намаляване на разрешената скорост по второстепенните двупосочни пътища в страната от 90 километра в час на 80 километра в час, съобщи Франс прес.\r\n\t \r\n\tЦелта на мярката е да се намалят инцидентите по пътищата. Според премиера Едуар Филип мярката може да спаси поне един човешки живот на ден. Допитване на агенция Харис от вчера показва, че 6 на 10 французи са против нея.\r\n\t \r\n\tОт 28-те страни членки на ЕС само в Швеция има по-строго ограничение на скоростта - 70 километра в час. Финландия разрешава скорост от 80 километра в час извън градовете и магистралите. На другите места в съюза остава разрешението за 90 километра в час, дори за 100 километра в час.\n\n\r\n\t \r\n\tОграничението за скоростта по второстепенните пътища във Франция влиза в сила от 1 юли. То касае второстепенните двупосочни пътища, по средата на които няма разделители от сорта на бариера или земен насип. От тази мярка ще са засегнати 400 000 километра пътища в страната. На 1 юли 2020 г. ще бъде направена оценка на мярката. Крайната десница Национален фронт я разкритикува и обяви петиция срещу нея. Партията каза, че ограничаването на скоростта ще засегне средната класа.\r\n\t \r\n\tДруга мярка, обявена от премиера Едуар Филип, ще бъде временно отнемане на разрешителното за управление на превозно средство, ако шофьорите извършат пътно нарушение, докато са говорели или пишели съобщения по мобилните си телефони.\r\n\t \r\n\tПрез 2016 г. във всеки десети инцидент по пътищата е \"бил замесен\" мобилен телефон, уточни премиерът Филип.\r\n\t \r\n\tВ Европа забраната за използване мобилни устройства без хендс фрий по време на шофиране е широкоразпространена, но наказанията общо взето са ограничени до глоби, вариращи от под 50 евро в Ирландия до неколкостотин евро в Холандия, допълва Ройтерс по същата тема.", "date": "2018.01.10", "title": "Франция прие непопулярни мерки,  за да ограничи инцидентите  по пътищата"}
{"url": "http://www.mediapool.bg/koi-e-vinoven-za-populizma-news274078.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазвитите страни страдат от дълбоко безпокойство. За популистите като Тръмп проблемът идва от глобализацията. Технологичната революция обаче играе водеща роля.\r\n\tДобър съвет за 2019 година: изпращайте своите новогодишни пожелания още през първите часове на 1 януари. Защото след това често е твърде късно. През 2015 г. след масовото убийство в редакцията на вестник \"Шарли ебдо\" на 7 януари пожеланията за хубава година изглеждаха неуместни. През 2018 г. предизвикват тревога думи на Доналд Тръмп. Още на 3 януари, след заплаха на севернокорейския лидер Ким Чен-ун, американският президент туитоман изчурулика: \"Аз също имам ядрен бутон, но той е доста по-голям и доста по-мощен.\" На 6 януари Тръмп каза, че неговите успехи в бизнеса, телевизията и политиката доказват факта, че той не е \"интелигентен, а гений, много стабилен гений!\" Да, дами и господа, това са думи точно на президента на Съединените щати, най-голямата икономическа и военна сила на планетата. Петгодишно дете. Или д-р Стрейнджлав, който полудява все повече от ден на ден. Хубава година все пак?\r\n\tВпрочем би било напразно да спекулираме какво ще направи Тръмп през следващите 12 месеца. За сметка на това трябва спешно да разберем ние как се озовахме в това положение. \"Ние\", тъй като нахлуването на Тръмп на политическата сцена далеч не е изолиран случай. На практика във всички големи демокрации гротескови или ексцентрични личности успяват да съблазнят тълпите от избиратели, било то Борис Джонсън във Великобритания, Марин Льо Пен във Франция или Бепе Грило в Италия. Възходът на т. нар. популизъм отразява едно дълбоко безпокойство в нашите общества.\r\n\tТази тревога има политически, културни, антропологични, но и икономически причини. Най-очевидната е, разбира се, финансовата криза от 2007-2008 година, която предизвика дълбоки сътресения - рязък спад на производството, голямо увеличение на безработицата, застой на търговията, бюджетни икономии, огромно задлъжняване. Безпрецедентен шок от Голямата депресия през 30-те години на 20-и век, той също е белязан от възход на популистките движения.\r\n\t\n\n\r\n\tФинансовата криза засили по-ранни тенденции. Изчезнаха работни места, които изглеждаха солидни. Една жестока конкуренция тегне над цените и се отразява на заплатите. Средната класа, която бе базата на масовата демокрация, се чувства застрашена. И на практика във всички развити страни делът на хората в активна възраст, които имат средна заплата, намалява, за сметка на ниските, но и на високите трудови възнаграждения, понякога на много по-високите. Гражданите губят доверие в бъдещето.\r\n\tЗа популистите обяснението е просто: виновен е чужденецът. Чужденецът, който идва да живее при нас, който ни наводнява със своите стоки, изкупува нашите скъпоценности. Следователно решението е просто: достатъчно е да затворим вратата и всичко ще потръгне по-добре.\r\n\tТова убеждение от дълго време бе подхранвано от наивността, дори от отричането на реалността от страна на елита. Политиците, особено в Европа, често защитаваха едно отваряне без нищо в замяна. Нещата започват да се променят. В Брюксел думата \"реципрочност\" вече не е табу, така както и идеята за надзор на придобиването на европейски фирми, определяни като стратегически. Френският президент Еманюел Макрон се зае с проблема с командированите работници.\r\n\t\r\n\tВ голямото си мнозинство икономистите дълго време възхваляваха добродетелите на свободната търговия. Често поради идеологически съображения, но по-често защото са наблюдавали щетите от протекционизма в Латинска Америка, отколкото ефективността на издигнатите в Азия бариери. Икономистите също започнаха да променят своите възгледи.\r\n\tДавид Отур, изследовател, защитаващ по принцип \"водещи тези\", публикува преди две години, заедно с колеги, забележителен академичен труд, в който изтъкна загубата на работни места в американските градове, чиито заводи страдат от силна конкуренция, в резултат на китайския внос. Дани Родрик, турски икономист, преподаващ в Харвард, бие от 20 години тревога за социалните щети от глобализацията. Вече започват да го чуват.\r\n\tОт първостепенно значение тук обаче е да не бъркаме диагнозата. Тъй като е напълно възможно фаталната верига, приписвана на глобализацията, да бъде приписана на (...) възхода на информационните технологии, който засилва конкуренцията, унищожава работни места и увеличава рязко неравенствата. Доклад, публикуван преди едно десетилетие съвместно от Световната търговска организация и Международното бюро по труда, където синдикатите имат силно присъствие, достигна до заключението, че \"търговията Север-Юг може да обясни само малка част от промените, наблюдавани при относителните заплати... Движещ елемент за тях изглеждат технологичните промени в полза на квалификациите.\"\r\n\t\r\n\tВъпреки че би било много добре да допълним тази диагноза, тя все пак си остава ценна. Новите технологии разтърсват все повече компаниите, а тежестта на световната търговия вече не се увеличава. В политически план борбата обаче е неравна. За един кандидат е лесно да твърди, че е достатъчно да затвори вратите, за да потръгне страната му по-добре. Много по-сложно е да се обясни на избирателите, че техният любим смартфон е виновен за техните беди. Или че техническият напредък ще \"изяде\" работни места, но и ще създаде нови. Или че е по-добре да се регламентира конкуренцията на дигиталните платформи. Или че училището и образованието трябва да се променят в дълбочина, за да станат по-ефикасни. Не е нужно да си гений, за да предвидиш, че има риск популизмът да го чака добро бъдеще.", "date": "2018.01.10", "title": "Кой е виновен за популизма?"}
{"url": "http://www.mediapool.bg/tsentarat-na-sofiya-pod-blokada-v-parvite-dni-na-evropredsedatelstvoto-news274070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЦентърът на София ще бъде блокиран заради началото на българското председателството на Съвета на ЕС, което официално започва в четвъртък.\r\n\tВ центъра на града ограниченията ще бъдат в две основни зони - около Народния театър и около НДК, където няма да бъдат допускани частни автомобили. В четвъртък движението в центъра ще бъде допълнително затруднено и заради планираните 9 протеста в София за същия ден. Най-мащабните ще съвпаднат с официалния концерт за откриването на европредседателството в Народния театър \"Иван Вазов\".\r\n\tОт 17.30 часа в сряда (10 януари) се забранява паркирането в зоната пред Народния театър \"Иван Вазов\". Няма да е възможен престоят и паркирането в Синята зона на площад \"Александър Първи\" и на паркинга на бившия Партиен дом.\r\n\tЗатворени за движение на 11 януари ще са улиците в карето на ул. „Ген. Гурко”, „Георги С. Раковски”, „Княз Александър Първи” и бул. „Цар Освободител”.\r\n\t\r\n\tОт четвъртък (11 януари) ще бъде затворен и паркингът при НДК. Затворени остават улица “Доспат” и площад “Баба Неделя”. На тези улици няма да може да се паркира до 12 януари.\r\n\t\n\n\r\n\tВ четвъртък ще бъде затворена за граждани и Градската градина пред Народния театър. От сряда движението там е ограничено, а подготовката за посрещането на гостите тече с пълна сила. Освен изграждането на временна приемна зала за гостите до театъра, служители на фирмата за чистота метяха усилено пространството около сградата.\r\n\t\r\n\t\r\n\tДвижението в центъра на София в четвъртък (11 януари) ще е допълнително затруднено и от протести. За този ден са планирани 9 такива, съобщи зам.-директорът на Столичната дирекция на вътрешните работи (СДВР) Антон Златанов.\r\n\tЕдин от тях - в подкрепа на Истанбулската конвенция, ще е в четвъртък сутринта. Останалите са във времето от 17.00 до 20.30 часа. Най-мащабни се очаква да са шествията срещу разширяването на ски зоната над Банско и това в подкрепа на още съоръжения над курорта, както и протестът на полицаите.\r\n\t\"С всички организатори МВР и Столична община сме провели срещи и сме ги призовали за разбиране. С всички организатори сме съгласували маршрути на движение, сборни и крайни пунктове, по начин, по който да не пречат на делегациите. Вярваме, че това ще се спази от всички протестиращи, защото в противен случай не би била приятна ситуацията\", коментира Златанов. трябва да започне в 18.30 часа от площад \"Патриарх Евтимий\", откъдето шествието на недоволните трябва да мине по бул. \"Васил Левски\", ул. \"Гурко\" и от там до Орлов мост. Поредният протест на граждани срещу решението на правителството да позволи нови ски съоръжения в Пирин беше коментирано в сряда от премиера Бойко Борисов, който за пореден път каза, че целта е да се построи втори лифт от Банско до Шилигарника. \"Нито една керемидка не може там да се сложи, нито едно нещо различно да се направи от този миг\", каза министър-председателят., организиран от сдружението \"Бъдеще за община Банско, ще тръгне от ъгъла на бул. \"Витоша\" и ул. \"Партиарх Евтимий\", ще продължи по бул. \"Витоша\", \"Цар Освободител\", площад \"Независимост\" и ще завърши с концерт на пл. \"Ал. Невски\".започва от 16 часа. Те организират комитети по посрещането на официалните гости на откриването на европредседателството, които ще бъдат разположени на кръстовището на бул. \"Брюксел\" и бул. \"Цариградско шосе\", както и на Орлов мост. Недоволните ще държат плакати, с които да информират представителите на Европейската комисия за ниските си заплати. След това ще се съберат пред Народния театър \"Иван Вазов\", където ще е официалното откриване на европредседателството.\r\n\tЗам.-директорът на СДВР увери, че органите на реда са подготвени и нямат притеснения. \"Надяваме се никой да не прави излишни провокации, които няма да бъдат от полза за никой в държавата, тъй като утре сме във фокуса на всички европейски и световни медии. Демократична държава сме всеки има правото да изрази мнението си и да протестира. Ще проявим гъвкавост така, че да се случат всички събития без да има негативен обществен отзвук\", каза още Златанов.\r\n\tЗлатанов каза още, че по време на цялото европредседателство мерките за сигурност ще са \"гъвкави\", а мерките за сигурност ще бъдат така планирани, че да затрудняват минимално придвижването в столицата.\r\n\t\"Това, което се случва като мерки за сигурност от наша страна, ще е под мотото на гъвкавостта. От няколко месеца работи оперативен щаб. Изготвени са и проиграни са много варианти за предвижване на делегациите и сигурността на съпътстващите мероприятия. Напълно сме готови за тези 6 месеца. Самото председателство е предизвикателство за държавата, но и за службите за сигурност така, че всички мерки са предприети\", обясни зам.-директорът на СДВР.\r\n\tТой допълни, че освен видимите мерки - затваряне на улици за движение и засилено полицейско присъствие, ще се прилагат и скрити мерки за сигурност, без да ги уточни.\r\n\tЗлатанов призова всеки гражданин, ако види нещо съмнително - хора, багажи, и всичко съмнително, да информира незабавно МВР, за да се предприемат незабавни мерки. \"Трябва да гледаме националния интерес и адекватно и бързо да разрешаваме проблемите, които биха могли да възникнат\", обясни Златанов.\r\n\tОсновната сграда, в която ще се провеждат събитията за европредседателството - Националният дворец на културата (НДК), няма да бъде затваряна в следващите 6 месеца. Ограничения за пешеходците няма да има и в района на двореца, обясни директорът по сигурността на НДК Лъчезар Милушев. Той добави, че дворецът ще продължи да функционира като културен институт, отворени ще останат и заведенията, разположени в сградата. Въведени са обаче засилени мерки за сигурност.\r\n\tПри срещите на високо равнище в НДК обаче ще има ограничения. Първите ще са на 12 януари, когато там ще заседават българското правителство и Европейската комисия. Тогава ще бъдат затворени литературен клуб \"Перото\" и билетния център, съобщиха от пресцентъра на НДК. Хората, които искат да си купят билети за събития точно в този ден, ще могат да направят това на билетна каса в кино \"Люмиер Лидл\" или онлайн.\r\n\tВъведени са и постоянните мерки за сигурност, свързани с пропускателния режим на територията на двореца. Всички посетители и гости ще преминават през проверки при влизане в сградата. За това в следващите 6 месеца е добре хората да идват по-рано за събития в НДК.", "date": "2018.01.10", "title": "Центърът на София под блокада в първите дни на европредседателството"}
{"url": "http://www.mediapool.bg/pravitelstvoto-dade-10-mln-leva-i-nova-sgrada-na-sofiyskiya-universitet-news274079.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството спази обещанието си и скоростно удовлетвори две от исканията на Софийския университет \"Св. Климент Охридски\" - да получи средства за ремонт на сградите си и нова сграда за обучение на студентите по медицина.\r\n\tРъководството на висшето училище заплаши с протести, ако претенциите му не бъдат изпълнени, а още в понеделник министрите на образованието Красимир Вълчев и на финансите Владислав Горанов заявиха, че тези две конкретни искания ще бъдат гласувани в сряда.\r\n\tТака министерският съвет отпусна допълнително 10 млн. лева на университета за капиталови разходи. От тях 9 млн. лева ще са за ремонти в учебните сгради - повечето от тях са паметници на културата, а пари за поддръжката им хронично не достигат. С 3 млн. лева от извънредното финансиране ще се правят ремонти в Ректората, 4.5 млн. лева ще са за студентски общежития и столови. Средства ще бъдат дадени и за Факултета по математика и информатика и за Физическия факултет.\r\n\tОстаналият 1 млн. лева е предвиден за придобиване на дълготрайни материални и нематериални активи, обясни министърът на образованието Красимир Вълчев, без да даде повече подробности. По-късно от Министерския съвет разпространиха съобщение, според което средствата ще са за въвеждане на единна информационна система. Тя трябва да позволи оптимизиране на основните дейности и процеси и да преосмисли тяхната цена, което да доведе до подобряване на финансовото състояние на институцията. Със системата ще се обхванат всички обучаеми, човешки ресурси, клиенти, доставчици и остойностяване на всяка дейност. Така ще се създаде възможност да се разширят предлаганите услуги и да се предлагат нови.\r\n\tОсвен това правителството предостави на университета и бившата сграда на техникума по облекло на бул. \"Черни връх\" в столицата. Тя се дава като компенсация за отнетото здание на бул. \"Ал. Стамболийски\". В края на миналата година кабинетът реши да вземе тази сграда от болница \"Лозенец\" и да я даде за нуждите на Специализирания съд и прокуратура. Преди това спорното здание беше в активите на Софийския университет, но заради липса на средства за ремонта му, беше прехвърлено на болница \"Лозенец\", която трябваше да осигури необходимото финансиране и да обучава там студентите по медицина на висшето училище.\r\n\tРекторът на университета проф. Анастас Герджиков благодари на премиера Бойко Борисов за бързото и справедливо решение и припомни, че приоритет за правителството е образованието. Преди време Герджиков определи решението на правителството за отнемане на сградата на бул. \"Ал. Стамболийски\" като \"стратегически погрешно\" и част от поредица от решения, показващи лошо отношение към най-стария университет в страната. Въпреки това Герджиков нееднократно е казвал, че реформата във висшето образование, започната от предишните кабинети на Бойко Борисов, върви в правилната посока.\r\n\t\"Провеждате спасителна реформа за висшето образование. Да използваме този момент да поставим основите на магистралата на духа. България може да се превърне в държава на духовността и да се постигне по-голям икономически растеж и просперитет чрез образование, наука и култура\", коментира в сряда Герджиков.", "date": "2018.01.10", "title": "Правителството даде 10 млн. лева и нова сграда на Софийския университет"}
{"url": "http://www.mediapool.bg/ekaterina-zaharieva-useshtaneto-za-koruptsiya-namalyava-news274080.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Усещането за корупция (в България) намалява. Корупцията намалява, но трябва да се работи\", обяви в сряда вицепремиерът и външен министър Екатерина Захариева. Според нея вече има обективни данни за резултати в борбата с корупцията.\r\n\t \r\n\t\"Трябва да се работи не само по корупцията по високите етажи, но и по ниските и средни етажи, които създават усещането. Не казвам, че не виждаме проблемите, ние може би ги виждаме по-добре от тези, които гледат отвън\", допълни тя пред бТВ.\r\n\t \r\n\tСпоред нея поредицата от публикации в големите европейски медии, посветени на проблемите с корупцията в България, са \"доста подобни, да не кажа едни и същи\". В защита на тезата си, че се борим с корупцията, тя спомена резултати от изследване на \"Евробарометър\". В него българите са чак на 12-то място в ЕС като процент отговорили положително на въпроса: \"Вие лично участвали ли сте в корупционни схеми?\". Румънците са на първо място в това изследване.\n\n\r\n\tИма редица други изследвания, включително това на \"Трансперанси интернешънъл\", които показват, че българите смятат страната си за изключително корумпирана. Подобни резултати показват и годишните проучвания на \"Центъра за изследване на демокрацията\".\r\n\tВ началото на декември Mediapool публикува  , което показва, че българската прокуратура няма нито едно разследване за подкуп срещу депутат, министър, заместник-министър, областен управител или какъвто и да е друг член на изпълнителната или законодателната власт.\r\n\tВ момента прокуратурата води едва 127 разследвания за \"корупционни\" престъпления по високите и средните ешелони на властта. Част от тях никога няма да бъдат внесени в съда.\r\n\tЕкатерина Захариева обясни, че гражданите няма как да имат доверие в институциите, ако се показват само негативните неща в България. Тя изрази надежда разследващите бързо да стигнат до извършителя на покушението срещу бизнесмена Петър Христов.\r\n\t\"Разбира се, че не е приятно в началото на европредседателството, особено за човек, който не е имал съмнения, не е получавал заплахи. Без да съм любител на теорията на конспирацията, това е меко казано странно. За миналата година има почти 100-процентова разкриваемост на убийства, от всичките 95 са разкрити 94\", подчерта тя.", "date": "2018.01.10", "title": "Екатерина Захариева: Усещането за корупция намалява"}
{"url": "http://www.mediapool.bg/ekoprotestite-za-pirin-obhvashtat-oshte-gradove-i-chuzhbina-news274081.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще шест български града и два в чужбина се включват в четвъртък в националния протест срещу правителственото решение за промяна на плана за парк \"Пирин\", което позволява на ски концесионера в Банско \"Юлен\" да поиска разрешение за строеж на втори лифт. Така в защита на природата ще излязат хората от 16 български града и живеещите българи в Брюксел и в Лондон, съобщиха от екокоалицията \"За да остане природа в България\", организатор на демонстрациите от края на декември, когато бе взето оспорваното от тях решение, и на 4 януари, когато на контрапротест в защита на бъдещия лифт излязоха жители на Банско и региона на пътя край Симитли.\r\n\tСега отново се има протести \"срещу\" и \"за\" кабинковия лифт, но тъй като поддръжниците на развитието на ски зоната в Банско ще ползват досегашния маршрут на екошествията по бул. \"Витоша\" за своя  и концерт, трасето на еко протеста ще е друго, но на практика ще приключи там, откъдето ще тръгне другото.\r\n\tКъм десетте български града, които излязоха на протест седмица преди сегашния, се присъединяват още хора от по-малки населени места. Така демонстрации ще има в София, Благоевград, Бургас, Варна, Велико Търново, Габрово, Казанлък, Пазарджик, Плевен, Пловдив, Русе, Свищов, Сливен, Стара Загора, Хасково и Шумен.\r\n\tИсканията остават същите – отмяна на промените в плана за управление на парк \"Пирин\", които според екозащитниците е трябвало да станат след извършване на екооценка. Министърът на околната среда и водите Нено Димов обаче е решил, че такава не е необходима, като аргументът му е, че екооценка ще се извърши на самото инвестиционно намерение за строеж на втория кабинков лифт.\r\n\tПриродощатинците отново напомнят, че ведомството не е взело предвид над 1000 писмени становища по плана за парка и над 100 000 писма от граждани от цял свят в защита на Национален парк \"Пирин\". Според тях решението на Министерски съвет отслабва защитата на Пирин, като отваря врати за сеч на вековни гори от бяла и черна мура, ела, смърч и бял бор на възраст между 100 и 500 години.\n\n\r\n\tОт \"Юлен\" обявиха, че тепърва ще се прави проект на трасето и ще се разбере колко дървета ще бъдат отсечени, като информираха, че една трета от предвидената територия за строеж на лифта била голя поляна, а са отрязаните ще има компенсационно залесяване.\r\n\tЕкокоалицията обаче посочва, че \"за да бъдат тези гори това, което са в момента – Ноев ковчег на биологичните видове на Европа, те са еволюирали хиляди години, без да бъдат увреждани от човешка дейност\". \"Няма как да има компенсаторно залесяване, което би възстановило пораженията от унищожаването на природата на Пирин. Затова по време на протеста в София, засегната от проблеми с чистотата на въздуха, символично ще се раздадат буркани с чист пирински въздух на всички управляващи с посланието, че \"Свят без гори е свят без въздух\", информират организаторите на екопротеста.\r\n\tПротестиращите заявяват, че не са срещу зимния туризъм и ски спорта, но искат това да се случва в синхрон с природата и да не засяга защитените територии, а инвестициите в ските не би трябвало да се концентрират само върху един район.\r\n\t\"Развитието на ски спорта минава през нормалното функциониране на Ски зона Алеко в Природен парк Витоша. \"Витоша ски\", която е монополист на съоръженията на Витоша, следва да ремонтира и възстанови функционирането им, а Министерството на младежта и спорта да поправи влек \"Заека\". Това е позволено, както от сега действащия план за управление на Природен парк Витоша, така и от Закона за горите. С това ще се облекчи и потока от туристи към Банско и другите зимни курорти в България\", посочват от кеоорганизацията.\r\n\t\r\n\tВ София природозащитниците се събират в 18:30 ч,  на Патриарх Евтимий. Мястото на срещата в Благоевград в същия час е , (пред Largo Mall).\r\n\tЗа 18:30 часа е насрочен протестът в Бургас, . В този час ще тръгнат и шествията във , във Велико Търново – от площад \"Майка България\",  , в , в Пловдив - от площад \"Съединение\".\r\n\tВ  отново ще събере протестиращите в 18 часа , в този час е насрочена  на , по същото време ще се съберат хора от Казанлък на .\r\n\tЖителите на Свищов са призовани на демонстрация , в 17:30 часа. , а старозагорци отново излизат  в 18:30 часа .  протестът започва в 18 ч на площад Свобода, а  – от 18:30 ч, на входа на градската градина.\r\n\tБългарите в Лондон ще протестират  ни от 18 ч, а в Брюксел – от 18:30 ч, .", "date": "2018.01.10", "title": "Екопротестите за Пирин обхващат още градове и чужбина"}
{"url": "http://www.mediapool.bg/do-kraya-na-yuni-shte-badat-izplateni-oshte-800-mln-lv-na-fermerite-za-kampaniya-2017-news274082.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо края на юни ще бъдат изплатени още около 800 млн. лв. на фермерите по схемите и мерките за директни плащания от Кампания 2017. Това става ясно от публикувания индикативен график на предстоящите плащания на интернет страницата на Министерството на земеделието и храните.\r\n\tДо момента на земеделците са изплатени тад 785 млн. лв. за . Това стана в периода октомври – декември миналата година. Преведените средства са по схемите за преходна национална помощ, за обвързана подкрепа в сферата на животновъдството и схемата за единно плащане на площ.\r\n\t \r\n\tПрез тази година остава да бъдат преведени още около 800 млн. лв. на фермерите по различните схеми. Общо таванът на директните плащания за Кампания 2017 възлиза на близо 1.6 млрд. лв., като по-голямата част от средствата идват от европейския бюджет.\r\n\tПубликуваният график за директните плащания е указателен и има за цел да ориентира предварително земеделските стопани кога могат да очакват да получат субсидии през тази година. Индикативният график е подобен на плащанията от миналата година.\r\n\tДо края на януари трябва да бъдат преведени средствата от втория транш по схемата за преходната национална помощ за говеда, необвързана с производството, както и по схемата за овце-майки и кози-майки.\r\n\tПрез февруари е планирано да бъдат преведени средствата по мярка 13 – плащания за райони с природни и други специфични ограничения.\r\n\tЗа март са планирани плащания по схемата за обвързано подпомагане на плодове и зеленчуци. За да получат средствата до края на януари земеделските стопани трябва да представят фактури в Държавен фонд \"Земеделие\" за произведената и продадена продукция през миналата година.\r\n\tЗа края на март е планирано преразпределителното плащане и по мярка 10 – Агроекология и климат.Април ще бъде месеца на \"зелените\" плащания, агроекологията (мярка 10), биологичното земеделие (мярка 11) и агроекологичните плащания от 2007 – 2013 г. В средата на април ще бъдат изплатени парите на тютюнопроизводителите, а в края на месеца - по обвързаното подпомагане за протеиновите култури.\r\n\tАко през април не бъдат изплатени агроекологията, това ще се случи през май, става ясно още от обявения график.\r\n\tЗа началото на май са предвидени плащанията по \"Натиура 2000\" и рамковата директива на водите (мярка 12). В средата на месеца ще бъдат изплатени помощите на отглеждащите памук, а за края на месеца е предвиденото окончателното плащане по схемата за езиница площ.\r\n\tВ началото на  младите фермери ще получат допълнителната помощ за тях, а за средата на месеца е планирано да бъдат преведени средствата за райони с природни или други специфични ограничения (мярка 13).По традиция последни в края на юни помощта ще получат , които при предишната кампания бяха 5729 и получиха 6.5 млн. лв.\r\n\tВ Държавен фонд \"Земеделие\" е създадена необходимата организация на работа за да получат земеделските стопани субсидиите си в срокове, максимално близки до заложените в индикативния график, се казва в съобщението на земеделското министерство.\r\n\tВ началото на март започва приемът на заявления за подпомагане за Кампания 2018, напомнят от земеделското министерство.", "date": "2018.01.10", "title": "До края на юни ще бъдат изплатени още 800 млн. лв. на фермерите за Кампания 2017"}
{"url": "http://www.mediapool.bg/germanskata-kraina-desnitsa-vse-poveche-se-radikalizira-news274083.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа известно време германската крайна десница се стараеше да се държи по-прилично след шокиращото си влизане в националния парламент. От началото на годината обаче тази стратегия шумно се разпадна.\r\n\t \r\n\tЦелта да изглежда отговорна партия бе опровергана от зачестяващите расистки изказвания и възхвалите на нацисткия период. Това е знак, че най-националистичното течение в това младо движение е на път да вземе окончателно превес.\r\n\t \r\n\tНа практика не минава и ден без някой член на Алтернатива за Германия (АзГ) да излезе по първите страници с шокиращ туит.\n\n\r\n\t \r\n\tНай-пресният пример е представителката на берлинската местна власт Франциска Лоренц-Хофман, която пусна в страницата си във Фейсбук пропаганден афиш от Третия райх: \"Германска жено! Съхрани чистотата на кръвта си. Чужденците не трябва да те докосват.\"\r\n\t \r\n\tТози пост бе оттеглен, но Лоренц-Хофман го оправда пред германското издание на \"Хъфингтън пост\" с думите, че искала \"германците да останат германци\", изправени пред имиграцията.\r\n\t \r\n\tДруга представителка на партията от столичната власт, Беатрикс фон Щорх, едно от лицата на АзГ в национален мащаб, предизвика спорове в Туитър и Фейсбук на Нова година като осъди решението на полицията на Кьолн да пусне в интернет послания на арабски към населението.\r\n\t \r\n\t\"Да не би полицията по този начин да се обръща към ордите от мюсюлмански варвари-изнасилвачи, за да ги омилостиви?\", възмути се Фон Щорх, имайки предвид сексуалните нападения над жени на 31 декември 2016 г. в града. Този туит бе блокиран.\r\n\t \r\n\tНакрая, синът метис на бившата звезда на германския тенис Борис Бекер бе наречен \"полунегър\" на страницата на депутата от АзГ Йенс Майер.\r\n\t \r\n\tПоследните словесни изблици \"не са неволни гафове\", а знак на желанието на партията \"да приобщи и неонацистите, най-радикалните хора\", смята политологът Хайо Функе от Берлинския свободен университет. \r\n\t\"Радикалният курс на партията е необратим\", добавя той. Според него АзГ е значително по-радикална от Австрийската партия на свободата или френския Национален фронт.\r\n\t \r\n\tБорис Бекер също осъди някои целенасочени провокации на партията, която получи близо 13 процента от гласовете на последните парламентарни избори, за издигане на любимите й теми: анти-имиграция, анти-елит и анти-Меркел.\r\n\t \r\n\t\"Това правят по правило в АзГ, все една и съща комбина. Подхвърлят нещо, а после се разграничават от него\", каза той за всекидневника \"Велт\".\r\n\t \r\n\t\"АзГ отдавна изпробва границите на това какво е допустимо да се казва в Германия, иска да ги разшири и поради това изявленията й се радикализират\", смята в. \"Тагесшпигел\".\r\n\t \r\n\tИсторията на младата партия всъщност е история на постоянна радикализация, като на всеки нов етап ръководството се заменя с друго, още по-твърдолинейно.\r\n\t \r\n\tНа последния й конгрес през декември се потвърди възходът на най-националистично настроените й представители.\r\n\t \r\n\tАзГ бе създадена през 2013 г. като платформа срещу еврото от консерватори, разочаровани от центристкия курс, който пое Ангела Меркел като лидер на християндемократите. Партията се превърна в движение против бежанците с пристигането на над един милион кандидати за убежище през 2015 и 2016 г.\r\n\t \r\n\tНа парламентарните избори през септември АзГ премина нов етап, като отдели голямо внимание на ревизионистките тези против покайването от нацистките престъпления.\r\n\t \r\n\tСега движението се възползва от относителния политически вакуум в Германия, създаден от Ангела Меркел и традиционните партии, които безуспешно се опитват от три месеца да съставят правителство на мнозинството.\r\n\tТази стратегия изглежда носи успех. Според публикувано във вторник допитване за сп. \"Шпигел\" АзГ напредва до 14,7 процента от избирателните нагласи. Не рискува ли обаче партията в крайна сметка да се маргинализира заради все по-радикалното си поведение?\r\n\t \r\n\t\"В предизборната кампания тя много пресметливо се заигра с екстремистките настроения, като разчупи табута и успешно привлече\" най-радикалните избиратели, смята анализаторът от фондация \"Бертелсман\" Роберт Феркамп.\r\n\t \r\n\tДнес това води до борба между умерени и крайни течения, илюстрирана във \"войната на туитовете\", и не се знае как ще завърши, добавя той.", "date": "2018.01.10", "title": "Германската крайна десница все повече се радикализира"}
{"url": "http://www.mediapool.bg/proboinite-v-rusko-iranskiya-sayuz-otvaryat-vazmozhnosti-za-tramp-news274084.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран и Русия не крият взаимното си желание да изтласкат САЩ от Близкия изток. \"Нашето сътрудничество може да изолира Америка\", каза върховният лидер аятолах Али Хаменей на Владимир Путин при посещение на руския президент в Техеран неотдавна. От своя страна Путин похвали отношенията между Москва и Техеран като \"много продуктивни\".\r\n\t \r\n\tСъс сигурност съюзът носи изгоди в Сирия, където военното сътрудничество между Москва и Техеран обърна развоя на войната в полза на техния общ съюзник Башар ал Асад и принуди Съединените щати да се откажат от целта си за отстраняване на Асад от власт. Вашингтон със сигурност трябва да се отнася предпазливо към руско-иранските отношения, но все пак това е по-скоро брак по сметка, отколкото стратегически съюз, а в него вече се появяват пробойни.\r\n\t \r\n\tВ Сирия изгонването на \"Ислямска държава\" изглежда подчертава важни различия в целите и тактиката на Путин и Хаменей. Върховните цели на Москва включват предотвратяване на смяна на режима, засилване на руското влияние в Близкия изток и поддържане на военните й бази в Сирия.\n\n\r\n\t \r\n\tПутин се надява, че постигането на тези цели може да доведе до дипломатически успехи на Запад и да насърчи Съединените щати да признаят Русия за равна. Но макар Москва да смята Асад за легитимен лидер на Сирия, главният интерес на Путин се състои в запазване и укрепване на сирийските държавни институции, а не лично на Асад; руснаците дори намекват на своите западни колеги, че Москва би приела Асад да напусне, стига това да стане в цялостен мирен процес.\r\n\t \r\n\tЗа разлика от тях, иранците смятат напускането на Асад за \"червена линия\" и вярват, че поддържането на сирийския лидер на власт остава решаващо за две от ключовите им цели. Първата е да запазят възможността си да снабдяват с оръжия отдавнашния си шиитски съюзник Хизбула, като същевременно изграждат \"свободен от сунити\" шиитски сухопътен коридор от Иран до Средиземно море - развитие, което Иран се страхува, че ново правителство не би позволило.\r\n\t \r\n\tВторо, Иран смята, че присъствието му в Сирия е от съществено значение за способността му да оказва натиск върху Израел. Иран иска да запази възможността си да атакува еврейската държава както от Ливан, така и от Сирия, затова е решен да поддържа съюзнически недържавни шиитски въоръжени формирования в Сирия.\r\n\t \r\n\tТвърдолинейният ирански Корпус на гвардейците на ислямската революция (КГИР) иска да превърне тези съюзнически групировки в институционализирана политическа и военна сила, подобна на Хизбула в Ливан - мярка, която е в противоречие с желанието на Русия да подсили способностите на сирийската държава и да намали зависимостта на Сирия от Иран.\r\n\t \r\n\tС нажежаването на атмосферата на дипломатическите преговори за бъдещето на Сирия има опасност различията между руските и иранските цели там да се увеличат. Иран смята, че готовността на Русия да работи със страни като Турция може да подкопае иранските интереси в Сирия.\r\n\t \r\n\tЛидерите на Иран също така са разтревожени от отношенията на Путин с Доналд Тръмп; съобщения в ирански медии навеждат на предположението, че Техеран е бил разгневен от решението на Путин да запознае президента на САЩ с целите на Москва преди срещата на върха между Путин, турския президент Реджеп Тайип Ердоган и иранския президент Хасан Рохани в Сочи през ноември миналата година.\r\n\t \r\n\tГотовността на Русия да работи с множество партньори в Сирия е показателна за по-широкия й подход към Близкия изток, който водещ руски анализатор определи като \"догма на гъвкавостта\" - нещо, което е в съгласие със \"сделкаджийския\" подход на Путин към външната политика. Пример за това е желанието на Москва да поддържа добри отношения със Саудитска Арабия. Путин смята, че руско-саудитското сътрудничество е необходимо за ограничаване на производството на петрол и повишаване на цените, което му е нужно, за да постигне двойната си цел да подсили армията на Русия и същевременно да укрепи руската държава във вътрешен план.\r\n\t \r\n\tПроблемът за Путин е, че шиитски Иран и сунитска Саудитска Арабия са въвлечени в ожесточено съперничество за влияние в Близкия изток, затова Иран естествено недоволства от усилията на Кремъл за подобряване на отношенията след години на напрежение между Москва и Рияд.\r\n\t \r\n\tПод ръководството на Путин Русия също така развива най-добрите отношения, които някога е имала с Израел. Путин е посещавал два пъти Израел - първият руски лидер, правил това, и е приемал израелския министър-председател Бенямин Нетаняху много пъти за обсъждане на интересите на Израел в Сирия. Твърди се, че Путин има добри лични отношения с Нетаняху и инструктира както Асад, така и Хизбула да не отвръщат на израелските удари в Сирия.\r\n\t \r\n\tПутин дори се стреми към сделка, която да не позволява на чужди сили да използват Сирия като база за атакуване на съседна държава, което е в пряко противоречие с целта на Иран да използва Сирия като платформа за оказване на натиск върху северната граница на Израел. Като се има предвид обаче дълбоката враждебност между Израел и Иран, е ясно, че добрите отношения на Москва с еврейската държава може да изострят скритите напрежения в руско-иранските отношения.\r\n\t \r\n\tИзострянето на скритите напрежения между Русия и Иран е свързано с отдавнашното недоверие в исторически план между двете страни. Руско-персийските конфликти през 18 и 19 век доведоха до завземането на Кавказ от Москва - загуба, която отеква в иранската психика дори днес. След ислямската революция в Иран през 1979 г. отношенията между двете страни бяха също така напрегнати, най-вече защото Русия подкрепяше Ирак в иракско-иранската война - конфликт, в който Иран даде близо един милион жертви.\r\n\t \r\n\tА макар да е вярно, че руско-иранските отношения се подобриха значително след падането на Съветския съюз, Техеран все още помни, че Москва подкрепяше санкциите срещу Иран заради ядрената му програма и прекрати редица сделки с него, за да подобри руско-американските отношения.\r\n\t \r\n\tПравителството на Тръмп би трябвало да се опита да използва различните руско-ирански разногласия, за да подкопае партньорството между двете страни. На първо място това изисква Вашингтон да продължи да бъде активен в Близкия изток и да премахне усещането, че изоставя региона.\r\n\t \r\n\tСъединените щати също така могат да се опитат да подобрят отношенията с Русия, което може да бъде от полза само по себе си и от само себе си, като същевременно използват историческото недоверие на Иран към северния му съсед и страха на Техеран, че Москва може в крайна сметка да предаде Иран в името на подобряване на отношенията на Русия със Запада. Тръмп може да съдейства за постигането на това, ако просто даде сигнал на Путин, че Съединените щати са готови да се отнасят към Русия като към равна, което е една от целите на Путин.\r\n\t \r\n\tТръмп също така трябва да напомни на Путин за пробойните, които вече се появяват в руско-иранските отношения, и да го попита дали Москва наистина има интерес да подкрепя религиозно мотивираните цели на Иран в Сирия.\r\n\t \r\n\tТова няма да е лесно, но ако хората, които определят политиката във Вашингтон, изиграят правилно картите си, те все пак могат да подкопаят стратегическия съюз, който Москва и Техеран толкова явно искат. \r\n\t \r\n\t*Джош Коен е бивш служител по проекти на Агенцията за международно развитие на САЩ, участвал в управлението на проекти за икономически реформи в бившия Съветски съюз. Изразените мнения са лично негови.", "date": "2018.01.10", "title": "Пробойните в руско-иранския съюз отварят възможности за Тръмп"}
{"url": "http://www.mediapool.bg/polskiyat-premier-izrazi-gotovnost-za-satrudnichestvo-s-evropeiskite-institutsii-news274085.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед среща с председателя на Европейската комисия Жан-Клод Юнкер във вторник вечер в Брюксел новият полски премиер Матеуш Моравецки заяви, че Варшава е готова за сътрудничество с европейските институции в различни сфери.\r\n\tПолша и Европейската комисия имат общи интереси, посочи Моравецки след продължилата близо три часа среща. \"Ние ще се стараем да взаимодействаме в различни области, ще се стараем да стигаме до компромис\", заяви той.\r\n\tМоравецки се срещна с Юнкер часове след като бяха обявени промени на някои ох ключовите постове в полското правителство. Сменени бяха емблематичните за досегашната политика на управляващата консервативна националистическа партия \"Право и справедливост\".\r\n\tМоравецки отбеляза, че в началото на срещата с Юнкер е говорил за върховенството на закона в Полша - спорен въпрос в отношенията между страните. \"Ние представихме същността на нашата съдебна реформа\", каза полският премиер. \"Нашето намерение е да направим тази система по-ефективна, по-справедлива, по-обективна\", увери Моравецки, цитиран от Ройтерс.\r\n\tНа 20 декември Европейската комисия за първи път в историята на ЕС задейства наказателна процедура по отношение на Полша за нарушаване на фундаменталния принцип за независимост на съдебната система. Процедурата може да доведе до лишаването на Полша от право на глас в Съвета на ЕС.\n\n\r\n\tВ общо изявление след вчерашната среща беше посочено, че Моравецки и Юнкер са имали приятелски разговор, включващ подробно обсъждане на въпроса за върховенството на закона в Полша. Двамата са се договорили, че ще се срещнат отново, за да продължат дискусията с цел постигане на напредък по въпроса до края на февруари.\r\n\t\r\n\tОт вчера анализатори и медии на Запад се питат какво означават предприетите във Варшава кадрови промени, както и съвпадението им с посещението на новия премиер в Брюксел.\r\n\tПолският премиер уволни министри, за да поправи отношенията с ЕС, пише британският \"Гардиън\". Изданието отбелязва, че министрите са били сменени, след като Брюксел е обвинил Варшава в подкопаване на демократичните ценности. \"Гардиън\" посочва също, че управляващата партия \"Право и справедливост\" се ползва със значителна подкрепа сред полското население според социологическите проучвания, но остава под натиск от Европейската комисия и няколко държави членки на ЕС заради неотдавнашното си решение да постави под контрол съдебната система.\r\n\tПоляците са в шок, премиерът предприе сериозни рокади преди сблъсък с ЕС, пише \"Дейли телеграф\". Изданието отбелязва, че размахът на правителствените промени е изненадал поляците, както и че те са били извършени само часове преди срещата на премиера Матеуш Муравецки с председателя на ЕК Жан-Клод Юнкер.\r\n\tЕвроскептичната песен на Полша изведнъж зазвуча на по-нисък тон, пише германският \"Франкфуртер алгемайне цайтунг\". Рокадите предизвикаха вълнение в Полша - най-значимите критици на ЕС в правителството трябваше да си тръгнат. Зад това вероятно се крие някаква сделка между президента Анджей Дуда и лидера на управляващата партия Ярослав Качински.\r\n\tВ. \"Файненшъл таймс\" коментира, че е малко вероятно промените да доведат до подобрение на отношенията с ЕС.\r\n\tВ. \"Ню Йорк таймс\" отбелязва, че самото противопоставяне между Полша и ЕС е в деликатен момент за Юнкер и европейските лидери, които не само че се борят с предизвикателства на изток, но и се опитват да овладеят последствията от излизането на Великобритания и кризата с каталунското сепаратистко движение в Испания.\r\n\tВ. \"Индипендънт\" посочва, че подкрепата в Полша за членството в ЕС е достигнала рекордно високо равнище въпреки конфликта с Брюксел. Изданието цитира проучване на полския Център за изследване на общественото мнение, според което 92 процента от полското население иска да остане в съюза. Това е с 3 процента повече в сравнение с предишната анкета на същия център.\r\n\t\r\n\r\n\r\n\t\r\n\tКакво означават изненадващите промени в полското правителство? Отказ от досегашния неотстъпчив курс на Варшава или просто пиар трик за хвърляне на прах в очите, се пита в анализа си за Дойче веле Бартош Дудек. И припомня казаното вчера от Моравецки: \"Не искаме да сме догматично или доктринерско правителство, нито пък правителство на крайностите. Искаме да съставим правителство, което да обединява интересите на икономиката с тези на обществото, а така също и европейската перспектива с нашата полска, национална гледна точка\".\r\n\tНа церемонията присъстваше и президентът Анджей Дуда, по чието настояване преди това бяха освободени осем министри. Без съмнение ремонтът на кабинета е лична политическа победа за Дуда. Симптоматично бе отсъствието на човека, който всъщност дирижира властта в Полша – става дума за лидера на управляващата партия \"Право и справедливост\" (ПиС) Ярослав Качински, отбелязва германската медия.\r\n\tСпоред автора най-голямата изненада безспорно е свързана с освобождаването на досегашния военен министър Антони Мачеревич. Дълго време той беше вторият човек във властта след партийния лидер Качински и поради тази причина бе смятан за недосегаем. А голямата му страст - да издирва и изкарва наяве стари обвързаности от комунистическо време, склонността му да вижда навсякъде заговорнически теории и близостта му до крайно консервативното \"Радио Мария\" го бяха превърнали в галионна фигура на национално-католическите среди в страната.\r\n\tВ тлеещия от месеци конфликт между него и младия държавен глава, който е и главнокомандващ на въоръжените сили, Мачеревич очевидно беше надценил своите сили. Не е изключено неговото уволнение, както и изненадващата смяна на премиерката Беата Шидло през декември, да са резултат от една по-голяма сделка между Дуда и Качински: нов премиер, ремонт на кабинета и връщане от крайнодясното към центъра - срещу президентски подпис под оспорваните закони, свързани със съдебната реформа. Дуда, който дълго време беше осмиван като марионетка на Качински, показа с това, че владее и изкуството на политическите сделки, посочва Дойче веле.\r\n\tМедията отбелязва, че новите лица в правителството на Моравецки не са идеолози, а уважавани експерти в своите области: външният министър Яцек Чапутович, финансовата министърка Тереса Червинска или новият министър на инвестициите и развитието Йежи Квечински. А с назначаването на най-верните си съпартийци и сподвижници на два ключови поста - Йоахим Бруджински става вътрешен министър, а Мариуш Блашчак - министър на отбраната, Качински явно се е погрижил и за това младият полски премиер да бъде държан под око.\r\n\tТвърде неудобна роля изглежда е получила доскорошната министър-председателка Беата Шидло, която се радва на висока популярност в провинцията: в новата си функция на вицепремиер тя не само ще трябва да следи отблизо Моравецки, но и да се профилира като потенциална конкурентка на Дуда за следващите президентски избори – като вид предупреждение и дисциплинираща мярка за сегашния президент.\r\n\tНай-важният въпрос обаче е дали срещата Моравецки-Юнкер е била замислена просто като пиар-трик от страна на Варшава, или наистина се очертава сериозна корекция на досегашния полски курс. Едно нещо обаче е ясно още сега: тандемът Дуда-Моравецки обединява двама политици, които застъпват умерено консервативни и прагматични позиции едновременно. Те са новото, младо лице на национално-консервативните сили в Полша, което поражда известна надежда за бъдещето на тази политически разединена страна. Брюксел няма да сбърка, ако вместо да заплашва, се възползва от шансовете за ново начало, завършва анализът на Дойче веле.", "date": "2018.01.10", "title": "Полският премиер изрази готовност за сътрудничество с европейските институции"}
{"url": "http://www.mediapool.bg/sayuzat-na-izdatelite-svobodnite-medii-v-bulgaria-mozhe-da-izcheznat-napalno-news274086.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМедийната свобода да бъде между основните критерии, според които Европейският съюз и Европейската комисия определят политиката си към държавите членки. А от Брюксел да бъдат изпратени независими наблюдатели - международни прокурори, които да проследят в детайли всички обвинения и предварителни разследвания срещу журналисти и издатели в България.\r\n\tТакива препоръки са записани в Бяла книга за свободата на медиите в България, която бе представена по време на дискусия за медийната независимост у нас, организирана от Съюза на издателите.\r\n\tНезависимите медии и журналисти в България са подложени на безпрецедентен натиск и множество обективни трудности да съществуват. Ако различните групи проблеми, показани в тази Бяла книга, не бъдат адресирани своевременно, свободните медии в България ще изчезнат напълно, се казва в документа.\r\n\tСъюзът на издателите отбелязва, че свободата на словото, разнообразието на мнения в обществото е основна човешка и европейска ценност. Ето защо \"би следвало медийната свобода да бъде между основните критерии, според които ЕС и ЕК определят политиката си към държавите членки\".\r\n\t\r\n\tДепутатът от ДПС Делян Пеевски не е олигарх, а притежава единствено медии, с които да разобличава олигарси. Това заявява самият той в свое обръщение, разпространено до някои медии в сряда вечерта по повод представянето на \"Бяла книга за медийната свобода в България\" няколко часа по-рано.\r\n\tMediapool публикува без редакторска намеса целия текст, който е издържан напълно в духа на безплатните клеветнически \"книги\", с които Пеевски регулярно атакува критични към властта медии и техните издатели:\n\n\r\n\tТе констатират, че \"журналистите и издателите все по-трудно могат да разчитат на правосъдие и справедлив процес, особено в досъдебната фаза, където действията на прокуратурата не подлежат на съдебен контрол\". Ето защо издателският съюз настоява от ЕС да бъдат изпратени независими наблюдатели - международни прокурори, които да проследят в детайли всички обвинения и предварителни разследвания срещу журналисти и издатели в България.\r\n\tПрепоръката на СИБ към ЕК е да изиска повече прозрачност и да повиши контрола за начина, по който се харчат комуникационните бюджети по европрограми в България. Според оценки на СИБ на годишна база парите по тези програми значително надвишават рекламните приходи на всички издатели, взети заедно.\r\n\tПрепоръката си издателите отправят заради тенденциите в медийния бизнес и рекламата по света, които ясно показват, че особено на малки пазари като България медиите нямат обективна възможност за постигане на устойчив бизнес модел.\r\n\tВ тази среда финансовата подкрепа от страна на правителството само за лоялни на властта медии играе все по-ключова роля. Както е отбелязано и в последния доклад на \"Репортери без граници\", концентрирайки комуникационните бюджети по европейските програми само към контролирани от властта медии, правителството си купува спокойствие.\r\n\t\"Разпределянето на суми от еврофондовете към определени медии е съпроводено с пълна липса на прозрачност. Така се гарантира благосклонното отразяване на дейността на правителството и прикриването на скандали\", отбелязват от организацията.\r\n\tДруг много съществен елемент на подкрепа за зависимите медии е допускането на концентрация в собствеността на медиите и особено в разпространението на печатни издания. Въпреки многобройните сигнали и практики на нелоялна конкуренция засега правителството и антимонополният регулатор - Комисията за защита на конкуренцията, не са предприели никакви действия срещу медийния монопол. Препоръката на СИБ е ЕК да започне международно разследване за концентрация и нелоялна конкуренция на медийния пазар в България.", "date": "2018.01.10", "title": "Съюзът на издателите: Свободните медии в България може да изчезнат напълно"}
{"url": "http://www.mediapool.bg/sofiya-planira-krastovishte-na-dve-niva-na-bul-cherni-vrah-news274087.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтроителството на високи сгради в софийския кв. \"Лозенец\" е накарало общината да търси нови варианти за организация на движението в района. Администрацията обсъжда проект за изграждане на кръстовище на две нива между булевардите \"Черни връх\" и \"Джеймс Баучер\".\r\n\tКръстовището ще прилича на това при Телевизионната кула - с кръгово кръстовище между двата булеварда и второ ниво с директно преминаване по бул. \"Черни връх\". Към момента става въпрос само за проект, който предстои да бъде обсъден от Експертния съвет по устройство на територията в петък.\r\n\tМотивът за изгръждане на кръстовището на две нива е възможността за високо строителство в \"Лозенец\". Вече се строи , която предизвика протести на жители на \"Лозенец\". Те се притесняват, че улиците в квартала не могат да поемат трафика след построяването на небостъргача.\r\n\tСпоред документите, които ще се обсъждат от Експертния съвет по устройство на територията, най-удачен вариант за решаването на транспортните проблеми в района е изграждането на кръстовище на две нива. Предлагат се и промени в организацията на движението по по-малките улици, като например ул. \"Трепетлика\" да стане двупосочна, както и участък от ул. \"Кораб планина\". Ще се прави и ново кръстовище на ул. \"Златен рог\" с бул. \"Джеймс Баучер\".\r\n\tКръстовището между сегашното трасе на бул. \"Джеймс Баучер\", бул.\"Черни връх\" и \"Златен рог\" ще остане, но ще се ползва само за вливане и отливане по бул. \"Черни връх\". Светофарът ще се използва, когато през него минава трамваят и ще се включва от ватмана.\n\n\r\n\tЩе се променя и трасето на трамвая, което минава в района. То ще се запази, както и сега до улицата пред сградата на \"Енергопроект\". След това минава през съществуващата зелена площ и се влива в сегашния релсов път. В тази връзка е уширен участък от ул. \"Кораб планина\", за да се осигури една лента за еднопосочно автомобилно движение.", "date": "2018.01.10", "title": "София планира кръстовище на две нива на бул. \"Черни връх\""}
{"url": "http://www.mediapool.bg/s-dneshnite-medii-bulgaria-nyamashe-kak-da-vleze-v-es-news274088.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tАко България не беше член на Европейския съюз, към днешна дата нямаше как да се присъедини към блока заради отчайващото състояние на демокрацията и свободата на словото.\r\n\tТова заяви Паулин Адес-Мевел от \"Репортери без граници\" по време на дебат в София за представянето на т. нар. \"Бяла книга за свободата на словото\" ден преди посещението на евролидерите в София. Събитието бе организирано от \"Съюза на издателите в България\", а в него участваха международни неправителствени организации и чужди дипломати.\r\n\tПоводът бе драматичният спад на позицията на България в ежегодната класация \"Индекс на свободата на словото в света\" на \"Репортери без граници\" за последните 10 години. От 36-а позиция в годините около присъединяването, България вече е на 109-о място през 2017 г.\r\n\t\"Това се дължи на среда, доминирана от корупция и съглашателство между медии, политици и олигарси, включително Делян Пеевски – бивш шеф на основната разузнавателна агенция в България и собственик на \"Нова българска медийна група\". Неговата група има шест вестника и контролира близо 80% от разпространението на печатните медии\", сочи анализът на организацията.\r\n\t\n\n\r\n\t\"България не беше в това състояние преди 10 години, когато се присъединяваше към ЕС. Проблемът е по-голям от концентрацията на медийна собственост – такава има и в други държави. В България журналистите не могат да си вършат работата, медиите имат други функции. Ситуацията става все по-лоша и по-лоша\", добави Адес.\r\n\tТя припомни доклада на \"Репортери без граници\" от 2016 г. \"Медийните олигарси отиват на пазар\", където на случая \"Пеевски\" е обърнато сериозно внимание, а той е изброен редом с олигарси като Силвио Берлускони в Италия и Константин Малофеев в Русия.\r\n\tОсвен \"Репортери без граници\" съдействие за разгласяване на проблема обеща и Валдо Лехари, вицепрезидент на Европейската асоциация на издателите на вестници. \"Само 17% от населението на света има свобода на медиите. 83% нямат. Имаме нужда от функционираща свобода на словото. Когато има добра журналистика, няма пропаганда\", заяви Лехари.\r\n\t\r\n\t\"Като човек, който е участвал в подготовката на присъединяването на България към ЕС, мога да потвърдя, че ако страната не беше член на съюза, днес нямаше да бъде приета\", коментира и посланик Стефан Тафров по време на дебата. Пред чуждите дипломати той подчерта, че споделя отчаянието на \"Съюза на издателите\" от тежката ситуация с привидния плурализъм и смята, че без помощ от евроинституциите и чуждите неправителствени организации България няма да може да се справи сама.\r\n\tТафров подчерта, че независимо от проблемите в Унгария и Полша, той се надява и България да стане приоритетна държава във фокуса на \"Репортери без граници\" и всички останали организации, защото \"ситуацията в страната е такава, че не може да се отлага\".\r\n\tКанадският посланик Кевин Хамилтън заяви, че Канада има активен интерес към медийната свобода във всички държави, включително в България, и ще продължи да следи процеса и да подкрепя свободата на словото.\r\n\tОт посолството на Белгия пък се оплакаха, че са направили опит да издирят имената на чуждите журналисти от 27-те държави от ЕС, които от днес са на посещение в София по повод поемането на европредседателството. Дипломатите са искали да сигнализират на чуждите медии за протестите за Пирин и проблемите на страната с корупцията, за да получат те гласност в чуждите медии, но българските власти са отказали достъп до списъка с имената на журналистите \"от съображения за сигурност\".\r\n\t\r\n\tСъиздателят на \"Икономедия\" Иво Прокопиев коментира, че той и колегите му, присъстващи на дебата – издателите на в. \"Сега\" Сашо Дончев и на онлайн портала \"Клуб Z” Огнян Донев, не са дошли да се оплакват. \"Ние ще удържим, ние не сме тук да се оплакваме. За момента плуваме успешно в сярна киселина. Ние искаме да издържим, но не знам дали е възможно\", заяви Прокопиев. По думите му \"свободата на медиите в България съществува само заради персоналните усилия на една шепа хора – 20-30 души, повечето от които са в тази зала\". По негово мнение ситуацията към момента е критична.\r\n\tИздателят на в. \"Сега\" Сашо Дончев заяви, че това, което обединява него и присъстващите му колеги, е общото им желание да финансират свободни медии, които могат да информират обществото по един честен и справедлив начин.\r\n\t\"Аз страдам от тежко наследствено заболяване – свободолюбие. Но не ми е достатъчно само аз да съм свободен. Не съм съгласен в мое присъствие да бъде неуважена свободата на когото и да било\", заяви Дончев. Той подчерта, че съществен проблем е отказът на властите у нас да предоставят достъп до информация на журналистите. \"Журналистите са приравнени до обикновените граждани по отношение на достъпа до информация\", каза той.\r\n\t\"Човек е длъжен да направи нещо в обществото. Способствал съм в България да се създадат условия за пълна свобода на журналисти, които да упражняват своята професия добре, но това води до някои \"ефекти\", посочи издателят на \"Клуб Z” Огнян Донев.\r\n\t\r\n\tАдв. Александър Кашъмов от \"Програма Достъп до информация\" потвърди, че ситуацията в България е много тревожна. \"Медийният плурализъм се замества от война на световете между медиите, които произвеждат журналистика, и другите\", каза Кашъмов.\r\n\tПо думите му новите форми на държавна цензура се реализират чрез прокуратурата, чрез конфискацията на имущество и т. н. Според Кашъмов, който е и председател на Комисията за журналистическа етика, част от медиите вече са стигнали \"невероятно ниско етично равнище\" и \"висока степен на безскрупулност\". \"Причината за атаката към истинските медии е, че те са стожери на демокрацията\", посочи Кашъмов.\r\n\tИзказванията на журналистите от \"Прас прес\" и от \"Бивол\" се фокусираха върху различните методи, чрез които властите ги притискат, за да заглушат гласа им – от блокиране на разпространението до завеждане на съдебни дела и опити за убийство.\r\n\tThis publication has been produced within the partnership with Osservatorio Balcani e Caucaso for the European Centre for Press and Media Freedom (ECPMF), co-funded by the European Commission. The contents of this publication are the sole responsibility of media partner Mediapool.bg and can in no way be taken to reflect the views of the European Union.", "date": "2018.01.10", "title": "С днешните медии България нямаше как да влезе в ЕС"}
{"url": "http://www.mediapool.bg/balgarite-patuvat-v-156-strani-bez-vizi-news274089.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите могат да пътуват свободно без визи в 156 страни. По този показател страната се нарежда на престижното 20-то място в света, задминавайки повечето от нашите съседи, съобщи БГНЕС.\r\n\t \r\n\tКласацията на Хенли паспорт индекс за 2018 г. за свободното предвижване се оглавява от Германия, чиито граждани могат безвизово да пътуват в 177 държави. На второ място е Сингапур /176 страни/, а третото се поделя от Дания, Финландия, Франция, Италия, Япония, Норвегия, Швеция и Великобритания, чиито поданици могат свободно да пътуват в 175 държави.\r\n\t \r\n\tАмериканците са пети. На тях не им трябва виза в 173 страни.\n\n\r\n\t \r\n\tВ дъното на класацията са Ирак и Сирия, техните граждани могат да посетят безвизово само 27 и 28 страни съответно.\r\n\t \r\n\tНа Балканите пред България са само Гърция и Словения, които заемат съответно 7 и 11 място. Гърците и словенците пътуват безвизово в 171 и 167 държави. В същото време България изпреварва с цели 21 позиции Сърбия /41 място/. Нейните граждани могат да пътуват свободно в 119 държави. Република Македония е на 46 място /112 страни/, Черна гора е 48 /110 страни/, Босна и Херцеговина е 51 /105 страни/, Албания е 52 /100 страни/", "date": "2018.01.10", "title": "Българите пътуват в 156 страни без визи"}
{"url": "http://www.mediapool.bg/yunker-bukvata-b-simvolizira-ne-samo-bulgaria-no-i-badeshteto-news274090.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е великолепно подготвена за европредседателството, правителството дори създаде специално министерство, заявява председател на Европейската комисия Жан-Клод Юнкер пред Дойче веле.\r\n\t\"Ръководителката на това министерство Лиляна Павлова, както и премиерът Бойко Борисов са отлично подготвени. С участието и на еврокомисарката Мария Габриел, която върши особено добра работа в моята Комисия, България може да спомогне за значителен прогрес на Европа, убеден съм в това. Защото страната изцяло и без уговорки стои зад европейския дневен ред и поставя в центъра на вниманието именно онези теми, които са от особено значение за европейците: най-вече миграцията, дигиталният пазар, европейският отбранителен съюз и европейското бъдеще на държавите от Западните Балкани\", казва Юнкер.\r\n\tКакто и в интервюто си, дадено за предаването \"Панорама\" на БНТ миналата седмица, председателят на ЕК не пести суперлативите си за България и реагира с раздразнение на коментарите в европейски медии, които се фокусират върху огромния проблем с корупцията и натиска върху медиите в най-бедната страна членка на ЕС. Юнкер твърди, че това са клишета и напомня, че от присъединяването си към ЕС през 2007 г. България е постигнала \"огромен напредък, включително и в икономиката\".\r\n\t\"Освен това България е една от най-проевропейските страни, т.е. налице е силна воля за действие, за да се намерят общи решения. Поради всичко това моите очаквания са много положителни – не само за европредседателството, но и за необходимите действия за борба срещу корупцията. По този въпрос ние работим в тясно взаимодействие с България в рамките на така наречения Механизъм за сътрудничество и наблюдение и много внимателно следим напредъка в борбата срещу корупцията\", заявява Юнкер пред Дойче веле.\r\n\tПо думите му \"буквата \"Б\" символизира не само България, но и Бъдещето\".\n\n\r\n\t\"Като председател на Европейския съвет, България ще води важния дебат за бъдещето на Европа. А през 2018 -та ние ще извършим промени, които ще бъдат важни основи за бъдещето: като се започне със задълбочаването на нашия икономически и валутен съюз, мине се през бъдещото изграждане на нашата система за даване на политическо убежище и се стигне до бъдещия бюджет на ЕС. Като един почтен посредник, България ще играе важна роля във всичко това, намирайки консенсус между държавите членки\", уверен е Юнкер.\r\n\tТой изтъква, че \"България притежава всички необходими предпоставки, за да прехвърли мостове към Западните Балкани, защото познава региона, културата и езиците и защото сама успешно мина през процеса, водещ до приемането в ЕС\".\r\n\tОсвен това Юнкер смята, че България може да играе важна роля за едно ново задълбочаване на отношенията с Турция: \"Ние във всички случаи имаме интерес да работим с Турция като с близък партньор. От друга страна самата Турция сякаш се отдалечава, тъй че от нея самата зависи да се сближи отново с Европа. Като неин съсед, България може да използва своята особено близка връзка с Турция, за да се оживи диалогът, тя може да действа като посредник и преводач. Винаги е по-добре да говорим едни с други, отколкото едни за други\".", "date": "2018.01.10", "title": "Юнкер: Буквата \"Б\" символизира не само България, но и Бъдещето"}
{"url": "http://www.mediapool.bg/nai-malko-13-zhertvi-na-kalni-svlachishta-v-kaliforniya-news274091.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 13 души са загинали в резултат на наводнения и кални свлачища, отнесли къщи и прекъснали важна магистрала в Южна Калифорния след силна буря с проливни дъждове, съобщи Ройтерс, позовавайки се на местни медии.\r\n\t \r\n\tБурята връхлетя вчера призори, след като хиляди жители на окръг Санта Барбара по Тихоокеанския бряг северно от Лос Анджелис получиха нареждане да се евакуират. Само 10-15 процента обаче изпълниха заповедите на властите, заяви Амбър Андерсън, говорителка на пожарната служба на Санта Барбара.\r\n\t \r\n\tПожарникарите съобщиха, че телата на загиналите са били намерени в калта и разрушените сгради по време на спасителни операции, в които са използвани специално обучени кучета и хеликоптери. Повечето от жертвите са в град Монтесито, северозападно от Лос Анджелис, предаде Асошиейтед прес.\r\n\t \r\n\tПожарната служба на Санта Барбара публикува в Туитър няколко снимки, показващи цели квартали, залети от кал - на места достигаща до кръста -, съборени къщи и пътища, станали непроходими поради калта и падналите дървета.\r\n\t \r\n\tПовечето от районите, засегнати от калните потоци, бяха опустошени през декември от пожара \"Томас\", най-унищожителния в историята на Калифорния.", "date": "2018.01.10", "title": "Най-малко 13 жертви на кални свлачища в Калифорния"}
{"url": "http://www.mediapool.bg/benzinostantsiya-manipulirala-danni-kam-danachnite-sas-spetsustroistvo-news274092.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУстройство с дистанционно управление и черна кутия са открити при проверка на бензиностанция в София. Чрез такива устройства обичайно се манипулират данните за продажби, подавани към Национална агенция за приходите, като по този начин се избягва плащането на ДДС.\r\n\tИнспекторите от отдел \"Оперативни проверки\" на ТД на НАП София са установили и отрицателни стойности при отчитането на броячите на колонките, което значи, че продаденото гориво е в пъти по-малко от отчетеното през предния месец, което е практически невъзможно, съобщиха от приходната агенция.\r\n\tОбектът е запечатан от инспектори на столичната НАП. Служителите на реда са иззели по надлежния ред намерените устройства, както и всички налични фирмени документи.\r\n\tАкцията е по инициатива на Агенция \"Митници\", съвместно с териториална дирекция на НАП София, Столична дирекция на вътрешните работи, Държавната агенция за метрологичен и технически надзор и Български институт по метрология. Действията се координират от Междуведомствения център в ГД \"Борба с организираната престъпност\" за пресичане на престъпни практики, използвани от търговците при разпространението и търговията с течни горива (избягване плащането на ДДС и продажбата на гориво, което не отговаря на утвърдените стандарти).\r\n\tПо случая е образувано досъдебно производство.", "date": "2018.01.10", "title": "Бензиностанция манипулирала данни към данъчните със спецустройство"}
{"url": "http://www.mediapool.bg/ot-dnes-mogat-da-se-pravyat-onlain-spravki-za-aktsii-ot-masovata-privatizatsiya-news274093.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралният депозитар и Националната агенция за приходите (НАП) пускат обща електронна услуга за гражданите. От днес всеки може да направи подробна справка за собствеността си върху акции на интернет страницатa на Централния депозитар чрез въвеждане на ЕГН и персонален идентификационен код (ПИК), издаден от НАП, съобщиха от депозитара.\r\n\t\"Проектът е реализиран от експертни екипи на двете институции и е резултат от стремежа им да намалят административната тежест върху гражданите и да създават ползи за тях\", се посочва в съобщението.\r\n\tОтбелязва се, че справката, която всеки гражданин може да направи чрез ЕГН и ПИК, издаден от НАП, съдържа информация за собствеността върху финансови инструменти като акции, облигации и дялове, в кое дружество са активите и допълнителни данни.\r\n\tУслугата дава достъп до информация и за притежавани акции, придобити в резултат на масовата приватизация. Справката е достъпна на сайта на Централния депозитар на .\r\n\tДосега проверката за притежаваните книжа се правеше чрез инвестиционен посредник.\r\n\tФинансови експерти обаче обясняват, че много хора, които имат акции, може да не успеят да ги продадат с печалба, тъй като таксите, които трябва да бъдат заплатени на инвестиционния посредник за трансакцията, може да надвишат това, което ще бъде получено от тях. В много случаи акциите, придобити по време на масовата приватизация, могат да се окажат и трудно продаваеми, заяви неотдавна пред БНР финансистът Иван Стойков от \"Моите пари\".", "date": "2018.01.10", "title": "От днес могат да се правят онлайн справки за акции от масовата приватизация"}
{"url": "http://www.mediapool.bg/vinarna-i-firma-za-imoti-obzhalvat-targ-za-gazovata-vrazka-s-gartsiya-news274094.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради жалби на винарна и фирма за инвестиции в имоти временно е спряна поръчката за избор на инженер-консултант за реализацията на газовата връзка между България и Гърция и се чака решение на Комисията за защита на конкуренцията (КЗК). Това става ясно от съобщение на проектната компания за интерконектора \"Ай Си Джи Би\" и проверки в регистъра на антимонополнат акомисия и Търговския регистър.\r\n\tОт базата данни на КЗК става ясно, че се обжалва поръчка и по друг важен газов проект на правителството на Бойко Борисов – за хъба \"Балкан\", но там недоволната от отстраняването си фирма не е поискала налагането на временно спиране на поръчката.\r\n\tПоръчката за инженер консултант, на когото ще бъдат платени 8.45 млн. евро за съветите му по изпълнението на проекта, включително по бъдещия договор за доставка на тръбите, както и за предстоящия търг за изпълнител на строежа, бе обявена в началото на ноември. Оферти щяха да се приемат до 19 декември 2017 г., но  заради големият интерес към обществената поръчка.\r\n\tНа 22 декември обаче са постъпили две жалби срещу поръчката за газовата връзка в КЗК. Единият подател е фирмата \"Вини България\" АД, чийто предмет на дейност е производство на вино и въобще не е ясно какво отношение би могла да има към поръчката за инженер-консултант на газов проект. Винарната обаче обжалва решението на \"Ай Си Джи Би\" за удължаване на срока за подаване на офертите от кандидатите. От данните в КЗК не става ясно какви са аргументите на жалбоподателя и защо иска временно спиране на поръчката. \"Вини България\" е мажоритарна собственост на фирмата \"АСМ Консулт\", която пък е притежание на офшорката от Белиз \"Оптимал Финанс\".\r\n\tДругият недоволен е фирмата \"Некст Инвест\" ЕООД, занимаваща се в инвестиционна дейност в имоти. Фирмата с капитал от 100 лв. е на лицето Милен Миланов и притежава изцяло или частично фирми като \"Гипс Инвест\", \"Инфра Строй Пловдив\" и \"Пътища Смолян\". \"Некст Инвест\" пък обжалва разяснение на възложителя на поръчката по въпроси на кандидат-участници, свързани основно с определяне на годишния оборот на участниците, както и опита на експертите, за отчуждителните процедури по трасето и други подробности за проекта. И в този случай не е ясно какъв е интересът на фирмата, занимаваща се с имоти и пътно строителство, към дейност, свързана с газопровод.\n\n\r\n\tЗаради жалбите от \"Ай Си Джи Би\" са решили да спрат временно поръчката, докато КЗК се произнесе дали да бъде наложена исканата от двете фирми мярка и ако това спиране бъде отказано, заданието ще бъде възобновено и съответно срокът за оферти удължен отново.\r\n\tАко обаче за интерконектора се прилага методът на обжалването, използван за тол системата и отнел близо година, напълно е възможно да се провалят плановете на Бойко Борисов в края на европредседателството на страната ни да бъде направена първата копка на строежа на интерконектора до Гърция. По план тя е насрочена за 28 юни, но за ад се случи трябва да се приключи не само обжалваната поръчка за инженер-консултанта, но и тези за доставката на тръби, която вече тече, както и за изпълнител на проекта, надзорник и фирма, която ще отговаря за евентуалните археологически находки по трасето от Стара Загора през Хасково до Комотини.\r\n\tЖалба е постъпила на 28 декември в КЗК и срещу поръчката, обявена от държавния газов оператор \"Булгартрансгаз\", за избор на фирма, която ще изготви предпроектното проучване за необходимостта, рентабилността и начините за финансиране на планирания от правителството на ГЕРБ газоразпределителен център край Варна.\r\n\tЗа изпълнител в средата на декември измежду петима кандидати, чиито оферти бяха приети,  ДЗЗД \"АФ-ЕМГ Консулт\" с предложена цена от 2 327 437.70 лв. без ДДС, която е под прогнозната от 1.8 млн. евро и най-кратък срок на изпълнение. Времето и тук е от изключителна важност за кабинета на ГЕРБ, който иска по време на европредседателството за на прави две големи събития, посветени на газовия хъб – представяне през март на междинните резултати от въпросното предпроектно проучване и свикване на втора инвеститорска среща, предвидена за май месец.\r\n\tЖалбата е на един от останалите отстранени четирима участници в надпреварата – унгарската \"Еуроил Ипари еш Керешкеделми\", чиято оферта не бе разгледана заради разминаване с името на посочената в документацията фирма \"Юройл Индъстриъл енд Трейд Ко. Лимитид\", коята доказваше опит с работа по провалилия се руски проект за строежа на газопровода \"Южен поток\" – за тръбата на територията на Унгария. Фирмата обаче не иска временно прекратяване на процедурата, но какво ще се случи е изцяло в ръцете на КЗК.", "date": "2018.01.10", "title": "Винарна и фирма за имоти обжалват търг за газовата връзка с Гърция"}
{"url": "http://www.mediapool.bg/vzriv-sprya-spasitelnite-raboti-na-goryashtiya-tanker-krai-kitai-news274095.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВзрив избухна на горящия в Източнокитайско море ирански петролен танкер, което наложи временно спиране на борбата с пожара и спасителните усилия, предадоха Асошиейтед прес и Ройтерс, като се позоваха на китайските власти.\r\n\t \r\n\tСпасителните плавателни съдове се изтеглиха на безопасно разстояние след взрива, съобщи китайското министерство на транспорта.\r\n\t \r\n\tТанкерът се подпали след сблъсък с китайски товарен кораб в събота. Не е ясно каква е била причината за пожара, нито какви щети е понесъл танкерът.\r\n\t \r\n\tВчера беше намерено тяло, за което се предполага, че е на моряк от танкера. Останалите 31 членове на екипажа все още са в неизвестност. Спасителните дейности са затруднявани от силния пожар, лошото време и слабата видимост. Засилва се безпокойството, че танкерът може да се взриви или да потъне.\r\n\t \n\n\r\n\tКитайските власти казаха, че не са открили значителен петролен разлив от танкера, превозвал 136 000 тона кондензат.\r\n\t \r\n\tИранският петролен танкер може да гори цял месец, заяви пред Ройтерс експерт от южнокорейското министерство на океаните и риболова.", "date": "2018.01.10", "title": "Взрив спря спасителните работи на горящия танкер край Китай"}
{"url": "http://www.mediapool.bg/otmenena-be-trevogata-za-tsunami-sled-silniya-trus-v-honduras-news274071.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтменено беше предупреждението за цунами след силното земетресение в Хондурас, издадено от Тихоокеанския център за предупреждения за цунами, предадоха световните агенции.\r\n\t \r\n\tЗасега няма данни за жертви и материални щети от труса.\r\n\t \r\n\tЗеметресение с магнитуд 7,6 стана тази нощ в Карибско море северно от Хондурас, съобщи Ройтерс, като се позовава на Геофизичния институт на САЩ. Обявена бе опасност от цунами в района на труса, за който първоначално беше съобщено, че е с магнитуд 7,8.\r\n\t \r\n\tЕпицентър на земетресението на дълбочина 10 км бил на 202 км североизточно от град Пара Патука в Хондурас и на 307 км от Джорджтаун на Каймановите острови. Трусът ударил в 02.51 минути по Гринуич.\r\n\t \n\n\r\n\tТрусът бил усетен в хондураската столица Тегусигалпа, разположена на 519 км източно от епицентъра му, както и в мексиканския щат Кинтана Роо северно от Хондурас.", "date": "2018.01.10", "title": "Отменена бе тревогата за цунами след силния трус в Хондурас"}
{"url": "http://www.mediapool.bg/tramp-bil-gotov-za-razgovori-s-phenyan-news274096.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп каза днес на южнокорейския си колега Мун Дже-ин, че е готов за разговори със Северна Корея, предаде Ройтерс\r\n\t \r\n\tАгенцията цитира съобщение на канцеларията на южнокорейския президент, оповестено след негов разговор с Тръмп.\r\n\t \r\n\tДен след първите официални преговори от две години между висши представители на Северна и Южна Корея президентът на САЩ дал да се разбере, че няма да предприема военни действия, докато продължават разговорите.\r\n\t \r\n\tСъединените щати са отворени за преговори, ако Северна Корея пожелае, в подходящо време и при подходящи обстоятелства, уточнил Тръмп.\n\n\r\n\t \r\n\t\"Двамата държавни глави споделиха виждането, че сегашният междукорейски диалог може естествено да доведе до преговори между САЩ и Северна Корея за превръщане на Корейския полуостров в зона без ядрени оръжия след Зимната олимпиада в Пьончан, и се договориха да поддържат тясна връзка за напредъка на междукорейските разговори\", се казва в съобщението на южнокорейското президентство.\r\n\t \r\n\tТръмп е цитиран да заявява, че статия във вестник \"Уолстрийт джърнъл\", съдържаща твърдение, че той обмисля военен удар срещу Северна Корея, е \"напълно невярна\".\r\n\t \r\n\tПо-рано в сряда южнокорейският президент изрази готовност за среща на върха със севернокорейския лидер Ким Чен-ун, при условие че това ще помогне за решаването на проблема с ядрената програма на Пхенян.\r\n\t \r\n\t\"При подходящи условия аз мога да участвам по всяко време в среща на върха\", заяви Мун Дже-ин на втората си пресконференция от идването си на власт през май.\r\n\t \r\n\t\"Но това няма да бъде среща заради самата среща. За да може да се състои среща на върха, трябва да бъдат събрани подходящите условия и да бъдат гарантирани известни резултати\", посочи той, цитиран от Франс прес.\r\n\t \r\n\tОсвобождаването на Корейския полуостров от ядрени оръжия е \"пътят към мира и наша цел\", увери южнокорейският президент, ден след първия кръг от диалога за нормализация на отношенията между Сеул и Пхенян. \"Денуклеаризацията на Корейския полуостров, за която /в миналото/ се договориха двете Кореи, е наша основна позиция, от която никога няма да се откажем\", увери той, цитиран от Ройтерс.\r\n\t \r\n\tМун Дже-ин заяви също, че Зимните олимпийски игри в южнокорейския град Пьончан и участието в тях на севернокорейска делегация трябва да станат поврат към възстановяването на отношенията между Юга и Севера, както и към установяване на мир на Корейския полуостров.\r\n\t \r\n\tПреди Доналд Тръмп смяташе за безполезно да се разговаря със Севера, но когато миналата седмица се появи предложението за диалог, той написа в Туитър: \"Санкциите и \"другите\" форми на натиск започват да дават голям ефект върху Северна Корея. Човекът ракета сега за пръв път иска да разговаря с Южна Корея. Може би това е добра новина, може би не - ще видим.\"\r\n\t\r\n\tНа следващия ден той изстреля ново съобщение в Туитър, в което сякаш си приписваше заслугата за всичко това: \"Наистина ли някой си въобразява, че сега щеше да има диалог между Северна и Южна Корея, ако не бях показал твърдост, решителност и воля да ангажирам цялата ни \"мощ\" срещу Севера? Глупави хора, но преговорите са хубаво нещо\".\r\n\t \r\n\tАмериканският министър на отбраната Джеймс Матис и държавният секретар Рекс Тилърсън изразиха убеждение, че преговорите ще се ограничат до Зимните олимпийски игри, становище, което влезе в противоречие с изявленията на Сеул.\r\n\t \r\n\tДвете делегации всъщност обсъдиха редица въпроси, включително този за разделените от Корейската война семейства.\r\n\t \r\n\t\"Дали това е някакво начало? Смятам, че е преждевременно (да се прави такова заключение)\", каза Тилърсън в интервю за Асошиейтед прес миналата седмица.\r\n\t \r\n\tСнощи ръководеното от него ведомство приветства разговорите между Северна Корея и Южна Корея относно участието на Пхенян в зимните Олимпийски игри.\r\n\t \r\n\tДържавният департамент обаче предупреди, че американски представители ще работят със Сеул, за да гарантират, че изпращането на делегация от Пхенян на игрите няма да е в нарушение на наложените на Северна Корея санкции от Съвета за сигурност на ООН заради нейните ядрени и балистични опити.", "date": "2018.01.10", "title": "Тръмп бил готов за разговори с Пхенян"}
{"url": "http://www.mediapool.bg/prezidentat-na-iran-naredi-osvobozhdavane-na-vsichki-zadarzhani-pri-protestite-studenti-news274111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИранският президент Хасан Рохани е наредил да бъдат освободени всички студенти, задържани миналата седмица при вълната от протести срещу управляващата върхушка в страната, съобщи министърът на науката Мансур Голами, цитиран от ДПА.\r\n\t \r\n\t\"След консултации с вътрешния министър и с шефа на тайните служби, президентът нареди да бъдат освободени всички студенти в рамките на 24 до 48 часа\", посочи той след заседание на правителството.\r\n\t \r\n\tДо 3700 демонстранти вероятно са били арестувани след протестите в редица градове в Иран. Не е ясно колко от тях са студенти, но според непотвърдени съобщения са над 100.\r\n\t \r\n\tСъщевременно кметството на Техеран одобри идеята за създаване на специален парк за протести, съобщи агенция Мехр. Това е станало на заседание, посветено на неотдавнашните големи протестни акции в Иран.\n\n\r\n\t\r\n\tНовият парк ще бъде открит скоро в един от районите на столицата и там всички желаещи ще могат да се изказват пред публика по всяка вълнуваща ги тема. Очаква се новият техерански парк да бъде нещо като прочутия Хайд парк в Лондон с ъгъла на ораторите.\r\n\t \r\n\tПротестните акции срещу повишаването на цените започнаха в Иран на 28 декември и обхванаха редица градове. При сблъсъците със силите на реда загинаха 20 души, включително и полицаи.\r\n\t \r\n\tНа 3 януари командващият на влиятелния Корпус на гвардейците на ислямската революция Мохамад Али Джафари обяви, че протестите са приключили с \"поражение на метежниците\". Според него в тях са участвали не повече от 15 хиляди души в цялата страна.", "date": "2018.01.10", "title": "Президентът на Иран нареди освобождаване на всички задържани при протестите студенти"}
{"url": "http://www.mediapool.bg/bivsh-ruski-politsai-e-saden-za-59-ubiystva-news274112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски полицай Михаил Попков, който вече излежава присъда за убийството на 22 жени, се яви в сряда пред съд по обвинение за още 59 убийства, което може да го превърне в най-масовия убиец в съвременната история на Русия, предаде Франс прес.\r\n\t \r\n\t53-годишният Попков вече излежава доживотна присъда за изнасилване и убийство на 22 жени, които примамвал в колата си в сибирския град Ангарск.\r\n\t \r\n\tНа започналото днес ново дело трябва да се определи дали той е виновен за още 59 убийства.\r\n\t \r\n\tАко бъде признат за виновен в общо 81 убийства, Михаил Попков ще подобри печалния рекорд на другите двама най-известни масови убийци в Русия - екзекутираният през 1994 г. Андрей Чикатило, убил 53-ма юноши и деца, и осъденият на доживотен затвор през 2007 г. Александър Пичушкин, убил 48 души.", "date": "2018.01.10", "title": "Бивш руски полицай е съден за 59 убийства"}
{"url": "http://www.mediapool.bg/bsp-iska-obyasneniya-ot-borisov-za-poslednite-ubiystva-news274113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен преди премиерът Бойко Борисов да поеме звездната си европредседателска роля, БСП поиска той спешно да бъде изслушан в парламента за поредицата тежки криминални престъпления, навяващи тревога за връщане на мутренските времена. Зам.-председателят на БСП Кирил Добрев коментира на пресконференция в сряда, че с последното убийство – това на , се разкриват връзки със задкулисието.\r\n\t\"Велико Търново е поредното феодално владение. Това е нещо подобно на Добрич, където някой се вихреше със суджуци, подобно на Хасково, където разбрахме, че си разпределят 110 милиона братовчеди и близки са разпределили обществени поръчки. Страхувам се, че Велико Търново е поредното феодално владение, в което някой, за да си позволи да прави бизнес от Дунава до Горна Оряховица, е трябвало да води разговори с този човек\", заяви Кирил Добрев, визирайки скандали от последните месеци, свързани с дейци на ГЕРБ.\r\n\t\r\n\tАко приемем тезата на управляващите, че убитият Петър Христов е почтен човек, то тогава всички почтени и честни българи могат да бъдат много притеснени, че някой може да им отнеме живота с няколко куршума, продължи той.\r\n\tХващайки се за версията, че Христов може да е бил убит заради съдействието си за разкриване на бандата за отвличания \"Наглите\", Кирил Добрев запита \"в качеството си на какъв Петър Христов е срещал вътрешния министър с един престъпник\".\n\n\r\n\t\r\n\t\"По какви правила е била проведена тази среща? Управляващите да поемат отговорност и да обяснят\", настоя Добрев. Според него случаят със застреляния бизнесмен в София напомня срещата на Румен Петков с братя Галеви, след която Румен Петков си отиде. Ще последва ли Цветанов този пример, запита Кирил Добрев.\r\n\tКакто стана известно, Христов, който в далечното минало е бил съдружник с разстреляния на остров Аруба Поли Пантев в бизнес с производство на млечни продукти, е помогнал за внезапния пробив в разследването срещу \"Наглите\", когато вътрешен министър беше Цветан Цветанов. Твърди се, че Петър Христов е свързал разследващите с Валентин Михайлов-Ихтиманския, който участва в някои от отвличанията и в охраната на част от жертвите им. Преди да говори пред антимафиотите, обаче, Ихтиманския е имал среща в МВР с тогавашния министър Цветанов.\r\n\t\r\n\tЗам.-председателят на БСП заяви още, че въпреки изказванията на управляващите, опозицията не се опитва да саботира европредседателството: \"С това, което се случва последните месеци и дни няма как да не се изложим максимално. Ние от опозицията сме само бледа сянка в този опит за дискредитиране на България, има нещо по-важно от европредседателството - сигурността на гражданите и гостите от чужбина\".\r\n\t\"Започваме с отвличане преди месеци и ни успокоиха, че бандите за отливане не са се върнали. Минахме през опит за убийството в центъра на София на данъчен инспектор - никой не разбра защо е извършен този опит. Всички казаха, че това е опит за покушение срещу държавата, но няма резултат и от действията на държавата. Минаваме през шесторното убийство, което се твърди, че е от битов характер! В цялата тази битова драма има нещо притеснително, държавата не може да прибере 8 години човек с влязла в сила присъда! Наглото и демонстративно убийство на Петър Христов дали е политическо или бизнес? Не мога да кажа\", заяви зам.-председателят на БСП.\r\n\t\r\n\tПроблемът е, че в последно време границата между бизнеса и политиката е много размита, коментира Кирил Добрев, чиято политическа и бизнес кариера обаче също е ярък пример за размиването на тази граница. Преди 17 г. Кирил Добрев, известен тогава най-вече в качеството си на син на популярния покоен социалист Николай Добрев, бе арестуван заради пренасяне на валута, имаше и съмнения за пране на пари, но делото е смачкано и всичко бе потулено. В следващите години Добрев-младши разви добър бизнес, включително като собственик на ВЕЦ-ове.\r\n\tПрез 2014 г., когато мистериозно изчезнаха прословутите тефтери на бившия шеф на Комисията за предотвратяване и установяване на конфликт на интереси (КПУКИ) Филип Златанов, Кирил Добрев, тогавашен шеф на парламентарната комисия, проверяваща тефтерите, енергично уверяваше медиите, че инициалите на Делян Пеевски - ДП, не са фигурирали там, въпреки съмненията на експерти, че са преправени на цифрата 10. Добрев дори твърдеше, че медийният магнат и депутат от ДПС \"бил сред жертвите\" на Златанов.\r\n\tСтрастната му защита може да се обясни и с това, че в една от строителните фирми, за които бившият икономически министър Драгомир Стойнев преди три години неволно призна, че са били на Пеевски - \"Техноекспортстрой\", прокурист е сестрата на Кирил Добрев – Марияна. \"Техноекспортстрой\" бе една от компаниите, избрани да строят проваления проект \"Южен поток\". Фирмата бе приватизирана през 2012 г. със заем от фалиралата КТБ и прехвърлена на \"Сиболе Сървисиз Инкорпорейтид\", зад която пък стои панамска офшорка.\r\n\tКирил Добрев е и в тесни бизнес отношения с лидера на АБВ и бивш президент Георги Първанов – сестрата на Добрев и единият от синовете на Първанов (Ивайло) преди време придобиха петзвезден спа хотел в Кюстендил за 7.5 млн. лв.", "date": "2018.01.10", "title": "БСП иска обяснения от Борисов за последните убийства"}
{"url": "http://www.mediapool.bg/skorostniyat-pat-do-kalotina-shte-e-gotov-nai-rano-prez-2021-g-news274114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазширението на първокласния път до Калотина ще е готово най-рано през 2021 г., ако бързо бъдат избрани изпълнителите на двете отсечки от 17 и 15 километра и няма обжалване на обществените поръчки.\r\n\tКандидатите да строят двата участъка на скоростния път от Сливница до Калотина са едни и същи – всички големи български компании в строителния бранш и две чужди фирми. Общо подадените оферти са по 12 са всеки един от лотовете. Това стана ясно при отварянето на предложенията за отсечката между Драгоман и Сливница с дължина от 17 км.\r\n\tДен по-рано  за изграждането на 15-те километра от граничния пункт \"Калотина\" до Драгоман.\r\n\tПървокласният път е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток, е посочено в съобщението на пътната агенция.\r\n\tПрез 2010 г. премиерът Бойко Борисов бешеи да изпреварим сърбите. С днешна дата магистралата от другата страна на границата вече е почти готова, докато в България вместо магистрала ще се строи скоростен път.\r\n\tОтворените оферти за избор на изпълнител за изготвянето на технически проект и строителство на пътя между Драгоман и Сливница са 12. Индикативната стойност на отсечката с дължина 17 км е проекта е 117 млн. лв. без ДДС. Финансирането е осигурено от републиканския бюджет.\r\n\tУчастниците по реда на отварянето на офертите са:\r\n\t1. ДЗЗД \"Виа Милитарис – Хер\", в което участват \"Автомагистрали Черно море\" АД и \"Автомагистрали Хемус\" АД\r\n\t2. \"Инжстройинженеринг\" ЕООД\r\n\t3. Консорциум \"Страбаг БП\" ДЗЗД, в което влизат \"Щрабаг\" ЕАД и \"Страбаг\" Сп. з.о.о., Полша\r\n\t4. \"ИСА 2000\" ЕООД\r\n\t5. \"Трейс Груп Холд\" АД\r\n\t6. \"ГБС-Инфраструктурно строителство\" АД\r\n\t7. \"Хидро-вод строй\" ДЗЗД, в което са \"Хидрострой\" АД и \"Водстрой 98\" АД\r\n\t8. Обединение \"Евро Калотина\", в което участват \"Джи Пи Груп\" АД, \"Контратас Иглесиас\" АД и \"Трансконсулт-22\" ООД\r\n\t9. Обединение \"Геопът Запад\", в което са \"Пътстрой-92\" АД и \"Геострой\" АД\r\n\t10. ДЗЗД \"АПВ Калотина СОП 2\", в което са \"Пътища Пловдив\" АД, \"Агромах\" ЕООД и \"Водно строителство\" – Благоевград АД\r\n\t11. Сдружение \"Калотина II\" ДЗЗД, в което участват \"ПСТ Груп\" ЕАД и \"Аква модул\" АД\r\n\t12. Обединение \"Калотина - Храбърско 2017\", в което влизат \"Гранди Лавори Финкосит\" СПА и \"Х.С.С.\" ЕООД\r\n\tПроектът предвижда уширение на съществуващия път до габарит 27 метра, с което двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч.\r\n\tСрокът за изпълнение на обекта е 910 календарни дни.\r\n\tВъв вторник бяха отворени офертите и за участъка от граничния пункт \"Калотина\" до Драгоман с дължина 15 км. Предложенията бяха от същите кандидати.\r\n\tДвете обществени поръчки за избор на изпълнители за модернизацията на 31.5 км от първокласния път до Калотина бяха обявени през септември 2017 г. Срокът за подаване на офертите беше удължен, заради обжалване на процедурите.  Общата им индикативна стойност е 258.6 млн. лв. Част от средствата са от новия механизъм \"Свързана Европа\", а останалата от държавния бюджет.", "date": "2018.01.10", "title": "Скоростният път до Калотина ще е готов най-рано през 2021 г."}
{"url": "http://www.mediapool.bg/vetoto-varhu-antikoruptsionniya-zakon-be-othvarleno-v-pravnata-komisiya-news274115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС гласовете на ГЕРБ, ДПС и \"Обединени патриоти\" в сряда парламентарната правна комисия отхвърли президентското вето върху антикорупционния закон. В подкрепа на ветото гласуваха само депутатите от БСП.\r\n\tПрезидентът Румен Радев реагира бързо с думите, че мнозинството в парламента е показало, че \"няма политическа воля за реална, всеобхватна и ефективна борба с корупцията\".\r\n\t\"Това (отхвърлянето на ветото) не е изненадващо за мен. Всички дебати около антикорупционния закон и особено събитията от днес (сряда) показват, че наистина няма политическа воля за реална, всеобхватна и ефективна борба с корупцията. Явно тази борба ще продължи да се води от гражданите и медиите. Това е моята оценка за това, което става днес, за съжаление\", каза президентът. Той повтори тезата си, че антикорупционният закон няма да доведе до по-ефективна борба с корупцията.\r\n\tПрезидентът се закани да наложи вето върху закона преди окончателното му приемане от Народното събрание през декември. Още на 2 януари той изпълни обещанието си с аргумента, че оспорва нормативния акт в цялост. Това е първият цялостен закон, върху който Румен Радев налага вето.\r\n\tТой смята, че има риск от политическо овладяване на антикорупционната комисия, която ще прилага закона. Причината е в това, че целият състав на комисия ще се назначава от Народното събрание, а след това членовете могат да се махат с обикновено мнозинство\n\n\r\n\tОсвен това той предупреждава за възможни злоупотреби със СРС-та и нарушение на човешки права. Радев се обявява и срещу липсата на защита за авторите на корупционни сигнали и липсата на съдебен контрол върху действията на новата комисия.\r\n\tОще при подготвянето на новия антикорупционен закон на ГЕРБ президентът заяви, че законът няма да свърши работа, тъй като комисията \"Антикорупция\" няма да има разследващи функции, за каквито настояваше БСП. В проектозакона на БСП, който бе отхвърлен, се предвиждаше също председателят на антикорупционния орган да бъде назначаван от президента, а не от парламента, както приеха управляващите.\r\n\t\"Най-силното доказателство за успеха на усилията в борбата с корупцията ще се изразява в това престъпленията да бъдат разкривани своевременно и по отношение на извършителите да се осъществява ефективно наказателно преследване\", се казва в аргументите на президента.\r\n\t\r\n\tПърва думата взе проф Емилия Друмева, която е шеф на правния съвет на президента. Бившият конституционен съдия обясни на депутатите, че мотивите на президента са подготвени \"професионално и най-вече добронамерено\". Тя допълни, че във ветото са изложени юридически, а не политически аргументи. Това бе препратка към тезата на Данаил Кирилов (ГЕРБ), който обясни, че ветото на Радев съдържа \"замаскирани политически аргументи\".\r\n\tПроф. Друмева направи и дълъг анализ на смисъла от съществуването на президентското вето, включително като част от системата от проверки и баланси между властите.\r\n\tЗаместник-министърът на правосъдието Евгени Стоянов отговори на това с тезата, че президентът просто има друга концепция за борба с корупцията. Той напомни за проекта на БСП, който предлагаше създаването на специален антикорупционен разследващ орган. Евгени Стоянов каза, че в България разследващи функции имат прокуратурата и МВР. Той пропусна да отбележи, че преди време такива правомощия имаше и ДАНС.\r\n\t\"Корупцията е по-широко понятие от състав на престъпление, както е в Наказателния кодекс. Ние смятаме, че това е едно социално явление\", каза Стоянов. Така той мотивира тезата си, че прокуратурата ще се бори с \"корупционните\" престъпления, а антикорупционната комисия с нейните други непрестъпни прояви – конфликт на интереси, необяснимо обогатяване и други.\r\n\t\"Попитайте средностатистическия българин \"Що е то корупция\" и вижте дали той няма да опише съществуващ престъпен състав. Не е ясно с какво ще се занимава новият антикорупционен орган, но е ясно, че няма да се бори с корупцията\", отговори Крум Зарков от БСП.\r\n\tВ този момент в дебата се включи и председателят на правната комисия Данаил Кирилов (ГЕРБ), който напомни, че корупцията може да се бори и с отнемане на имущество с незаконен произход. Спорът в правната комисия изобилстваше от множество гафове и подвеждащи тези.\r\n\tДимитър Лазаров (ГЕРБ) защити правото на антикорупционната комисия да подслушва, въпреки че не разследва престъпления, с аргумента, че ДАНС също може да подслушва. \"От 2013 г. ДАНС няма разследващи правомощия\", каза Лазаров. Тезата на депутата е подвеждаща, защото ДАНС се занимава с контраразузнаване и няма как да не използва специални разузнавателни средства. Антикорупционната комисия обаче се бори основно конфликта на интереси, което не е престъпление и води граждански дела за конфискация на имущество.\r\n\tДанаил Кирилов (ГЕРБ) обясни, че подслушването от комисията ще помогне в борбата с корупцията, защото събраните веществени доказателства ще се предават на прокуратурата. Истината е, че прокуратурата няма как да използва пред съда данните от това подслушване, защото те не са събрани от реда на Наказателно-процесуалния кодекс.\r\n\tКрум Зарков (БСП) обяви, че новата антикорупционна комисия може да прави проверка на имущество само срещу обвиняемо лице. Това също не е вярно, а законът дава още три други хипотези, при които проверка може да започне.\r\n\tОчаква се ветото на държавния глава да бъде преодоляно сравнително лесно и в пленарната зала на Народното събрание.", "date": "2018.01.10", "title": "Ветото върху антикорупционния закон бе отхвърлено в правната комисия"}
{"url": "http://www.mediapool.bg/bulgaria-prodava-apartament-v-urugvai-news274116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще продаде апартамент в уругвайската столица Монтевидео за не по-малко от 285 хил. долара. Решението е взето на заседанието на Министерския съвет, съобщи правителствената информационна служба.\r\n\tАпартаментът не се използва от закриването на дипломатическото представителство на страната в Уругвай през 1998 г., е посочено в съобщението.\r\n\tВ същото време имотът генерира различни разходи – данък смет, за отпадъци и застраховки, аргументира се правителството.", "date": "2018.01.10", "title": "България продава апартамент в Уругвай"}
{"url": "http://www.mediapool.bg/vitseprezidentat-maik-pens-shte-oglavi-delegatsiyata-na-sasht-na-olimpiadata-v-pyonchan-news274117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепрезидентът на САЩ Майк Пенс ще оглави американската делегация на Зимните олимпийски игри в южнокорейския град Пьончан идния месец, съобщи висш представител на Белия дом, цитиран от Ройтерс.\r\n\t \r\n\tПо време на пътуването си Пенс ще посети също Аляска и Япония. Вицепрезидентът на САЩ ще направи преглед на системата за отбрана срещу междуконтинентални балистични ракети (МКБР) и ще потвърди за пореден път пред японските и южнокорейските лидери, че САЩ са изцяло ангажирани със стабилността в региона, посочи цитираният представител на Белия дом.\r\n\t\r\n\tЗимната олимпиада в Пьончан, която се открива на 9 февруари, ще се състои на фона на ескалация на напрежението на Корейския полуостров заради севернокорейските ядрени опити и размяната на остри изказвания между американския президент Доналд Тръмп и севернокорейския ръководител Ким Чен-ун, отбелязва Ройтерс.\r\n\t \r\n\tСеверна Корея ще изпрати на Олимпиадата високопоставени представители, атлети и мажоретки, обяви вчера висш южнокорейски служител.\r\n\t \r\n\tДържавният департамент на САЩ каза, че за момента няма каквито и да било планове за среща на американската делегация с тази на КНДР.\r\n\t \n\n\r\n\tАмериканският сенатор републиканец Линдзи Греъм заяви, че е против поканата севернокорейска делегация да присъства на игрите.\r\n\t \r\n\t\"Нямам нищо против преговорите със Северна Корея, но наистина съм сериозно обезпокоен от легитимирането на най-варваския лидер на планетата\", написа Греъм вчера в Туитър.", "date": "2018.01.10", "title": "Вицепрезидентът Майк Пенс ще оглави делегацията на САЩ на Олимпиадата в Пьончан"}
{"url": "http://www.mediapool.bg/spored-donald-tusk-samo-evrofondovete-zadarzhat-polskite-konservatori-v-es-news274118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите в Полша консерватори националисти биха се опитали да извадят страната си от Европейския съюз веднага щом страната стане нетен вносител в бюджета на ЕС. Това увери председателят на Европейския съвет, бившият полски премиер центрист, Доналд Туск, цитиран от Франс прес.\r\n\tВ интервю за полския либерален католически седмичник \"Тигодник повшехни\" Туск отбелязва, че много от ключовите решения на консервативното правителство във Варшава \"отговарят на интересите и очакванията на Москва\".\r\n\tБившият полски премиер е основен съперник на управляващата партия \"Право и справедливост\" (ПиС) на Ярослав Качински. Той направи това изявление на фона на поредицата конфликти с ЕС, в които затъна Полша заради спорните си съдебни реформи, накарали миналия месец Брюксел да задейства безпрецедентни наказателни процедури, отбелязва Франс прес.\r\n\t\"За ПиС ползата от членството в ЕС се свежда до финансовата страна, без да се вземат предвид другите предимства като общия пазар, законовия ред, гаранциите за сигурността и т. н.\" казва Туск.\r\n\tДокато получените европейски средства надхвърлят вноската ни, членството, според тях, си струва. Допускам, че в деня, когато Полша стане част от нетните вносители, полските управляващи ще решат да попитат поляците дали все още искат страната им да остане в ЕС, а после ще се постараят да ги накарат да вярват, че трябва да се сбогуват с Евросъюза, обяснява той своята позиция.\n\n\r\n\tНяма известен начин да се прогнозира кога Полша би могла да стане нетен вносител. За момента тя е най-големият бенефициент на европейски фондове със 7,1 милиарда евро през 2016 г., припомня АФП.\r\n\tВ интервюто Туск изразява съжаление, че Брюксел е бил принуден да задейства чл. 7 от Европейския договор по отношение на Полша поради опасения, че създава \"системна заплаха\" за правовата държава. Той казва, че ПиС може да сложи край на кризата, отказвайки се от промените, които въведе в съдебната система.\r\n\t\"Поведението към ЕС, опитите за създаване на отделна група на страните преки и непреки съседи на Русия, които все повече се отдалечават от западния център, отношението към либералната демокрация, към неправителствените организации, към независимостта на съдилищата и медиите, към половите малцинства - бих могъл да изброя още много въпроси, по които ПиС и Москва имат общи цели и сходни виждания\", подчертава в интервюто Туск.\r\n\tПри все това той изтъква, че \"Брюксел все още храни огромни надежди (не говоря за доверието, което изчезна много отдавна), че Полша ще остане в ЕС\".", "date": "2018.01.10", "title": "Според Доналд Туск само еврофондовете задържат полските консерватори в ЕС"}
{"url": "http://www.mediapool.bg/ucheni-ustanoviha-kakva-e-veroyatnostta-da-stanesh-zakoravyal-pushach-sled-parvata-tsigara-news274119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУчени заключиха, че 60-70 на сто от хората стават закоравели пушачи след първата цигара, съобщи Лайф. \"Преминаването от първото използване на наркотични вещества към постоянната им всекидневна употреба е сред важните етапи в развитието на зависимост, тъй като това навежда на мисълта, че удоволствието се превръща във физическа необходимост\", заяви Питър Хайек от университета \"Куин Мери\" в Лондон.\r\n\t \r\n\tСпециалистите отбелязват, че тютюнопушенето и свързаните с него болести са смятани за една от главните причини за преждевременна смърт по света. Според данни на Американските центрове за контрол и превенция на болестите, ежегодно вследствие на тютюнопушене и пасивно пушене умират около 6 милиона души.\r\n\t \r\n\tНякои медици са на мнение, че зависимостта от цигарите има психологически корени. Опонентите им смятат, че съществува физическа зависимост от никотина.\n\n\r\n\t \r\n\tБританските учени анализирали резултатите от допитвания, обхванали над 200 000 души, някои от които пушели постоянно или от време на време. Така било установено какъв процент от хората станали пушачи след първата цигара. Оказало се, че процентът е много висок - 60-70 процента от хората придобиват вредния навик след първата цигара. Този показател е сравним със зависимостта от хероина.\r\n\t \r\n\tЗатова, по мнението на учените, властите в различни страни и експертите в сферата на здравеопазването трябва да си поставят за цел да се предотврати запалването на първата цигара, вместо да концентрират усилията си към отказването от цигарите.", "date": "2018.01.10", "title": "Учени установиха каква е вероятността да станеш закоравял пушач след първата цигара"}
{"url": "http://www.mediapool.bg/razsledvashtite-nyamat-ideya-kade-se-e-kril-rosen-angelov-no-sa-ubedeni-che-se-e-zastrelyal-news274120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата и МВР нямат никаква представа къде точно се е крил задочно обвиненият за шесторното убийство в Нови Искър Росен Ангелов от 3 януари, когато бе обявен за издирване, до 5 януари, когато според аутопсията му е умрял след изстрел в слепоочието.\r\n\tНе ясно как заподозреният е успял да избегне стълпотворението от барети, военни, полицаи, които го издирваха в Луково и околността със следови кучета, термокамери, бронетехника и хеликоптер, но е абсолютно доказано, че той е единственият извършител на жестокото престъпление, както и че собственоръчно е сложил край на живота си.\r\n\tТова стана ясно от пресконференцията на зам.-главния прокурор и шеф на следствието Борислав Сарафов, която той даде заедно със свои колеги от разследването в сряда, \"за да ви подпомогнем да представите актуална и точна информация\".\r\n\t, добави Сарафов, демонстрирайки за пореден опит да бъде ироничен с журналистите, независимо от повода.\r\n\t, започна изложението си заместникът на Сотир Цацаров и добави, че .\n\n\r\n\tДекларирайки желание , той увери, че, както и това, че Росен Ангелов се е самоубил. В подкрепа на тези твърдения бяха представени конкретни доказателства, както и части от съдебно-медицинската експертиза на трупа на заподозрения.\r\n\t\r\n\tЕдинственият изцяло нов детайл от разследването, посочен от Сарафов в сряда, бе обстоятелството, че Ангелов имал не само емоционален мотив за убийствата, но и финансов. Освен че не приел решението на Кети Кюхова да прекрати интимните им отношения, той бил подразнен от това, че тя не искала да му помогне да обере някои от нейните клиенти.\r\n\tТази подробност била известна на разследващите още миналата седмица, но те не я споделили публично, защото не знаели какви действия може да предприеме \"склонният на крайности\" Ангелов.\r\n\t, обясни шефът на следствието.\r\n\t, продължи Сарафов с анализ на емоционалната ситуация, предшествала трагедията в Нови Искър.\r\n\tОткъде разследващите черпят сведения за толкова категорично възпроизвеждане на тайните взаимоотношения между Ангелов и Кюхова не стана ясно. Прави впечатление обаче, че докато при предишната пресконференция по случая се твърдеше, че за връзката между двамата знаела само майката на Кети, сега вече са уведомени всички нейни роднини.\r\n\tИменно това обстоятелство бе посочено и като обяснение на загадката защо Ангелов е избил цялото семейство на Кюхова, включително кучето ѝ, но не и някого от малкото хора, с които той е споделял, например последният му работодател.\r\n\t, обясни заместникът на Цацаров.\r\n\t\r\n\tКато категорично доказателство, че Ангелов е извършителят на шесторното убийство, който впоследствие е сложил край на живота си, бе посочен фактът, че убийствата и самоубийството са извършени с един и същ пистолет. Освен това в тялото на заподозрения и по ръцете му са открити с натривки еднакви барутни частици, което показва, че сам се е застрелял.\r\n\tТова се потвърждавало и от съдебно-медицинската експертиза на трупа, според която положението на тялото и това на ръката на издирвания, както и входната огнестрелна рана на слепоочието му, давали основания да се заключи \"с голяма степен на вероятност\", че се е самоубил.\r\n\tДруг довод в тази посока е липсата на наранявания, които да свидетелстват за борба непосредствено преди смъртта му, както и фактът, че в тялото му не са открити следи от алкохол, наркотици или други упойващи вещества.\r\n\t\r\n\tСарафов отдели сериозно внимание и на ДНК изследването, благодарение на което е потвърдена оперативната информация, че именно Ангелов е убиецът на семейството на Неделчо Юнаков. По повод съмненията, че Националният институт по криминалистика и криминология (НИКК) към МВР не е в състояние да произведе подобно заключение за едва 48 часа, шефът на следствието заяви, че това е напълно възможно, тъй като се работело приоритетно по случая.\r\n\t, добави Сарафов.\r\n\tКолкото до въпросът откъде разследващите се сдобиха със сравнителен биологичен материал, който би могъл да потвърди, че намерените на местопрестъплението следи са именно от Ангелов, той заяви, че такъв му е бил взет още през 2007 г., когато му е направена криминалистическа регистрация.\r\n\t\r\n\tПомолени да представят хронологична възстановка на шесторното убийство, разследващите уточниха, че Кети Кюхова е била застреляна след 19.30 часа на 31 декември. Това е станало, след като тя излязла от къщата, за да разходи кучето си.\r\n\tМежду 23.00 и 00.05 часа пък били разстреляни останалите жертви в къщата – съпругът ѝ, дъщерята и нейният приятел, доведеният син и майката. Впоследствие тялото на Кети е закарано със семейния джип до шахтата, в която бе открито от разследващите на 3 януари.\r\n\tНа въпроса защо е действал в тази хаотична и трудно обяснима последователност, Сарафов подчерта, че докато присъстващите на пресконференцията били нормални и разсъждавали логично, Ангелов бил \"(след това на Кети Кюхова – бел.ред.).\r\n\tПо отношение на факта, че в продължение на цели 3 дни заподозреният бе неоткриваем за разследващите въпреки масираното претърсване на цялата околност, градският прокурор на София Емилия Русинова уточни, че районът бил претърсван по квадранти. По думите ѝ къщата, в която бе намерено тялото на Ангелов изглеждала по въздух близка до района, в който бяха съсредоточени силите на МВР и МО, но всъщност ставало въпрос за трудно достъпна пресечена местност.\r\n\tОт обясненията на разследващите не стана ясно как е възможно заподозреният да остане незабелязан за тях между 3 и 5 януари, нито как е успял в продължение на цели 8 години да се укрива и въпреки липсата на лични документи, да има доходи, достатъчни за да си закупи телефон, таблет, както и бисквитка за интернет. Обясниха обаче, че незаконната къща, която обитавал в Луково, също толкова незаконно била свързана с електропреносната мрежа.\r\n\tНа няколко пъти бе споменато и че последното му влизане в интернет през таблета било регистрирано на 4 януари – в \"изключително гнусни\" сайтове с детско порно. Както е известно, последната 8-годишна присъда на рецидивиста Ангелов, от която той се укриваше от 2009 г. насам, бе за блудство с 12-годишно момиче отново в Луково.", "date": "2018.01.10", "title": "Разследващите нямат идея къде се е крил Росен Ангелов, но са убедени, че се е застрелял"}
{"url": "http://www.mediapool.bg/i-prezidentat-se-vklyuchi-v-hora-sreshtu-istanbulskata-konventsiya-news274121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев се включи в сряда в хора срещу т.н. Истанбулска конвенция за превенция и борба с насилието над жени, като обяви за безотговорен начина, по който тя е приета, и настоя за изчерпателен дебат по темата.\r\n\tТой коментира, че и сега имаме закони, защитаващи и правата на жените, и на децата, и срещу домашното насилие, но явно не можем да ги приложим както трябва, а бързаме да поемаме международни ангажименти без да знаем точно за какво става въпрос и без да сме провели наистина задълбочен дебат.\r\n\t\"Виждате,че случаят в Нови Искър показа, че един педофил с ефективна присъда може да вилнее в продължение на години при пълното безразличие на местна власт, на държавни институции, на обществото. Това е много сериозно\", посочи Радев без да е ясно каква връзка вижда между двете събития.\r\n\tПо думите му борбата срещу домашното насилие и насилието над жени трябва да се води от полицията, от съда - тук и сега.\r\n\t\"А ние трябва да знаем какво се подписва и какво се ратифицира, а не постфактум да установяваме какво сме приели\", заяви президентът Радев.\n\n\r\n\tЦялата му аргументация подсказва категорично, че той не е запознат със самата конвенция, нито с подробните анализи на текста й, публикувани в последните дни.\r\n\tМиналата седмица правителството реши да предложи на Народното събрание да ратифицира с резерви Истанбулската конвенция срещу домашното насилие и насилието срещу жени, превърнала се в обект на разпалени кавги сред българските политици.\r\n\tВ последните две седмици предстоящата ратификация на доскоро неизвестната на широката общественост Истанбулска конвенция (Конвенция на Съвета на Европа за превенция и борба с насилието над жени и домашното насилие) предизвика политически дебати у нас, след като навръх Стефановден ВМРО разпространи позиция, че \"под хуманното, защитаващо правата на хората заглавие, конвенцията всъщност цели да налага учебни програми за изучаване на хомосексуализъм и травестизъм и създава възможност за налагане на еднополови бракове и за издаване на бежански статут на травестити от Иран\". \r\n\tОсвен \"Обединени патриоти\", които са част от управлението, срещу ратификацията на документа се обявиха още БСП и СДС, макар и с по-умерени позиции.\r\n\tИстанбулската конвенция срещу насилието над жени бе приета от Съвета на Европа през 2011 г. и е в сила от 2014 г., но България все още не е страна по нея, защото е подписала документа, но не го е ратифицирала. Документът основно е фокусиран върху предоставянето на система от гаранции за защита на жените и мъжете от домашно насилие, разписва задължителна криминализация на определени насилствени деяния, а също и форми на закрила за жертвите. Въвежда се и мониторингов механизъм, който да контролира дали държавите спазват мерките.", "date": "2018.01.10", "title": "И президентът се включи в хора срещу Истанбулската конвенция"}
{"url": "http://www.mediapool.bg/hyu-grant-shte-stava-bashta-za-peti-pat-news274122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският актьор Хю Грант и партньорката му, шведската телевизионна водеща Ана Ебърстийн, отново ще стават родители, съобщи Контактмюзик, цитирано от БТА.\r\n\t \r\n\tБебето ще бъде трето за двойката и пето за 57-годишния актьор.\r\n\t \r\n\tХю Грант и Ана Ебърстийн, които изключително ревниво пазят личния си живот от медийното внимание, не са потвърдили радостната вест.\n\n\r\n\t \r\n\tМълвата, че отново ще стават родители плъзна, след като преди броени дни Грант и Ебърстийн бяха засечени на летището в Ню Йорк. Половинката на актьора беше забелязана с наедряло коремче. Това стана видно и на церемонията за наградите \"Златен глобус\", въпреки че 39-годишната телевизионна водеща направи опит да прикрие бременността си с широк черен тоалет.\r\n\t \r\n\tСъщевременно шведското издание \"Афтонбладет\" съобщи, че бебето се очаква \"скоро\", позовавайки се на майката на Ебърстийн, която не е скрила задоволството си, че отново ще става баба.\r\n\t \r\n\tХю Грант и Ана Ебърстийн имат две деца - 5-годишен син, Джон, и 2-годишна дъщеря.\r\n\t \r\n\tБританският актьор има и две деца от бившата си партньорка Тинглан Хонг - 6-годишната Табита и 4-годишен син на име Феликс, припомня изданието.", "date": "2018.01.10", "title": "Хю Грант ще става баща за пети път"}
{"url": "http://www.mediapool.bg/yaponski-astronavt-izlagal---porasnal-e-v-kosmosa-s-2-a-ne-s-9-santimetra-news274123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпонският астронавт Норишиге Канаи, който е в екипажа на Международната космическа станция, се извини за невярната информация, че е пораснал с 9 см, откакто е там, и уточни, че разликата с обичайния му ръст е само 2 см, съобщи Ройтерс.\r\n\t \r\n\tПовечето астронавти порасват през продължителните космически мисии, защото гръбначният им стълб се удължава заради липсата на гравитация. Разликата в ръста обикновено е най-много един-два сантиметра и след завръщането на Земята тя изчезва.\r\n\t \r\n\tКанаи, който пристигна на Международната космическа станция миналия месец, сам пусна съобщението за промяната в ръста си в Туитър, като допълни, че се притеснява дали ще се побере на седалката на капсулата \"Союз\".\n\n\r\n\t \r\n\tСъобщението му направи голямо впечатление и беше разпространено от много медии. Ден по-късно обаче той се извини и разказа, че командирът на мисията Антон Шкаплеров го е накарал да се измери отново и се е оказало, че ръстът му е 182 см - с 2 см повече, отколкото на Земята.\r\n\t \r\n\t\"Извинявам се за тази ужасна фалшива новина\" - написа Канаи в Туитър, без да обяснява на какво се дължи първоначалната грешка. Той добави, че няма да има проблем да се побере в капсулата \"Союз\".", "date": "2018.01.10", "title": "Японски астронавт излъгал - пораснал е в космоса с 2, а не с 9 сантиметра"}
{"url": "http://www.mediapool.bg/katrin-denyov-zashtiti-mazhkoto-pravo-za-seks-nametsi-news274124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската актриса Катрин Деньов заяви, че мъжете трябва да бъдат свободни да отправят секс намеци към жените, тъй като това е част от съблазняването, дори и то да е по-настоятелно.\r\n\tТя и още около сто известни французойки, сред които други актриси, писателки и жени от научните среди, публикуваха във вестник \"Монд\" отворено писмо, в което предупредиха за опасността от ново пуританство след последните секс скандали в Холивуд, предадоха световните агенции в сряда.\r\n\tВълната от акции срещу секс насилието тръгна след като актриси обвиниха влиятелния филмов продуцент Харви Уайнстийн в изнасилване и посегателство. Той на свой ред отрича да е правил секс с жени без тяхното съгласие, единственото негово признание по случая, бе, че поведението му е причинило \"много болка\". Обвиненията срещу Уайнстийн повлякоха след себе си и такива срещу актьора Кевин Спейси, който се оказа, че постоянно е правил груби сексуални намеци на млади мъже или предприемал директни действия за секс. Заради тези обвинения Спейси бе уволнен от последния сезон на сериала \"Къща от карти\", а заснети вече сцени с него от филма \"Всички пари на света\" на Ридли Скот бяха изрязани и заменени скоростно с участие на Кристофър Плъмър, който дори бе номиниран за \"Златен глобус\" за тази роля.\r\n\tИменно на филмовите награди \"Златен глобус\" в миналата неделна нощ кампанията срещу секс насилието, подета от представителки на Холивуд, се разрази с особена сила, когато почти всички участници в церемонията и зрители в залата бяха облечени в черно в знак на протест срещу секс насилниците.\r\n\tСпоред авторките на сегашното писмо, вълната с обществения съд е излязла извън контрол и всички обстоятелства около повдигнатите обвинения за секс насилие в Холивуд трябва да бъдат изяснени.\n\n\r\n\t\"Изнасилването е престъпление. Но да се опитваш да съблазниш някого, дори настоятелно и по-грубо – не е. Нито е джентълменска шовинистична атака\", пише в писмото. Според подписалите ги жени.\r\n\t\"Мъже биват принуждавани да се откажат от своята работа само заради това, че са докоснали нечие коляно или са се опитали да си откраднат целувка, да поговорят за \"интимни\" неща по време на работна вечеря\", пишат известните французойки.\r\n\t\"Като жени ние не желаем да сме част от подобен феминизъм, който вместо да осъжда злоупотребата с власт, предизвиква враждебно отношение към мъжа и сексуалността\", пишат още французойките.\r\n\t\"Подтикът да пратим мъжете на заколение, вместо да помогнем на жените да бъдат по-самостоятелни, помага на враговете на сексуалната свобода\", пишат стоте жени\r\n\tПървият отзив на откритото им писмо бе от италианската актриса Азия Ардженто, която обвини Харви Уайнстийн в сексуално домогване.\r\n\tВ своя акаунт в Туитър тя написа: \"Деньов и останалите жени показаха пред света как тяхното вътрешно женомразство окончателно и безвъзвратно ги е довело до лоботомия\".", "date": "2018.01.10", "title": "Катрин Деньов защити мъжкото право за секс намеци"}
{"url": "http://www.mediapool.bg/piyan-rusnak-nahlu-s-btr-v-magazin-za-da-otkradne-vino-news274125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж разби безцеремонно с бронетранспортьор витрината на магазин в северния руски град Апатити в сряда, след което слезе от бойната машина и безцеремонно мина през отломките, за да открадне бутилка вино, съобщиха местни медии, цитирани от Ройтерс и БТА.\r\n\tИнцидентът се разиграл в 8:30 часа.\r\n\tМъжът, който според свидетели е бил пиян, откраднал БТР-а от близка школа и прекосил гората, за да стигне до града, намиращ се близо до полярния кръг. Тъй като уличката с магазина била тясна, му се наложило да направи няколко сложни маневри, смачквайки паркирана там лека кола, за да нацели голямата бойна машина към витрината, съобщи местната новинарска агенция Хибинформ.\r\n\tНа публикувани видеокадри се вижда как крадецът излиза от бронираната машина през капака отгоре, оглежда набързо пораженията наоколо и влиза в магазина през разбитата витрина. По-късно мъжът, видимо на близо 30 години, бил задържан с бутилка крадено вино, като не оказал съпротива при ареста.\r\n\t  \n\n\r\n\tМеждувременно било установено, че магазинът не бил лицензиран да продава вино толкова рано сутринта.\r\n\tНа видеото се виждат и минувачи, които не изглеждат особено обезпокоени от инцидента.\r\n\t\"Какво толкова, някакъв мъж откраднал БТР... и влязъл в магазин, за да попълни сутрешните си запаси\", казва потребител на една социална мрежа, докато филмира необичайния екшън от прозореца си.", "date": "2018.01.10", "title": "Пиян руснак нахлу с БТР в магазин, за да открадне вино"}
