{"url": "http://www.mediapool.bg/proizvoditel-na-elektromobili-s-interes-kam-bulgaria-news273341.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна от най-иновативните компании в света в производството на електромобили \"OSVehicle“ проявява интерес към България, съобщиха от икономическото министерство.\r\n\tПо покана на \"LauncHub Ventures“, на посещение в България е Юки Лиу, съосновател на компанията, която се срещнала със заместник-министъра на икономиката Александър Манолев. Двамата обсъдили плановете на предприятието за разкриване на ново производство в Европа като Манолев представил възможностите за инвестиции в страната ни.\r\n\t\"България е една от 9-те държави-членки на ЕС, които със Съвместна декларация са подкрепили приоритетното развитие на електрическата мобилност в Европа“, казал зам.-министър Манолев. Той информирал и че през последните години се изпълнява национален план за насърчаване на електрическата мобилност, а в момента се разработва Национална програма с Пътна карта за развитие на електрическата мобилност в България за периода до 2025 г. и хоризонт до 2030 г.\r\n\t\"Налице е устойчива тенденция като отчитаме ръст от 243% при чистите електромобили и 718% при хибридите в периода 2012 – 2014 г.“, допълва Александър Манолев. По думите му обаче все още те заемат минимален брой от всички регистрирани превозни средства – под 1%.\r\n\t\"Затова се надяваме, че ако изберете нашата страна за една бъдеща инвестиция, това ще насърчи и процеса за по-масово навлизане на електрическата мобилност, като ще можете да разчитате и на подкрепа от държавата, защото това е национален приоритет“, каза още икономическият заместник-министър.\r\n\t\"OSVehicle“, които са в процес на ребрандиране под името \"Open Motors“, са специализирани в проектирането и производството на превозни средства с отворена рамка – шаси, което да позволи надграждането му, без да се налага смяната на колата. Или с други думи – превозни средства, които могат да се надграждат. Това е противоположно на философията в автомобилната индустрия, която предполага постоянно излизане на нови модели, които да заменят старите. Целта им е техните превозни средства да се ползват за много по-дълъг период като клиентите им просто заменят различни компоненти, за да отговарят те на променящите им се нужди, посочват от икономическото ведомство .\r\n\tПроектите на компанията, които вече са обявени, включват BusyBee, първият пътнически легален градски автомобил, построен на отворената платформа FabCar, автомобил, представен на Fab10 в Барселона, който може да бъде построен изцяло във FabLab, SPA's Luxury EV, от историческа италианска марка и са изработени от нови високотехнологични материали, \"Maker's Car\", автомобили, създадени от производители с местни материали като тъкани и дърво, и NIKA, първият свързан автомобил, създаден специално, за да даде възможност за разработка на приложения.", "date": "2017.12.20", "title": "Производител на електромобили с интерес към България"}
{"url": "http://www.mediapool.bg/mei-mozhe-da-kritikuva-putin-no-brekzit-e-negovata-politika-mechta-news273320.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС по-лек дипломатически багаж Борис Джонсън може би щеше да пожъне успех в Москва. Артистично невчесаният псевдо-Чърчилов кич на британския външен министър не е по вкуса на всеки, но може да свърши работа в бомбастичните изказвания на руската политика.\r\n\t \r\n\tКато пратеник на Тереза Мей в царския двор на Владимир Путин тази седмица обаче Джонсън ще се изправи пред взискателна публика. Мей обвинява Кремъл, че агресивно напада международния ред, който се опира на върховенство на закона, отворени икономики и свободни общества. В реч миналия месец британският премиер изброи провинения, включващи кражба на територия от Украйна, кибератаки над министерства и парламенти, вмешателство в избори и разпространяване на фалшиви новини за сеене на раздор.\r\n\t \r\n\tРуската намеса в британската демокрация в момента се разследва от Избирателната комисия и парламентарната комисия за културата, медиите и спорта. Председателят на втората, депутатът от Консервативната партия Деймиън Колинс, даде да се разбере, че не вярва на неотдавнашните твърдения на Туитър и Фейсбук, че финансираните от Кремъл усилия в подкрепа на гласуването за Брекзита през 2016 г. са били пренебрежимо малки.\n\n\r\n\t \r\n\tСкептицизмът му е оправдан. Технологичните компании са известни с блокирането на всяко твърдение, че техният бизнес модел е бил използван за организирани злодеяния. Те имат търговска мотивация да бягат от морална отговорност за споделяното в мрежите им вредно съдържание. Няма никакво съмнение, че кандидатпрезидентската кампания на Доналд Тръмп в САЩ е получила значителна руска подкрепа. Фейсбук премахна десетки хиляди страници, за които се смята, че са били замесени в саботаж на френските и германските избори. Едва ли британските вотове са избегнали мръсните пари и тормоза от батальоните тролове.\r\n\t \r\n\tТова не означава, че Брекзитът е заговор, идващ с вятър от изток. Недоверието към ЕС не бе изфабрикувано в завод край Санкт Петербург. Да се прави връзка между туитове в Мурманск и мнозинство гласували за напускане на ЕС в Мърдър Тидфил показва неразбиране на невярното информиране. Целта невинаги е да се постигне конкретен резултат, а да се подклаждат съществуващи напрежения, да се подхранва гневът, да се изостря поляризацията и да се забули всичко в такава мъгла от лъжи, че истината да стане недостижима. Целта на фалшивите новини е да обезцени \"валутата\" на всички новини и по този начин да се подкопаят основите на плуралистичната политика.\r\n\t \r\n\tПечалбата за Русия е в омаломощаването на западните правителства и техните съюзи. Путин презира влиянието на НАТО и ЕС в страни, които до 1991 г. бяха съветска територия. За него техният суверенитет е наложена от враговете художествена измислица. Негова цел е да урони решимостта на Европа и САЩ да съхранят границите им.\r\n\t \r\n\tТова намерение се подкрепя от едно течение в Брекзитизма, без значение дали кампаниите за напускане на ЕС са взели изпрани рубли съзнателно или неволно. Възхищението на Найджъл Фараж към Путин не е тайна: той защитава линията на Кремъл за Украйна, като абсурдно описва анексирането на Крим като защитна реакция на провокация на ЕС. Той определя руската военна подкрепа за кръвожадния президент на Сирия Башар Асад като \"блестяща маневра\".\r\n\t \r\n\tПутинофилията се дължи на същата причина като възхищението на Фараж към Тръмп. Това е фетишът на националиста към здравата ръка, комбиниран с носталгията по времето, когато светът се управляваше като игра между големи страни, които използваха малките като пионки. Това е неизлекуваната мъка, че през 20-и век Великобритания изпадна от редиците на местещите пионки имперски играчи.\r\n\t \r\n\tТази отколешна травма е сравнима с по-внезапната загуба на статут, от която страда Русия и чието връщане е житейската мисия на Путин. През Студената война британските идеолози, които поглъщаха дневния ред на Кремъл и го изплюваха като свой собствен, бяха наричани \"полезни идиоти\". Разликата сега е, че те не са само в крайната левица. Някои от тях са в правителството.\r\n\t \r\n\tЗаблудата на Брекзита е, че робското подчинение на Брюксел потиска връщането ни в групата на световните сили. Борис Джонсън не е имунизиран срещу тази фантазия. Той би предпочел да е външен министър в стила на лорд Касълрей от 19-и век, чертаейки сфери на влияние на Виенския конгрес вместо да се прозява на заседанията на Европейския съвет.\r\n\t \r\n\tВярно е, че ЕС дава сила на по-малките страни, както се вижда от влиянието на Ирландия в преговорите за Брекзита. Великобритания обаче също се възползва от сливането на средно голямата си мощ с Германия, Франция и още 25 страни. Това не е Брюкселска империя. Това е модел на мирна, управляваща в сътрудничество сила, която няма исторически аналог.\r\n\t \r\n\tПреди време Мей разбираше това. В кампанията за референдума тя стабилно защити членството в ЕС с аргумента, че то \"може да увеличи до максимум сигурността, благоденствието и световното влияние на Великобритания\".\r\n\t \r\n\tКогато днес обещава \"задълбочено и специално партньорство\", тя няма предвид само търговията, а обещава лоялност към европейската демокрация като един от малкото й значими военни поддръжници. Когато Мей критикува Путин, че подкопава институциите, които гарантират върховенството на закона, тя изразява стратегическа солидарност с ЕС, а не икономическо равняване по него.\r\n\t \r\n\tТова е след дъжд качулка. Може и никога да не узнаем доколко е повлиял Кремъл на референдума, но можем да сме сигурни, че той се е зарадвал на резултата от гласуването. Брекзит вече пропука един съюз, който трудно ще се възстанови. Мей никога няма да е приятел на Путин, но той не се нуждае от приятелството й, след като тя се е ангажирала с политика, която той и без това би избрал за нея.", "date": "2017.12.20", "title": "Мей може да критикува Путин, но Брекзит  е неговата политика мечта"}
{"url": "http://www.mediapool.bg/ek-pak-nastoya-za-nezabaven-napredak-po-vaprosa-s-vizite-za-sasht-news273314.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия отчете в сряда, че в последните месеци контактите с Вашингтон са зачестили по въпроса с визовата реципрочност, но настоя за незабавен напредък. САЩ все още изискват визи за граждани на България, Хърватия, Кипър, Полша и Румъния.\r\n\t \r\n\tПрез последните две години и половина броят на случаите, в които липсва реципрочност, беше намален значително. Наскоро беше постигната пълна визова реципрочност с Канада, след като страната премахна визовите изисквания за румънски и български граждани от 1 декември, отбелязва комисията, цитирана от БТА.\r\n\t \r\n\tТя допълва, че вече всички граждани на ЕС пътуват без визи до Австралия, Бруней и Япония. Така САЩ остават единствената държава от списъка на страните с безвизов режим с ЕС, която изисква визи за някои граждани на Общността.\r\n\t \r\n\tЕврокомисарят по миграцията, вътрешните работи и гражданството Димитрис Аврамопулос коментира, че постигнатата пълна визова реципрочност с Канада показва, че дипломатическите усилия и трайният ангажимент дават резултат.\n\n\r\n\t \r\n\tЗаедно с петте засегнати държави от ЕС ще продължим да действаме по същия начин със САЩ. Решени сме да направим всичко по силите си, за да може всички граждани на ЕС да пътуват без визи. Необходим е незабавен напредък и очакваме от нашите американски партньори да работят в тясно сътрудничество с нас, за да бъде даден тласък на този процес, добави той, цитиран в съобщение на ЕК.\r\n\t \r\n\tПрез последните седем месеца контактите със САЩ на политическо и техническо равнище зачестиха. Комисията засега не обмисля да препоръча временното връщане на визовия режим за гражданите на САЩ, \"тъй като това би било непродуктивно\". Тази позиция може да се преразгледа в зависимост от бъдещото развитие, уточнява ЕК.\r\n\t \r\n\tКомисията отбелязва, че през юни еврокомисарят Аврамопулос и заместник-министърът по вътрешната сигурност на САЩ Илейн Дюк в съвместно изявление дадоха обещание да увеличат усилията си за постигане на пълна визова реципрочност между ЕС и САЩ. През септември се състоя среща между ЕК, САЩ и петте засегнати държави за обсъждане на техническите въпроси по отношение на оставащите изисквания за отмяна на визовия режим.\r\n\t \r\n\tЕК ще продължи да следва своя дипломатически подход за постигане на пълна визова реципрочност. Срещата на високопоставени служители от службите за правосъдие и вътрешни работи на 27-28 февруари догодина и срещата на министрите на правосъдието и вътрешните работи ЕС-САЩ през май ще осигурят възможност за допълнително ускоряване на напредъка, се посочва в съобщението. До следващата есен ЕК ще докладва на евродепутатите и на Съвета на ЕС за развитието по въпроса.", "date": "2017.12.20", "title": "ЕК пак настоя за незабавен напредък по въпроса с визите за САЩ"}
{"url": "http://www.mediapool.bg/tsatsarov-blokira-kontrola-nad-srs-tata-zaradi-deloto-ktb-news273317.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tДумите са на главния прокурор Сотир Цацаров, след като председателят на Националното бюро за контрол на специалните разузнавателни средства (НБКСРС) Бойко Рашков показа в ефира на Нова телевизия заповед на Цацаров от ноември 2015 г., заради която според Рашков \r\n\tВсъщност, с въпросната заповед ръководителят на държавното обвинение създава своеобразен Параграф 22. От една страна заявява, че достъпът до т.нар. веществени доказателствени средства, добити чрез СРС, става само с разрешение на наблюдаващия прокурор по съответното дело, а от друга – категорично забранява на обвинителите да предоставят подобен достъп на Бюрото. Отнемайки им по този начин гарантираната от конституцията възможност да правят собствена преценка, основавайки се на закона и вътрешното си убеждение.\r\n\tПовод за въпросната заповед пък става проверка на Бюрото по едно особено чувствително за прокуратурата досъдебно производство – това за източването на сриналата се през юли 2014 г. Корпоративна търговска банка (КТБ).\r\n\t, указва Цацаров на всички прокурори на 20 ноември 2015 г.\n\n\r\n\tПо този начин главният прокурор практически казва, че на Бюрото следва да се предоставят само две неща – искането и разрешението за съответното СРС. И двете, впрочем, могат да бъдат взети от съда, който е разпоредил използването на секретния способ, така че благоволението на прокуратурата по този въпрос е излишно.\r\n\t\r\n\tУказанието на Цацаров тотално елиминира възможността на Бюрото за контрол на СРС-тата да проверява случаите, при които службите са проследявали даден телефон, за да установят самоличността на човека, който го използва. Хипотеза, добавена в Закона за специалните разузнавателни средства (ЗСРС) през 2008 г. с цел да се противодейства ефективно на все по-увеличаващите се в онзи момент отвличания, при които разследващите прихващат телефона за комуникация с роднините на жертвата, но не знаят кой го ползва.\r\n\tПри тези случаи законът задължава службите да контролират набелязания обект (телефонен номер – бел.ред.) само до момента, в който стане ясна самоличността на притежателя му. След това използването на СРС-то трябва да бъде преустановено, за резултата от него да бъде информиран разрешилият го съд и да бъде поискано ново СРС, чрез което вече да бъде подслушван субектът (притежателят на телефонния номер – бел.ред.).\r\n\tПо този текст от ЗСРС (чл. 12, ал. 1, т. 4) специални разузнавателни средства са използвани общо 645 пъти през 2014 г., 292 пъти през 2015 г. и 340 пъти през 2016 г.\r\n\t. Първо се иска СРС за установяване на самоличност, което се експлоатира половин година, след което се иска подслушване на вече установения притежател на телефона за нови 6 месеца. Така човекът е бил под контрола на службите в продължение на цяла година – нещо, което законът формално не позволява.\r\n\tЗа да установи подобно нарушение обаче, Бюрото за контрол на СРС-та трябва да провери в кой точно момент е била установена самоличността на заподозрения и дали след това телефонът му е продължил да бъде проследяван без за целта своевременно да е поискано ново СРС. Тази информация обикновено се съдържа в материалите, които службите, прилагащи СРС-тата, изпращат на водещия разследването. Именно тези, до които Цацаров забранява достъпа преди повече от 2 години.\r\n\t\r\n\tВъпросната заповед на главния прокурор има своята предистория. Става дума за работна среща, организирана на 8 април 2015 г. от председателя на Върховния касационен съд (ВКС) Лозан Панов с участието на ръководители на окръжни съдилища, Цацаров и заместника му Борислав Сарафов, шефовете на ДАНС и ДАТО – Димитър Георгиев и Цветан Китов, професионалното ръководство на МВР, Бойко Рашков и заместника му Георги Гатев.\r\n\tПървоначално обявената тема е проблематиката при използването на специални разузнавателни средства, която се превръща в повод главния прокурор директно да обвини Гатев в \"нездрав интерес\" по делото за източването на КТБ. Малко повече от година и половина по-късно прокуратурата инициира и отнемането на секретния достъп на зам.-шефа на НБКСРС, с което на практика задейства отстраняването му от поста.\r\n\tРазговорът е подхванат в тази посока първо от Сарафов, който още тогава уточнява, че \" – да четат протоколите от използваните СРС-та.\r\n\tНа същата среща Цацаров заявява: \"\r\n\t, репликира го Рашков, посочвайки, че според закона \r\n\t\"\", добавя шефът на Бюрото.\r\n\tСледва ново изказване на Цацаров, който недоумява, защо Рашков приемал \"\".\r\n\t\"\", обръща се Цацаров към заместника на Рашков и добавя: \"\".\r\n\tСлед това Цацаров демонстративно напуска срещата без да чуе мнението на Гатев, който взима думата, за да обясни подробно проблема.\r\n\t\", посочва Георги Гатев.\r\n\tСлед което се обръща с въпрос към Сарафов: \r\n\t\"\", отговаря му Сарафов, с което още веднъж потвърждава факта, че ръководството на държавното обвинение не си представя каквито и да е форми на контрол и отчетност върху работата му.\r\n\t\r\n\tКонфронтацията между прокуратурата и СРС-бюрото продълава и след срещата, организирана от Лозан Панов. По линия на спомената от Рашков проверка по делото \"КТБ\" той действително моли за съдействие лично главния прокурор, който на 17 април 2015 г. му отговаря, че \"\".\r\n\tЧетири дни по-късно Рашков праща писмо до водещия разследването, с което го моли да предостави \"\". В писмото се уточнява, че в проверката ще вземат участие Георги Гатев и главен експерт Евелина Таскова. Копие е пратено и на Цацаров.\r\n\t\", отговаря на 29 април 2015 г. въпросният обвинител от Софийската градска прокуратура.\r\n\tТой дори уточнява, че \"\" чрез предоставянето на достъп на представители на НБКСРС. Т.е. прокуратурата по презумпция възприема законните правомощия на Бюрото да контролира СРС-тата като риск резултатите от тях да бъдат незаконно разгласени. Което всъщност е престъпление по смисъла на Наказателния кодекс и ако разследващите имат подобни доказателства, е трябвало да повдигнат съответните обвинения и да ги внесат в съда. Такова дело обаче няма.\r\n\tВ опита си да се съобрази с нежеланието на прокуратурата да допусне до материали по делото \"КТБ\" проверяващи от бюрото, председателят му Рашков изпраща на 19 май 2015 г. три конкретни въпроса на водещия разследването – дали чрез въпросното СРС е била установена самоличността на притежателя на подслушвания телефон, дали след това е било преустановено прилагането на СРС-то, както и дали в протокола за изготвяне на ВДС е била отразена самоличността на въпросното лице.\r\n\t\r\n\tНяколко месеца след тази кореспонденция Цацаров спуска на подчинената му прокуратура заповедта, с която окончателно изключва възможността някой обвинител сам да предостави достъп на Бюрото до материали за СРС-та по дело, по което то прави проверка.\r\n\tИменно тази предистория се крие и зад думите на Бойко Рашков от август, че \"\". А твърденията му за стотици нарушения със СРС-та и масово подслушване на политици, магистрати и журналисти, засега срещат единствено декларативното опровержение от страна на Цацаров, шефа на ДАНС Димитър Георгиев и вътрешния министър Валентин Радев.\r\n\tОсновният законотворец на управляващите – председателят на правната комисия в парламента Данаил Кирилов, пък определи думите на Рашков, като \"\".\r\n\tМеждувременно Народното събрание се съобрази безпрекословно с искането на главния прокурор за по-подробно изслушване на Бойко Рашков пред парламентарните комисии по вътрешна сигурност и за контрол на службите и СРС-тата, въпреки че само преди две седмици ресорната комисия прие с пълно мнозинство годишния доклад на бюрото и изслуша председателя му. Кой знае защо това се случи в присъствието на Цацаров.", "date": "2017.12.20", "title": "Цацаров блокира контрола над СРС-тата заради делото \"КТБ\""}
{"url": "http://www.mediapool.bg/i-osmoklasnitsite-shte-vzimat-stipendii-za-uspeh-news273321.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tУчениците в осми клас също ще могат да получават стипендии за успех. В сряда одобри нови правила за отпускане на стипендии на учениците. Според тях стимули се получават след завършено основно образование, което по закон става след приключване на седми клас.\r\n\tСтипендиите се отпускат всеки месец, а размерът им се определя от училищата. Минималната сума е 21 лева, а таванът беше увеличен от правителството от 50 на 60 лева.\r\n\tЗа осигуряване на стипендии на учениците от осми клас на общинските училища през 2017 г. правителството одобри допълнителни трансфери по бюджетите на общините в размер на 1.28 млн. лева.\r\n\tСпоред новите правила стипендии ще могат да получават и възпитаниците на частните училища, както и учениците, обучаващи се в комбинирана форма и в обучение чрез работа (т. нар. дуална система).\r\n\tДава се равна възможност и на ученици със специални образователни потребности, които са завършили седми клас с удостоверение и са продължили обучението си в класовете от първи гимназиален етап, също да получават стипендии.\r\n\tВъзможността учениците-чужденци да получават стипендии се запазва, като се дава право и на търсещи или получили международна закрила в страната, или получили право на дългосрочно или продължително пребиваване в нея също да получават стипендии.\r\n\tУчениците с трайни увреждания и учениците без родители или с един родител, които получават стипендия поради тези обстоятелства, ще имат право да бъдат стимулирани и при постигнати образователни резултати. В случай на класиране и за тази стипендия, те ще имат право да получават и 50% от стойността ѝ.\r\n\tДецата, настанени във възпитателните училища-интернати и в социално-педагогическите интернати, е предвидено да получават за лични нужди по 33 лева месечно на ученик по аналогия с джобните разходи, които се полагат на децата, настанени в специализираните институции.\r\n\tНа заседанието си в сряда правителството отпусна 24 705 лева за стипендиите за третото тримесечие на 2017 г. на 41 ученици с високи постижения в областта на спорта.", "date": "2017.12.20", "title": "И осмокласниците ще взимат стипендии за успех"}
{"url": "http://www.mediapool.bg/vtori-miliard-za-bum-na-saniraneto-dogodina-news273304.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин милиард от натрупания бюджетен излишък отива за разплащане на одобрените още преди година проекти за повишаване на енергийната ефективност на панелките като очакваният ефект е бум на санирането през 2018 г.\r\n\tПравителството реши да отпусне на регионалното министерство втория милиард за саниране на панелки. който бе одобрен от парламента в началото на годината, но беше записан под черта в бюджета за 2017 г. и сега реално се предоставят средствата. Парите са от натрупания бюджетен излишък, който до края на ноември бе 2.3 млрд. лв.\r\n\tФинансирането на Националната програма за енергийна ефективност на многофамилните жилищни сгради с още 1 млрд. лв. стана  като миналата година, когато бе отпуснат първия милиард, за да може да се разплати ведомството с фирмите, участвали в санирането.\r\n\tТова обаче до известна степен блокира реалните дейности по санирането на одобрените 2022 проекта, тъй като първият милиард стигна само за половината от сградите, допуснати до безвъзмездното финансиране. Общините спряха да приемат нови кандидати, а Българската банка за развитие, която всъщност се разплаща с фирмите-изпълнители, избрани с обществени поръчки от местните власти, спря финансирането.\r\n\tСега отпуснатите средства са до размера на одобрените за изпълнение на програмата и са предназначени за изплащане на задълженията към Българската банка за развитие по въпросните 2022 проекта.\r\n\tОт правителството посочват, че така  изпълняват ясната си политическа воля за мащабно финансиране на мерките за енергийна ефективност в жилищния сграден фонд, тъй като този сегмент изостана значително по нива на енергийна ефективност в сравнение със сградите за обществено обслужване.\r\n\tРегионалното министерство пък търси начини как да продължи програмата за саниране на частните жилища, тъй като тези мерки намаляват най-много потреблението на енергия, а България до 2020 г. трябва го да намали с 41 на сто спрямо енергийния си интензитет през 2005 г..\r\n\tНа заседанието си в сряда правителството одобри още н допълнителни разходи от бюджета за тази година.\r\n\tМинистерският съвет получи 4.4 млн. лв., основната част от които са за покриване на дължимите но организациите към Министерския съвет общински данъци за сгради и такса битови отпадъци за 2017 г. С 390 000 лв. ще се финансира предварително проучване за конструктивно обследване на Патриаршеската катедрала \"Св. Александър Невски“.\r\n\tБългарската национална телевизия ще получи 14.2 млн. лв., за да си плати дължимите такси за цифрово разпространение на програмите й.\r\n\tОбщините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20.6 млн. лв. за ремонт и рехабилитация на улична и ВиК мрежи, общински пътища и изпълнение на различни обекти от местно значение.\r\n\tОтпуснати са и допълнителни 5 млн. лева за мерки срещу птичи грип и африканска чума по свинете Средствата са за обезщетяване на собствениците на животни, които се е наложило да бъдат умъртвени, както и за тестове за диагностика на заболяването африканска чума по свинете.\r\n\tЗа компенсация на фермерите с умъртвени животни и повишаване на епизоотична готовност на територията на страната са заделени 4.8 млн. лв. За закупуване на тестове за ранно откриване на вируса на африканска чума по свинете (АЧС) са предвидени 200 хил. лв.", "date": "2017.12.20", "title": "Втори милиард за бум на санирането догодина"}
{"url": "http://www.mediapool.bg/parlamentat-vrachi-slushalkite-na-antikoruptsionnata-komisiya-news273318.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание окончателно прие в сряда, че бъдещата антикорупционна комисия ще може да подслушва и проследява граждани. Тя ще стане четвъртият орган в държавата, който ще експлоатира специални разузнавателни средства след прокуратурата, МВР и ДАНС.\r\n\t \r\n\t\"Оперативно-издирвателната дейност се осъществява (от антикорупционната комисия – б.р.) чрез гласни и негласни методи и средства като се зачитат и гарантират достойнството, правата и основните свободи на гражданите\", се казва в приетите текстове.\r\n\t \r\n\tТе бяха подкрепени от ГЕРБ и \"Обединените патриоти\", а ДПС в последния момент се обяви срещу подслушването.\n\n\r\n\t \r\n\tБСП се обяви срещу целия закон, внесен от правителството, след като управляващите отхвърлиха нейния проект.\r\n\t \r\n\tПравото на антикорупционната комисия да подслушва политици и редови граждани предизвиква огромни притеснения сред правозащитните организации. Причината е, че органът няма да има нужда дори от данни за извършено престъпление, за да \"закачи\" някого на \"слушалката\".\r\n\t \r\n\tВсеки политик или магистрат ще може да стане мишена на проследяване. Достатъчно е наличие на сигнал, че някой е видян с прекалено скъпа кола или часовник. Подслушването ще е възможно и при разминаване на доходи и имущество в размер 20 000 лв. В момента законовото изискване е поне да има повдигнато обвинение за извършено престъпление.\r\n\tУпотребата на специални разузнавателни средства (СРС) става възможна и срещу редовите граждани чрез започване на иначе гражданския процес по конфискация на имущество.\r\n\t \r\n\tНай-тежкият проблем в това отношение е, че антикорупционната комисия няма разследващи правомощия, т.е. тя официално не може да разкрива престъпления. Това поставя въпросът защо на комисията й е нужно да подслушва изобщо, на който управляващите все още не са дали убедителен отговор.\r\n\t \r\n\tСпоред българската конституция, както и според всички международни стандарти и конвенции, употребата на СРС и намесата в личния живот са допустими единствено за разкриването на тежки престъпления. Това се прави само по реда на Наказателно-процесуалния кодекс. Гаранти за спазването на правата на гражданите са съдът, прокуратурата и МВР, които работят по строго формалните правила на НПК. Сега ръцете на новата комисия се развързват за безогледно подслушване, стига някой съдия да недогледа някое искане или да бъде \"мотивиран\" да недогледа.\r\n\t \r\n\tАко новата комисия подслушва някого и се сдобие с данни за престъпление, тя ще трябва да даде доказателствата на прокуратурата. Държавното обвинение обаче не може да ползва тези данни пред съда, защото те не са събрани по реда на Наказателно-процесуалния кодекс.\r\n\t \r\n\tПрокуратурата ще трябва да подслушва заподозрения за втори път, за да може да докаже тезата си в съдебната зала. Така ще протича едно безспирно, но за сметка на това безсмислено подслушване на граждани. Което води и до подозренията, че тези мероприятия ще се използват главно за държане на каишка на неудобни политици или за тяхното дискредитиране.\r\n\t \r\n\tВ петък президентът Румен Радев обяви, че обмисля налагането на вето върху закона. Според него законът няма да бъде ефективен срещу корупцията, но може да се използва като \"бухалка\" срещу неудобните.\r\n\t \r\n\tКонцепцията на ГЕРБ предвижда обединяване на няколко различни структури под шапката на единната антикорупционна комисия. В нейното ядро ще влязат Комисията за конфискация, Комисията за борбата с конфликта на интереси и дирекцията за ДАНС за борба с корупцията.\r\n\tАнтикорупционният закон предвижда още отстраняване от публична позиция на служители, хванати в конфликт на интереси. При такива случаи те в продължение на една година няма да имат право да работят на публична позиция, да сключват трудови договори, договори за консултантски услуги и други.\r\n\t \r\n\tБез защита за гражданите\r\n\t \r\n\tПрез миналата седмица парламентът реши, че подателите на сигнали за корупция до антикорупционната комисия няма да се ползват от защита срещу последващо съдебно преследване. Това означава, че всеки, който е подал сигнал, ще може да стане обект на дело за непозволено увреждане или клевета. В крайна сметка антикорупционният закон може да се превърне в оръжие срещу разследващата журналистика.\r\n\t \r\n\tПодателите на сигнали ще трябва да се идентифицират с три имена, ЕГН, адрес, телефон, факс и електронен адрес. И ще очакват в страх дали някой няма да реши да им заведе дело, което може да доведе до запори на банковите им сметки.", "date": "2017.12.20", "title": "Парламентът връчи \"слушалките\" на антикорупционната комисия"}
{"url": "http://www.mediapool.bg/krai-na-nalivniya-zehtin-v-restorantite-v-gartsiya-news273322.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 1 януари 2018 г. се забранява сервирането на наливен зехтин в ресторантите в Гърция. На нарушителите ще бъде налагана административна глоба в размер на 500 евро, съобщава Нюз.ин.\r\n\t \r\n\tПреди четири години Европейската комисия направи опит да забрани използването на наливен зехтин в заведенията за обществено хранене, тъй като измамите са масови. Тогава решението бе подкрепено от 15 от 27 страни на ЕС, в това число и от Гърция, но последваха протести и забраната не мина.\r\n\t \r\n\tСега тази забрана е била предложена на финансовото министерство от търговците на пазара, за да се гарантира качеството на предлагания продукт и за да бъдат защитени потребителите.\r\n\t \r\n\tРегулацията предвижда в заведенията да се предлага зехтин в запечатани бутилки за еднократна употреба. На етикетите им трябва ясно да е обозначено какво е качеството на продукта вътре. След като той свърши, бутилките трябва да се изхвърлят, а не да се ползват отново.", "date": "2017.12.20", "title": "Край на наливния зехтин в ресторантите в Гърция"}
{"url": "http://www.mediapool.bg/iznosat-na-vino-narasnal-s-blizo-13-news273315.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзносът на български вина е нараснал с близо 13 на сто през първите осем месеца на 2017 г., съобщи заместник-министърът на икономиката Лъчезар Борисов при връчване на наградите \"Златна изба\".\r\n\tВ посочения период са изнесени 17 517 139 тона винена продукция за 17 432 629 млн. евро, сочат данните, обявени от Борисов. По думите му страната ни е символ на качествено вино, което се произвежда в над 260 изби, чийто брой постоянно расте.\r\n\tТо посочи още, че признанията от регионални и международни конкурси помагат страната ни да бъде популяризирана на световните пазари като \"модерна винена дестинация“, което е от огромно значение за целия винарски бранш.\r\n\t\"Добрите резултати на българските производители, които печелят награди от международни конкурси са доказателството, че произвеждаме качествено вино и високоалкохолни напитки на световно равнище“, добави той, цитиран от пресцентъра на икономическото ведомство.\r\n\tКато важна тема той очерта синергията между производството на вино, един традиционен за България сектор, и културният и винен туризъм, който може да създава висока добавена стойност.", "date": "2017.12.20", "title": "Износът на вино нараснал с близо 13%"}
{"url": "http://www.mediapool.bg/sdelkata-za-voennite-korabi-propadna-news273299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за строителството на два нови военни патрулни кораба за общо 820 млн. лева пропадна, след като спечелилата фирма МТГ \"Делфин\", която единствена бе подала оферта, се отказа изненадващо в последния момент.\r\n\t \r\n\tВицепремиерът и военен министър Красимир Каракачанов каза, че реалната причина за това е намалената стойност на проекта. Първоначално той бе за 820 млн. лева, които трябваше да бъдат изплатени през следващите пет години. След като законови промени миналата година доведоха до начисляването на ДДС върху военните проекти, парите за сделката паднаха с над 164 млн. лева.\r\n\t \r\n\tОт МТГ \"Делфин\" отказаха официални коментари за отказа си.\n\n\r\n\t \r\n\tКаракачанов съобщи, че преговорите са продължили до късно вечерта във вторник, но не се е стигнало до съгласие около бъдещия договор. По думите му правителството дори се е съгласило да увеличи планираните за 2018 г. плащания по сделката от 170 млн. на 334 млн. лева, за да може компанията да закупи необходимото оборудване още догодина и така да избегне евентуалното му поскъпване. Въпреки това варненската фирма е отказала сделката. \r\n\t \r\n\tОт единствения лаконичен коментар на премиера Бойко Борисов се разбра само, че е той е бил ангажиран лично с финализирането на процедурата: \"Защо вчера толкова много време работихме с генерали и адмирали и всичко беше готово\". \r\n\t \r\n\t\r\n\t \r\n\tРешението на фирмата е без прецедент в досегашните процедури по модернизация на армията и на този етап е трудно за обяснение. \r\n\t \r\n\tСамо преди две седмици Каракачанов заяви, че договорът може да бъде подписан до края на годината и в него да няма \"никакви вратички по отношение един ден, било след година две или три, да се увеличава сумата или срокът на изпълнение\". Сигналите от \"Делфин\" също бяха, че са готови да сключат сделката. \r\n\t \r\n\tПроекти от такъв мащаб се подготвят с години и решенията рядко се взимат в последния момент. \r\n\t \r\n\tБългарската корабостроителница трябваше да работи по проекта с един от лидерите в бранша - европейската мултинационална компания \"Thales\", която да е системен интегратор и да оборудва корабите с необходимото въоръжение, радари, сонари и др. \r\n\t \r\n\tКонкурсът бе с един кон, при това белязан, тъй като отдавна бе известно, че фаворит е именно варненската корабостроителница.\r\n\t \r\n\tПредишното правителство на Бойко Борисов внезапно пожела именно патрулни кораби, въпреки че дотогава основният приоритет бе да се ремонтират старите белгийски фрегати, на които Военноморските сили разчитат от години. По неофициална информация проектът се свързваше и с подкрепа от близкия до премиера Бойко Борисов бизнесмен и шеф на КРИБ Кирил Домусчиев, който има интереси в бранша по линия на предприятието му Български морски флот (БМФ).\r\n\t \r\n\tМediapool съобщи още през февруари 2016, че основният фаворит за голямата поръчка е именно МТГ \"Делфин\", която вероятно е единствената българска компания с възможности да се справи с подобна поръчка. \r\n\t \r\n\tВъпреки че в качеството си на депутат Каракачанов бе на сделката, след като стана министър той продължи работата по нея. \r\n\t \r\n\tМинистерството на отбраната поиска от още шест фирми. Четири от тях посочиха, че не могат да представят предложение, а две въобще не пратиха отговор.\r\n\t \r\n\t\r\n\t \r\n\tС провала на поръчката за патрулните кораби процесът по модернизация на армията съвсем блокира. Проектът за закупуването на нов тип изтребители е на трупчета от месеци, а сумата по него също ще бъде намален от 1.5. млн. лева на около 1.2 млн. лева заради начисляването на ДДС. Проектът за закупуването на нови бронирани машини за Сухопътните войски пък все още не е одобрен дори на правителствено ниво. \r\n\t \r\n\tКаракачанов заяви в сряда, че ще внесе в парламента нови проекти за инвестиционни разходи за бъдещите сделки и след това проектите ще започнат от изходна фаза. При всички положения реалният бюджет на проектите ще бъде по-висок от сегашния. \r\n\t \r\n\tСлед това отново ще се събира информация за възможните фирми, които проявяват интерес, ще се искат и оценяват оферти.  \r\n\t \r\n\tВъзможно е вместо да се купуват патрулни кораби, да се модернизират старите белгийски фрегати, което би струвало приблизително 90 млн. лева. \r\n\t \r\n\tПодобен завой в плановете за ВМС обаче повдига въпроса дали превъоръжаването на армията ни се подчинява на някакви стратегически приоритети или се импровизира според конюнктурни лобистки и политически интереси. \r\n\t \r\n\t\r\n\t \r\n\tКато капак на всичко е блокирана и поддръжката на старите съветски изтребители МиГ- 29, които заемат централно място във визията на Каракачанов за Военновъздушните сили, поне на този етап.\r\n\t \r\n\tПреди ден Министерството на отбраната поръчката за 82 млн. лева, която трябваше да се даде на руската корпорация \"РСК МиГ\", след като украинската държавна фирма \"Укринмаш\" подаде жалба в Комисията за защита на конкуренцията. \r\n\t \r\n\tУкраинците са заявили, че също могат да изпълнят поръчката, но според Каракачанов те нямат нужния капацитет за това.\r\n\t \r\n\t\"Това е умишлен саботаж. Дали зад това действие се крият някакви политически мотиви или икономически мотиви на тези, които се почувстваха неприятно изненадани от решението на МО да не търси посредници. Това тепърва ще се изясни и се надявам компетентните органи да си свършат работата\", коментира Каракачанов. \r\n\t \r\n\tСъщата украинска фирма обжалва и договора за ремонт на хеликоптерите Ми- 17 в \"Терем\", където процедурата също е стопирана. \r\n\t \r\n\tСлед произнасянето на КЗК украинската фирма може да обжалва поръчката и във Върховния административен съд. Според Каракачанов това ще върне МО с около 3 месеца назад. \r\n\t \r\n\t\"Фирмата много ясно осъзнава, че няма как да участва в подобна процедура и да ти бъде възложено изпълнението на един подобен договор, тъй като не си лицензиран и нямаш способности\", каза Каракачанов. \r\n\t \r\n\tТой е обсъдил темата с украинския посланик в България Микола Балтажи. \r\n\t \r\n\tКаракачанов съобщи още, че МО вече е приело купените от Русия през български посредник десет нови и ремонтирани двигатели за МиГ - овете, които бяха доставени отдавна, но заради с документите  се забави приемането им. \r\n\t \r\n\t\r\n\t \r\n\tКаракачанов съобщи, че се обмислят промени в Закона за обществените поръчки, които да предотвратят подобни случаи в бъдеще: \"Не е нормално баба Пенка или който и да е било да атакува сделки свързани с отбранителните способности на българската армия\". \r\n\t \r\n\tПо думите му в момента законът позволява който иска да подава жалби и да спира поръчки.", "date": "2017.12.20", "title": "Сделката за военните кораби пропадна"}
{"url": "http://www.mediapool.bg/po-volyata-na-glavniya-prokuror-parlamentat-otnovo-privika-rashkov-news273324.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентарните комисии по вътрешна сигурност и за контрол на службите и използването на СРС-та изпълниха безпрекословно искането на главния прокурор Сотир Цацаров и призоваха на повторно изслушване председателя на Националното бюро за контрол на специалните разузнавателни средства (НБКСРС) Бойко Рашков.\r\n\tСъвместното заседание ще е в четвъртък. Темата е формулирана по доста необичаен начин: \"за отправените твърдения за тежки нарушения на закона за прилагането и използването на СРС\".\r\n\tТази формулировка звучи смущаващо най-малкото по две причини. НБКСРС е органът, който по закон извършва проверки и констатира дали даден секретен способ за разследване е използван в нарушение на закона или не. Той не прави \"\".\r\n\tОсвен това парламентът обикновено кани на изслушване шефовете на различни органи във връзка с годишните доклади за дейността им. Това е формата на отчетност, възприета в парламентарната република. В случая Народното събрание вече прие доклaда на Рашков и го изслуша преди две седмици. Така че очевидно причината за заседанието в четвъртък е единствено повелята на Цацаров., съобщи държавното обвинение на 14 декември.\r\n\tТова стана само няколкото часа, след като Рашков показа в ефира на Нова телевизия заповед на Цацаров, с която се забранява на прокурорите да предоставят достъп на членовете на СРС-бюрото до материали, свързани с подслушвания, различни от искането и разрешението им. Въпросната заповед нееднократно бе изтълкувана от шефа на бюрото като ограничение на неговите правомощия.\r\n\tПотърсен за коментар от Mediapool председателят на комисията за контрол на службите и СРС-тата Димитър Лазаров обясни, че е базирал формулировката за предстоящото заседание на изказването на Бойко Рашков за \"\", за които самият той говори още през август., добави Лазаров, визирайки искането на левицата за изслушване на Рашков отпреди месец.\r\n\tЗапитан защо комисията говори за твърдения при положение, че бюрото е органът, който констатира нарушения със СРС-та, депутатът заяви: , бе ироничният коментар на самия Рашков пред Mediapool.\r\n\tКъм 15.00 часа той заяви, че все още не е уведомен официално за повторното му изслушване, въпреки че информация за заседанието бе качена на сайта на парламента още сутринта в сряда. Все пак шефът на Бюрото за контрол на СРС декларира, че ще присъства \"физически\" на заседанието на депутатите.\r\n\tСигналите за фактическото ограничаване на правомощията на органа, призван да контролира подслушванията и проследяванията, са доста смущаващи предвид факта, че в сряда Народното събрание прие на второ четене онази част от новия антикорупционен закон, даващ право на бъдещата комисия също да използва СРС-та. Бъдещата антикорупционна комисия ще бъде четвъртият орган, който ще има право на намеса в личния живот на хората след прокуратурата, МВР и ДАНС.", "date": "2017.12.20", "title": "По волята на главния прокурор парламентът отново привика Рашков"}
{"url": "http://www.mediapool.bg/mtel-globena-zaradi-zloupotrebi-na-blizu-news273325.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията глоби \"Мобилтел“ заради злоупотреби на дъщерното му дружество \"Близу\" с доверието на клиентите.  от 87 277 лв. представлява 0.1 % от нетните приходи от продажби на дружеството за 2016 г. и е наложена за нарушаване на добрите търговски практики и увреждане на интересите на потребителите и на конкурентите, посочиха от КЗК.\r\n\tСтава въпрос за действията на \"Близу\" от края на 2012 г., когато закупения по-късно от Мтел  кабелен оператор предлага на клиентите си пакетна услуга (телевизия и интернет) заедно с бонус пакет “HD Супер Спорт“.\r\n\tУслугата била рекламирана с  бонус-пакет спортни програми \"HD Super Sport“ (5 спортни и 2 други програми) с промоционални цени за срока на договора (12/18-месечен). Комисията обаче установила в анализите си, че по-малко от 6 месеца след предлагане на промоционалната услуга повечето спортни канали в бонус пакета “HD Супер Спорт“ са спрени, а потребителите не са информирани за това.\r\n\tВ същото време през май 2013 г. \"Близу\" започва да предлага нов пакет \"HD Селект“ със същите спортни програми, но срещу допълнително заплащане. По този начин клиентите на \"Близу\", които са привлечени от предложението да ползват  пакета “HD Супер Спорт“ безплатно, трябва да заплатят допълнително, за да продължат да гледат същите спортни канали в пакета \"HD Селект“.\r\n\tСпоред антимонополната комисия това противоречи на добросъвестната търговска практика и привличането на абонати по този начин уврежда интересите на конкурентите на \"Близу\" и самите потребители, заради което и е наложена глобата на сегашния собственик на оператора - Мтел.", "date": "2017.12.20", "title": "Мтел глобена заради злоупотреби на \"Близу\""}
{"url": "http://www.mediapool.bg/sebastian-kurts-iska-avstriya-da-e-posrednik-mezhdu-iztoka-i-zapada-v-es-news273281.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовото австрийско правителство иска да разсее напрежението между източните и западните страни в Европейския съюз, заяви в сряда в Брюксел канцлерът Кристиан Курц, цитиран от ДПА.\r\n\t\r\n\t\"Искаме да съдействаме за преодоляване на съществуващите кризи\", каза той след среща с председателя на Европейския парламент Антонио Таяни.\r\n\t \r\n\tКонфронтацията около миграционната политика е една от областите, в които Австрия би могла да заглажда различията, каза 31-годишният канцлер, чието дясно коалиционно правителство встъпи в длъжност в понеделник.\r\n\t \r\n\tМнозинство държави от ЕС влязоха в спорове със страни членки като Унгария и Полша за справедливото разпределяне на бежанците в съюза. При настоящите дебати за задължителните квоти на държавите от ЕС Курц подкрепи председателя на Европейския съвет Доналд Туск, според когото квотите пораждат дълбоко разделение и са неефективни.\r\n\t \n\n\r\n\tТридесет и една годишният Курц стана най-младият правителствен ръководител в света. В неговия кабинет крайнодясната Австрийска партия на свободата (АПС) получи министерствата на вътрешните, външните работи и отбраната.\r\n\t \r\n\tЮнкер няма предразсъдъци към новото австрийско правителство\r\n\t \r\n\tКурц е от вчера в Брюксел, където най-напред разговаря с Доналд Туск, чиято роля е да координира срещите на ръководителите на 28-те държави членки на ЕС. \"Според мен той е енергичен, целеустремен и проевропейски лидер\", написа в \"Туитър\" Туск.\r\n\t \r\n\tПоследва среща с председателя на Европейската комисия Жан-Клод Юнкер, който след нея заяви, че няма предразсъдъци към новото австрийско правителство.\r\n\t \r\n\t\"Изобщо не ми е цел да правя какъвто и да е коментар за току-що сформираното правителство. . . Аз съм против всякакви предразсъдъци. Правителство зае ясна проевропейска позиция и единствено това е от значение за мен\", каза Юнкер.\r\n\t \r\n\t\"Ще съдим австрийското правителство, както всички други правителства - по делата\", но \"написаното в управленската му програма ни допада почти на 100 процента\", допълни шефът на европейската изпълнителна власт.\r\n\t \r\n\t\"Ние сме проевропейска страна, ние сме проевропейско правителство\", заяви на свой ред Курц, чиято страна ще бъде ротационен председател на Съвета на ЕС през втората половина на 2018 г.\r\n\t \r\n\tПрез февруари 2000 г. АПС, ръководена от Йорг Хайдер, влезе в австрийското правителство в коалиция с консерваторите, което предизвика разпалени реакции в Европа.\r\n\t \r\n\tОстаналите 14 страни в съюза, който тогава имаше 15 членове, решиха да санкционират Виена, като преустановиха всякакви двустранни контакти с правителството, ръководено от канцлера Волфганг Шюсел.\r\n\t \r\n\tТе искаха по този начин да демонстрират неодобрението си към съюз с партия, чиито ценности смятат за несъвместими с тези на ЕС. В крайна сметка европейските страни отмениха санкциите седем месеца по-късно.\r\n\t \r\n\tПосланието на Курц\r\n\t\r\n\tПосещението на новия австрийски канцлер в Брюксел на следващия ден след като положи клетва се тълкува от политически наблюдатели като опит за успокояване на вълнението, тъй като към него бе отправена критика от различни страни, пишат австрийските медии, цитирани от БТА.\r\n\t \r\n\tПосланието на Курц гласи: Австрия е и ще остане с проевропейски курс. Това твърдение канцлерът повтори и днес в интервю за австрийското радио.\r\n\t \r\n\t\"Ясно е, че ние не само сме проевропейска страна, проевропейска е и правителствената ни програма. Искаме да участваме активно в изграждането на Европа. И за да променим нещата в правилната посока\", заяви австрийският канцлерът, цитиран от електронното издание на вестник \"Курир\".\r\n\t \r\n\t\"Миграционният проблем няма да се реши с разпределение. Нито с разпределение в конкретна държава, нито с разпределение в цяла Европа\", заяви Курц в интервюто. Той подчерта, че \"помощта на място\" трябва да бъде засилена и приемът да е обвързан с програми за презаселване.\r\n\t \r\n\tАвстрийският канцлер изглежда равнодушен към критиката, отправена от председателя на Европейската комисия Жан-Клод Юнкер към новата министърка на външните работи Карин Кнайсъл, която преди година и половина го нарече \"циник на властта\", \"дебелашки\" и \"арогантен\".\r\n\t \r\n\tЮнкер заяви по този повод: \"Който е министър на външните работи, трябва да свикне да употребява други думи\", припомня \"Курир\".\r\n\t \r\n\tЗапитан за това, Курц каза днес: \"Юнкер отбеляза, че ще се радва да я срещне и да се запознае с нея. Тя писа и каза това много преди да стане външна министърка. Затова моля да съдите членовете на правителството по тяхната работа и дела, да дадете шанс на всеки.\"\r\n\t \r\n\tПо повод критиката от Турция, Италия и Израел, Курц заяви: \"Очаквах тези реакции\".\r\n\tКритиката от страна на Турция не впечатлява новия австрийски канцлер. \"Турция няма място в Европейския Съюз\", е неговото категорично мнение.\r\n\t \r\n\tПо повод реакцията на Италия относно евентуалното двойно гражданство на хора в граничните райони, канцлерът има намерение да \"обсъди въпроса с (правителството в Рим) и да търси диалога\".\r\n\t \r\n\tКурц е амбициран да реши и проблема с бойкота, обявен от израелското правителство, което не желае сътрудничество с министрите от крайнодясната Австрийска партия на свободата. \"В добри отношения съм с (израелския премиер Бенямин) Биби Нетаняху, много го уважавам. Скоро ще се срещнем и се надявам да разсея съмненията, които има спрямо правителствените членове от партията на свободата. Това ще е в интерес и на двете страни\", допълни Себастиан Курц.", "date": "2017.12.20", "title": "Себастиан Курц иска Австрия да е посредник между Изтока и Запада в ЕС"}
{"url": "http://www.mediapool.bg/tsenite-na-lekarstvata-bez-retsepta-ostavat-zamrazeni-oshte-dve-godini-news273316.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦените на лекарствата без рецепта няма да се увеличават още две години освен с процента на инфлация. Това реши кабинетът на редовното си заседание в сряда с промнеите в Наредбата за регистриране на цените на лекарствата.\r\n\tЗамразяването на цените беше въведено като антикризисна мярка от служебното правителство на Марин Райков за една година, но оттогава срокът на мярката постоянно се удължава.\r\n\tДопреди това фирмите регистрираха определена цена на лекарствата без рецепта и след това цените не подлежаха на повече държавна регулация, а се определяха от свободния пазар. В тази група попадат най-широко ползваните от хората лекарства без рецепта като различни противогрипни продукти, обезболяващи, витамини, лекарства за стомашно-чревния тракт, някои успокоителни и много други.\r\n\tСпоред експерти от бранша мярката е безсмислена, тъй като регистрираните от фирмите цени на лекарствата са пределни (т.е. максималните възможни) и често правят отстъпки от тях, докато с регулацията са по-малко склонни на отстъпки.\r\n\tОсвен това мярката не променя факта, че върху тези на практика замразени цени различните аптеки слагат различни надценки.\n\n\r\n\tС промените занапред НЗОК ще дава становище за евентуално включване на нови лекарства за лечение на онкологични заболявания в позитивния лекарствен списък. \r\n\t“Липсата на  изискване за становище оставя голяма група лекарствени продукти с висока реимбурсна стойност без предварително изявено волеизявление от страна на платеца, а допълването на нормата ще гарантира възможността за своевременно участие на заплащащата институция в процеса“, посочват от Министерството на здравеопазването в мотивите към промяната.\r\n\tДруга промяна е свързана с реферирането на цените на лекарствата у нас. Тя бе направена във връзка с това, че някои от държавите членки, референтни за България, и по-конкретно Румъния, не изпълняват в пълен обем задълженията си за своевременно публикуване на цените на медикаментите. Това от своя страна води до невъзможност за обективно проследяване на промените на съответните цени и спазване на законово задължение за прилагане в България на най-ниската цена на производител, открита в референтните за страната европейски държави. В тази връзка с промените в наредбата се прецизира съществуващият режим по ценообразуване на лекарствените продукти, заплащани с публични средства, като се изяснява начинът на използване на източниците, в които се търси най-ниската цена на производител в държавите, с които България се реферира.\r\n\tВъвежда се и забрана за включване в позитивния списък на комбинирани лекарствени продукти, на които поне една от съставките е с режим на предписване без лекарско предписание. Това се прави, защото, когато един комбиниран лекарствен продукт съдържа активно вещество, което като самостоятелно е на режим „отпускане без лекарско предписание“, се заобикаля волята на законодателя да се реимбурсират само терапии, които са по лекарско предписание, посочват от правителствената пресслужба.", "date": "2017.12.20", "title": "Цените на лекарствата без рецепта остават замразени още две години"}
{"url": "http://www.mediapool.bg/ekzakta-13-ot-horata-ne-biha-glasuvali-nito-za-gerb-nito-za-bsp-news273328.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко парламентарните избори се провеждаха в края на 2017 г., ГЕРБ биха получили около 28%, а БСП – 21% от вота. Обединените патриоти, които са партньори на ГЕРБ в управлението, пък ще бъдат трета политическа сила с малко над 6%, а ДПС - четвърти също с около 6%. Кой би бил трети или четвърти обаче е трудно да се предвиди в извънизборна ситуация, сочи изследване на \"Екзакта рисърч\". Ако хипотетичният избор на вот бъде сведен само между БСП и ГЕРБ 1/3 от гражданите няма да гласуват за никого, смятат от агенцията. \r\n\tНейното проучване е проведено в периода 7-13 декември 2017 г. сред 1000 пълнолетни българи в в 92 населени места. Информацията е набрана чрез пряко полустандартизирано интервю по домовете.\r\n\tСпоред изследователите, ако изборите се провеждат през настоящия месец, в парламента биха попаднали само 4 формации – ГЕРБ, БСП, ОП и ДПС. Засега партия \"Воля\" остава под 4%, което не й позволява да прескочи бариерата.\r\n\tСитуацията вдясно не изглежда особено перспективна, защото обединенията се извършват около две ядра. С висока степен на достоверност може да се твърди, че поотделно тези две ядра нямат особени шансове да попаднат в следващ парламент, смятат от \"Екзакта\".\r\n\tПри нови избори ГЕРБ може да разчита на вота на 89% от избирателите си от март 2017г., а БСП – на 91%. Това са двата най-мобилизирани партийни електората, отчитат социолозите.  Непосредствено след тях се нареждат избирателите на ДПС – 84% от които биха повторили своя вот. Над две трети от бившите избиратели на ОП биха подкрепили отново тази патриотична формация. \"Воля\" би запазила около 60% от избирателите си от март 2017 г. като една трета от бившите им избиратели днес са разочаровани.\r\n\tАнализаторите са опитали да преценят как биха се позиционирали двете първи партии при установяване на двуполюсен модел и са задали хипотетичен въпрос: \"Да допуснем, че на следващи парламентарни избори се явят само ГЕРБ и БСП. За кого бихте гласували?\". 41% отговарят, че биха гласували за ГЕРБ, а 29% – за БСП. 1/3 от българите отказват да гласуват за която и да е от тези две партии.\r\n\tПоказателно е, че при подобна ситуация близо половината от избирателите на ДПС биха подкрепили БСП, а едва 14% – ГЕРБ. Ако десните все пак решат да гласуват, вотът им по-скоро би бил в полза на ГЕРБ.\r\n\tПоловината от избирателите на ОП биха гласували за ГЕРБ, а едва 12% за БСП. Това показва сближаване между избирателите на партиите от управляващата коалиция.\r\n\tПолитически апатичните българи са по-склонни да подкрепят ГЕРБ, а вотът на сегашните избиратели на \"Воля\" би се насочил в равна степен към ГЕРБ и БСП.\r\n\tИзследването показва още, че 62% се обявяват против предсрочни парламентарни избори с аргумента, че те са ненужни на страната. 22% подкрепят евентуалното провеждане на предсрочен вот. Половината от симпатизантите на левицата искат предсрочни парламентарни избори.\r\n\tПротивници на предсрочните избори са най-често хората на възраст между 50 и 60 години, високообразованите и заможните респонденти, както и жителите на градовете извън столицата. 92% от избирателите на ГЕРБ и 83% от тези на ОП се обявяват против провеждането на предсрочни парламентарни избори.\r\n\tСоциолозите твърдят, че е показателно, че близо половината от недоволните от кабинета не виждат в предсрочните избори решение на проблемите. Един от основните аргументи на българите, които не желаят предсрочен вот е, че не виждат кой би могъл да управлява страната. Едва 24% от интервюираните преценяват, че сегашното управление има управленска алтернатива като 16% от тях я виждат в лицето на БСП. 63% от избирателите на БСП вярват, че могат да управляват страната по-добре от ГЕРБ.\r\n\tСпоред данните на \"Екзакта\" Томислав Дончев, Красимир Каракачанов, Красен Кралев и Лиляна Павлова са най-одобряваните министри от кабинета през декември. Трима от тях: Томислав Дончев, Красимир Каракачанов и Красен Кралев имат положителен рейтинг – добрите оценки за работата им имат превес над негативните.\r\n\tНай-изразителен е ръстът на одобрение (от по 8%) към вицепремиера и министър на външните работи Екатерина Захариева и към министъра на икономиката Емил Караниколов. С по 7% повишават одобрението за работата си министрите Красимир Каракачанов, Валери Симеонов, Красимир Вълчев, Николай Нанков и Нено Димов. През изминалите месеци заедно с одобрението, расте и неодобрението към Нено Димов, Емил Караниколов, Бисер Петков и Валентин Радев. Очевидно работата на тези министри ги вади от анонимност, но и поляризира обществените оценки за тях.\r\n\tС по 6% нараства одобрението към работата на Владислав Горанов, както и към Теменужка Петкова.\r\n\tС нисък рейтинг на одобрение са министрите Румен Порожанов, Боил Банов и Нено Димов. Това се дължи и на все още ниската им разпознаваемост, твърдят от \"Екзакта рисърч\".\r\n\tТоп 10 на най-одобряваните български политици през декември включва: Мая Манолова със 71% одобрение; Румен Радев със 70% одобрение; Йорданка Фандъкова с 62% одобрение; Томислав Дончев с 47% одобрение; Бойко Борисов с 45% одобрение; Красимир Каракачанов с 44% одобрение; Красен Кралев с 38% одобрение; Лиляна Павлова с 37% одобрение;\r\n\tГеорги Първанов с 35% одобрение; Владислав Горанов с 34% одобрение.", "date": "2017.12.20", "title": "Екзакта: 1/3 от хората не биха гласували нито за ГЕРБ, нито за БСП"}
{"url": "http://www.mediapool.bg/peevski-korigira-deklaratsiyata-si-za-konflikt-na-interesi-news273326.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ДПС Делян Пеевски е нанесъл „техническа“ корекция на декларацията си за конфликт на интереси на 12 декември, става ясно от \r\n\t\"Поради техническа грешка в декларацията от 16 май 2017 г. следва цифрата 10 000 дяла от Intrust Ltd да се чете 20 000 дяла\", е написал Пеевски.\r\n\tIntrust е регистрирана в Обединените арабски емирства. Чрез нея Пеевски е собственик на вестникарската империя, състояща се от вестниците \"Монитор\", \"Телеграф\" и др., както и контролира \"Техномаркет\", преди да я прехвърли в друга дубайска фирма. Пеевски за пръв път обяви собствеността си в Intrust през 2015 г. Компанията обаче е едноличен собственик на капитала на \"НСН Инвестмънт\" ООД от юни 2016 г. Тогава Пеевски прехвърля дела си.\r\n\tПрез май тази година депутатът е декларирал актуално участие в две търговски дружества – Proof Method Marketing – 14 500 дяла и Intrust Ltd – 10 000 дяла.\r\n\tОбявил е още различни дялове в няколко дружества, в които е участвал 12 месеца преди избирането му – Био Уотър ООД, Био Уотър Инвестмънт ООД, НСН Инвестмънт ООД, Redwood Capital Ltd, UNO De Senso Group Ltd, Rich International Ltd, Al Entisar General Enter Prises Co, БМК АД.По последни данни от Търговския регистър Пеевски е свързан официално само с две български компании - НСН Инвестмънт ЕООД и Балканска медийна компания ЕАД, като последната обаче е заличена на 19 декември.\r\n\tСпоред сайта Клуб Z в последно време в \"НСН Инвестмънт\" са се влели 4 фирми - \"Нова българска медийна група холдинг\", \"Балканска медийна компания\" - издавали досега вестниците \"Телеграф\", \"Монитор\" и \"Политика\". Справка в Търговския регистър показва, че компаниите са заличени. Другите две фирми са \"Табако Инвестмънт\" и \"Десентиа България\", чийто предишен собственик е едноименна фирма, регистрирана на Сейшелите.\r\n\tПрез втората половина на 2015 г. до началото на 2016 г. Делян Пеевски предприе кратка кампания по изсветляване на част от собствеността си. В края на август 2015 г. той се разкри като собственик на 5% в “Булгартабак” чрез компанията \"НСН Инвестмънт\". Впоследствие той взе и 18% от пловдивската фабрика за цигарени опаковки \"Юрий Гагарин\". Депутатът получи одобрение да влезе и в „Техномаркет“, а поиска да купи и врачанския торов завод „Химко“, но впоследствие се отказа. През февруари 2016 г. обаче Пеевски обяви, че излиза от „Булгартабак“, а по-късно започна нов процес по прехвърляне на бизнеса на офшорки.\r\n\tОсвен обявеното пред Комисията за предотвратяване на конфликт на интереси на 16 май 2017 г. Пеевски е внесъл и друга своя публична декларация – тази за имуществото пред Сметната палата за 2016 г. Преди дни  да прати депутата на данъчна проверка въпреки видимото несъответствие \r\n\tПрави впечатление, че има съответствие между обявеното от Пеевски пред Комисията за предотвратяване на конфликт на интереси и Сметната палата.", "date": "2017.12.20", "title": "Пеевски коригира декларацията си за конфликт на интереси"}
{"url": "http://www.mediapool.bg/grigor-dimitrov-e-sportist-na-godinata-news273280.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров бе избран за “Спортист на годината” на България за втори път в кариерата си. Най-добрият български тенисист спечели през 2017 година финалния турнир на ATP в Лондон и достигна до третото място в световната ранглиста.\r\n\t \r\n\tГригор Димитров не успя да получи лично приза си, тъй като се подготвя за новия сезон, но във видео послание от Маями благодари за признанието.\r\n\t \r\n\t, каза Димитров.\n\n\r\n\t \r\n\tНа второ място бе класиран носителят на световната купа по сноуборд в паралелния гигантски слалом , а на трето - бронзовата ни медалистка от Световното по художествена гимнастика в Пезаро . \r\n\t \r\n\t За най-добър спортист с увреждания на България за втора поредна година бе избран  (тласкане на гюле).\r\n\t \r\n\tЗа \"Отбор на годината\" бе избран , а призът ”Треньор на годината” получи , която отговаря за подготовката му.\r\n\t \r\n\t \r\n\t\r\n\t \r\n\t1. Григор Димитров (тенис)\r\n\t2. Радослав Янков (сноуборд)\r\n\t3. Невяна Владинова (художествена гимнастика).\r\n\t4. Антъни Иванов (плуване)\r\n\t5. Даниел Асенов (бокс)\r\n\t6. Александър Везенков (баскетбол)\r\n\t7. Владимир Илиев (биатлон)\r\n\t8. Боян Петров (алпинизъм)\r\n\t9. Владимир Далаклиев (таекуондо)\r\n\t10. Тихомир Иванов (лека атлетика)", "date": "2017.12.20", "title": "Григор Димитров е \"Спортист на годината\""}
{"url": "http://www.mediapool.bg/krasyo-cherniya-e-amnistiran-ot-prokuraturata-sled-8-godini-razmotavane-news273266.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСекретното дело за укриване на данъци срещу нашумелия преди години \"брокер\" в съдебната власт Красимир Георгиев (Красьо Черния) е прекратено от прокуратурата тази пролет \"поради липса на престъпно деяние\", научи Mediapool. Информацията за финала на делото бе потвърдена от неговия адвокат Христо Ботев.\r\n\tКрасимир Георгиев стана национално известен на 18 юни 2009 г., когато Иван Колев от тогавашния Висш съдебен съвет (ВСС) обяви, че \"някакъв Красо от Плевен\" обикаля из България и \"носи един списък\" с имената на между 8 и 13 членове на ВСС, с чиито гласове разполага. Участник в изборите за шефове в съдебната власт разказал на Колев, че гласовете на хората във ВСС вървят за около 200 000 евро.\r\n\tРазвихрилият се скандал бе невероятен и прокуратурата започва проверка още на следващия ден. Тогавашният главен прокурор Борис Велчев каза, че изказването на Иван Колев е прекратило възможността за засичане на разговорите с Красьо.\r\n\tВ последствие Красьо (или Красо) се оказа 27-годишният тогава Красимир Георгиев от Плевен. В медиите изтече информация, че той притежава \"тефтерче\" с 1040 телефонни контакта, сред които на десетки магистрати, политици, полицаи, както и много собственици на фирми в цялата страна. Това даде повод на тогавашния правосъден министър Маргарита Попова да говори за \"брокерство\" в съдебната система, същият етикет бе използван от редица политици и множество медии.\r\n\tПрокуратурата обяви, че общо 35 магистрати са засечени с контакти с Красьо или фигурират в неговото \"тефтерче\". Към онзи момент общо 14 от тях са кандидати за шефове в съдебната система, а петима са действащи шефове.\n\n\r\n\tЗаради контактите с Георгиев оставки от ВСС подават двама негови членове, които впоследствие изхвърчаха и от съдебната система.\r\n\tДържавното обвинение засече контакти на Красьо с трима тогавашни депутати от ДПС – зам.-председателите на ДПС Касим Дал и Лютви Местан, както и Ердоган Ахмедов. Кирил Добрев от БСП също бе в списъка с два входящи есемеса.\r\n\tКрасьо се познава с бившия финансов министър Милен Велчев (НДСВ), а по-късно се разбира, че дори помага в предизборната кампания на НДСВ в Плевен през 2005 г., когато Велчев води листата на партията.\r\n\tДържавното обвинение така и не успя да установи (или поне публично не съобщи) за какво са си говорили с Красьо всички тези влиятелни хора.\r\n\tВ съда срещу Георгиев са внесени две дела. Първото е за лъжесвидетелстване. То се основава на твърдението на Красимир Георгиев пред прокурор Първолета Никова, че \"няма познанства с лица от съдебната система\". Прокуратурата обаче смята, че има предостатъчно доказателства, че обвиняемият познава магистрати.\r\n\tВ крайна сметка делото се оказва фарс. Софийският районен съд осъди Георгиев на две години условно за лъжесвидетелстване, но Софийският градски съд го оправда. Основният гаф по делото е, че главният свидетел на обвинението е прокурор Първолета Никова, която всъщност е образувала делото. Няма как прокурор едновременно да е свидетел и страна в процеса. Втората причина е, че Красимир Георгиев има право да не дава показания по въпроси, отговорите на които биха го уличили в извършване на престъпление. В окончателното решение на Върховния касационен съд се казва, че прокуратурата не разполага в началото на процеса с каквито и да е конкретни данни, за да направи извод за извършено корупционно престъпление.\r\n\tВторото дело е за укриване на данъци, защото прокуратурата поръчва данъчна ревизия на Красимир Георгиев. От запора на Комисията за конфискация се разбира, че Георгиев има две луксозни коли - БМВ и \"Мерцедес\", апартамент от 185.50 кв.м в София, 5 сгради върху терен от 4.1 дка в Шумен, право на строеж на офис в Плевен, дялове от капитала на 4 търговски дружества, включително строителна фирма и дял в най-голямата плевенска дискотека \"Анаконда\". Запорите обаче са наложени по силата на стария Закон за конфискацията, за който е нужна влязла в сила присъда, за да започне производство.\r\n\tПо-късно прокуратурата предоставя справка на ВСС за резултатите от данъчната ревизия. Георгиев е декларирал следните доходи: за 2004 год. – 1 048 лева; за 2005 год. – 569 лева; за 2007 год. – 1 841 лева; за 2008 год. – 33 200 лева. През 2009 година избухна скандалът.\r\n\t\"Въпреки липсата на легитимни средства, Красимир Георгиев поддържа висок стандарт на живот. Само стойността на иззетия от него мобилен телефон \"Верту\" възлиза на няколко хиляди лева, а автомобилът му е управляван от шофьор\", пише в доклада на комисията във ВСС, формирана по случая \"Красьо\" .\r\n\tКрасимир Георгиев е изправен пред съда за укриване на данъци в размер на 94 492 лв. Делото обаче е засекретено от Софийския градски съд. На първа инстанция той е оправдан. После Софийският апелативен съд отменя оправдателната присъда и връща делото на прокуратурата за процесуални нарушения. През 2013 г. то пак е внесено в Софийския градски съд, който пак го връща на прокуратурата. Аргументът е, че прокуратурата не е изпълнила указанията на апелацията. След това делото не е внасяно повече в София. Дело срещу Красьо не е внасяно и в Плевен, където са регистрирани фирмите му, съобщиха за Mediapool от Плевенския окръжен съд.\r\n\tВ крайна сметка адвокат Христо Ботев съобщи, че делото е било прекратено от прокуратурата през пролетта на тази година – близо осем години след началото му. Така Красимир Георгиев не успява да чуе присъдата на съда по това дело, а проблемите му се решават директно с акт на държавното обвинение, оглавявано от Сотир Цацаров.\r\n\t\"Това делото беше образувано, защото и дума не можеше да става за търговия с влияние и се чудеха какво да направят и възложиха на данъчните да направят една проверка. Те направиха ревизията под контрола на прокуратурата. Установиха едно несъответствие, дадоха го на прокуратурата. По това делото той беше оправдан на една инстанция, а втората инстанция каза, че не може да бъде оправдан и не може да бъде осъден, т.е. нищо не може да стане въз основа на негоден обвинителен акт. Не може да се произнася съдът, защото самият акт е дефектен\", коментира адв. Ботев пред Mediapool.\r\n\tТой обясни, че след мотане на делото из Върховната касационна прокуратура \"извън всякакви законови срокове\", то е било прекратено, защото е Георгиев \"нямал задължение да декларира доходи\". Според адвоката цялата история с Красимир Георгиев е \"една съшита с бели конци история\", която има за цел накрая \"едни хора да обвинят ВСС\".\r\n\tНачинът, по който прокуратурата \"менажира\" делата срещу хора като Красьо Черния, изглежда \"запазена марка\" на държавното обвинение. Делата обикновено започват шумно, но приключват тихомълком години по-късно. Красимир Георгиев вече осъди прокуратурата за 4000 лева обезщетение заради воденото срещу него дело за лъжесвидетелстване.", "date": "2017.12.20", "title": "Красьо Черния е \"амнистиран\" от прокуратурата след 8 години размотаване"}
{"url": "http://www.mediapool.bg/karles-puchdemon-prizova-da-se-glasuva-za-chestta-na-katalunya-news273282.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият каталунски премиер Карлес Пучдемон отправи от Брюксел последен призив към каталунците да гласуват за неговата листа \"Заедно за Каталуня\" на утрешните регионални избори, съобщи Франс прес.\r\n\t \r\n\tПучдемон, който замина за Брюксел, преди Испания да издаде заповед за арест срещу него по обвинение в бунт и подривна противодържавна дейност, говори пред симпатизантите си чрез видео връзка. Обръщението му бе излъчено на живо в социалните мрежи и на стотина места в Каталуня.\r\n\t \r\n\tРегионалните избори \"не са въпрос на политически цветове или хора, а са въпрос на чест\", заяви той.\n\n\r\n\t \r\n\tСлед това каза, че ако каталунците приемат извършеното от Мадрид сваляне от власт на регионалното правителство и разпускане на парламента, следващите управници на Каталуня също ще бъдат изложени на произвола на централното правителство.\r\n\t \r\n\tНа 27 октомври, след едностранното обявяване на независимост, гласувано от регионалния парламент, правителството на премиера на Испания Мариано Рахой разпусна каталунската изпълнителна власт, чийто мандат щеше да изтече през 2019 година. То разпусна и регионалния парламент, и свика нови избори, припомня БТА.", "date": "2017.12.20", "title": "Карлес Пучдемон призова да се гласува за \"честта\" на Каталуня"}
{"url": "http://www.mediapool.bg/balgaro-shveitsarska-firma-shte-pravi-predproektnoto-prouchvane-za-gazoviya-hab-news273267.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългаро-швейцарското дружество ДЗЗД \"АФ-ЕМГ Консулт\" е избрано да извърши продпроектното проучване за изграждането на газов хъб край Варна, свиден проект на премиера Бойко Борисов. Проучването трябва да отговори колко ще струва подобен проект, как може да се финансира, ще бъде ли рентабилен, откъде ще се захранва с газ и каква трябва да е правната му регулация.\r\n\tДевет консорциума , но четирима от кандидатите са отстранени заради непокриване на изискванията или други нередности.\r\n\tТака от допуснатите петима най-висока оценка на техническото и ценово предложения е получила ДЗЗД \"АФ-ЕМГ Консулт\", сочи решение на държавния газов оператор \"Булгартрансгаз\", който е възложител на поръчката.\r\n\tДружеството е създадено специално за поръчката дни преди крайния срок за подаване на офертите. Негови собственици са българската консултантска фирма \"ЕМГ Консулт\" ЕООД, която е на Михаил Генов, и швейцарската \"АФ Консулт\" ООД, представлявана у нас от Никола Битрак.\r\n\tДЗЗД \"АФ-ЕМГ Консулт\" е класирано на първо място с предложена цена от 2 327 437.70 лв. без ДДС, което е под прогнозната за 1.8 млн. евро без ДДС, обявена в процедурата. Две от отпадналите оферти са-скъпи, а две са по-евтини.\n\n\r\n\tКонсорциумът ще се ползва от опита на швейцарското дружество, което е извършвало предпроектно проучване за 100-километров дълбоководен газопровод в Нигерия, както и проучване за интерконектор Гърция – Македония и ТЕЦ \"Бенин сити\".\r\n\tСпечелилият кандидат ще има 170 дни, за да изработи предпроектното проучване, което трябва да даде живот на правителствената концепция за изграждането на газоразпределителния център край Варна, който да се захранва със суровина от различни източници и да извършва газова търговия.\r\n\tРешението за класацията може да се обжалва в Комисията за защита на конкуренцията от останалите кандидати.\r\n\t\r\n\tНа второ място е била класирана офертата на консорциум между италианската \"Трактебел Инженеринг\" ООД, \"Прайсуотърхаускупърс България\" ЕООД и \"България Инженеринг\" ЕАД, който също е специално създаден за целта. Неговото ценово предложение е било за 1 901 067 лв. без ДДС. Представеният опит е свързан с подобни проучвания за свързващ газопровод Малта – Сицилия, за модернизиране на компресорна станция и ПГХ Серняно, Италия, както и за моделиране на моделиране на газопреносна мрежа високо налягане на турската държавна компания \"Боташ\".\r\n\tТрето е останало ДЗЗД \"Химкомплект Балкан\" – обединение между софийските \"Химкомплект-Инженеринг\" и \"Инфрапроект Консулт\" ЕООД с цена от 2 112 300 лв. без ДДС.\r\n\tПредпоследно в класацията е обединението \"Газов Хъб Балкан\", което също е създадено специално за поръчката. В него влизат \"Химремонтстрой\" АД, НПВО \"НГС-Оргпроектикономика\", \"Еф Си Джи Поввик\" ЕАД и \"Си Ем Ес Камерън Маккена Набаро Олсуанг ЛЛП- клон България/Дънкан Уестън\". Представеният от консорциума опит е свързан с руски газови проекти – магистралния газопровод \"Ухта - Торожок 2\" и компресорната станция за изчистен компресиран природен газ \"Ново-уренгойский\". Неговата цена и втората най-висока - 2 540 623 лв. безз ДДС.\r\n\tПоследна в класацията е и най-скъпата оферта от 1.399 млн. евро без ДДС, подадена от германското дружество \"ПСЕ Инженеринг\" ООД, което е работило по анализи за Торенското газово съоръжение и тръбопроводи.\r\n\tОще при отварянето на офертите заради нередности е бил отстранен участникът ДЗЗД \"Газтек-МГУ\". \"Газтек\" е печелило редица други проекти на \"Булгартрансгаз\", но този път дори не е допуснато до разглеждане на офертата.\r\n\tДругите отстранени са \"Юройл Индъстриъл енд Трейд Ко. Лимитид\", което е работило по провалилия се руски проект за строежа на газопровода \"Южен поток\" – за тръбата на територията на Унгария, обединението между \"Роланд Бергер\" и \"Унипер Технолоджис\", както и ДЗЗД \"Риск-ИСС\", сформирано между популярния в ядрената енергетика подизпълнител \"Риск Инженеринг\" и испанската \"Инспесион и Контрол де Калидат Ингениерос\".\r\n\t\r\n\tЦелта на предпроектното проучване е да оцени в детайли търговската и техническата жизнеспособност на проекта, да определи точния бизнес модел, да оцени рисковете от изпълнението му и да предложи стратегия за управлението на тези рискове. Анализите също така трябва да определят финализирането на регулаторната рамка на хъба и структурата на неговото финансиране.\r\n\tИзпълнителят на поръчката трябва да анализира целевите пазари и да разгледа сценариите за търсене и предлагане на природен газ. Друга негова задача е да проучи подробно основните технически аспекти на проекта и да изготви предварителна екологична и социална оценка.\r\n\t\"Булгартрансгаз\" иска да се проучат подробно най-малко три инфраструктурни варианта за маршрут, но това може и да се промени предвид ранния стадий на планиране на хяба, става ясно от съобщението на дружеството.\r\n\tТрябва да се анализират северен и южен вариант, с различни опции за допълнителен капацитет на вход (15.75 млрд. куб. м годишно или 31.5 млрд. куб. м годишно) и западен маршрут с предвиден допълнителен капацитет от 15.75 млрд. куб. м. Предвидените за проучване маршрути са съгласувани с Изпълнителната агенция иновации и мрежи на ЕС, която съфинансира предварителните анализи.\r\n\tВ рамките на поръчката ще се проучат подходящите бизнес модели, като се оценят различните модели на публично-частно партньорство и структурирането на собствеността. Това ще се базира на оценка на проектните приходи (обем, тарифи) и разходи. Изпълнителят на анализите трябва да даде и препоръки за ролите и отговорностите на \"Булгартрансгаз“ и потенциалните партньори по проекта, с цел осигуряване на най-ефективна и рентабилна структура.\r\n\tПредпроектното проучване трябва също така ще оцени рисковете пред проекта и ще даде препоръки по отношение на търговските, регулаторните, техническите, инженеринговите, социалните и проектни рискове.\r\n\tТрябва да се препоръча и жизнеспособна финансова структура за хъба, като вземе предвид бизнес модела и модела на собствеността, както и мерките за намаляване на рисковете. Газовата компания очаква препоръки за най-ефективната по отношение на разходите структура, включително налични публични финансови инструменти на ЕС;\r\n\tИзпълнителят на поръчката трябва и да разработи подробна пътна карта по изпълнение на проекта, включваща всички бъдещи проектни фази до датата на пуск в търговска експлоатация.\r\n\tОт резултатите в предпроектното проучване зависи окончателното инвестиционно решение за реализирането на проекта.\r\n\tПри вземането на такова ще се формулират последващите фази за реализацията му до датата на търговска експлоатация и да разработи подробна финансова структура, която да обсъди с международни финансови институции и с инвеститори от частния сектор.\r\n\tВъзлаганите сега анализи ще позволят определянето на окончателните параметри на проекта (като дължина, диаметър, налягане и необходимо наземно оборудване и т.н.) и ще служат като основа за последващи дейности, свързани с проектиране и строителство, посочват от \"Булгартрансгаз\".", "date": "2017.12.20", "title": "Българо-швейцарска фирма ще прави предпроектното проучване за газовия хъб"}
{"url": "http://www.mediapool.bg/vss-zamotal-proverka-sreshtu-sarafov-dokato-izteche-davnostta--news273269.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокурорско-следователската колегия на Висшия съдебен съвет (ВСС) на два пъти е върнала на Инспектората си преписката с предложението срещу зам.-главния прокурор Борислав Сарафов да бъде образувано дисциплинарно производство, докато накрая изтекла давността по казуса.\r\n\tТова става ясно от съобщение на Инспектората, разпратено до медиите само ден, след като Сарафов официално встъпи в длъжност като ръководител на Националната следствена служба (НСлС).\r\n\tИнформацията за отхвърленото предложение за дисциплинарно разследване срещу заместника на главния прокурор Сотир Цацаров бе публикувана от \"Капитал\" непосредствено преди той очаквано да спечели надпреварата за НСлС, в която бе единствен кандидат за поста.\r\n\tДосега се знаеше единствено, че цялата преписка срещу Сарафов е била засекретена \"за служебно ползване\", заради което и медиите изобщо не са разбрали за съществуването ѝ. В крайна сметка ВСС отказва да образува дисциплинарка през септември, с което казусът приключва, а кадровото досие на Сарафов остава неопетнено – важно обстоятелство предвид наближаващия тогава конкурс за следствието.\r\n\tПроверката на съдебния Инспекторат започва на 10 март по публикации на \"Капитал\", Mediapool и \"Правен свят\", отразяващи сблъсъка на заместника на Цацаров със следователите, работили по разследването за жп катастрофата в Хитрино. След този конфликт следователят Страхил Каменички заведе дело срещу Сарафов за обида. Съдът обаче отказа да го разгледа, позовавайки се на функционалния имунитет на зам.-главния прокурор, с което стана ясно, че висшестоящите прокурори и следователи спокойно могат да обиждат колегите си.\n\n\r\n\tВъпреки отказа на съда да се занимае с казуса Инспекторатът към ВСС извършва проверка и заключава през май, че Борислав Сарафов е отговорен за \"нарушаване на независимостта на следовател, провеждащ разследване по досъдебно производство чрез упражняване на натиск върху него\", както и за \"накърняване престижа на съдебната власт\".\r\n\tНа 12 май преписката заедно с предложението за образуване на дисциплинарно производство са изпратени на ВСС, който на свой ред ги връща обратно на 17 май. Изтъкнатата от съвета причина е, \"че преписката съдържа документи, които не са маркирани с гриф за сигурност от техния автор, съгласно нормите на Закона за защита на класифицираната информация (ЗЗКИ)\". Същия ден материалите по случая са изпратени отново на съвета.\r\n\t\"С Решение по т. 32 от протокол № 24 от заседание на прокурорската колегия на ВСС, проведено на 28.06.2017 г., предложението и материалите към него са били върнати на Инспектората към ВСС за декласификция. На 11.07.2017 г. материалите са постъпили в ИВСС\", съобщават от Инспектората.\r\n\tСледва запитване до Държавната комисия по сигурността на информацията (ДКСИ) за това как да бъде премахнат секретният гриф от въпросните материали. Шефът на комисията Борис Димитров отговаря на 18 юли, че \"оставянето или премахването на грифа за сигурност е единствено в компетенциите и правомощията на лицето, което има право да подписва документа, съдържащ класифицирана информация, т.е. без съгласието на лицето, нивото на класификация не може да бъде променено\".\r\n\t\"След преценка за липса на основание за декласификация на информацията по преписката и предвид обстоятелството, че с процесния акт на прокурорската колегия на ВСС фактически се дава възможност за изтичане на краткия давностен срок по чл. 310, ал. 1 от ЗСВ и избягване на дисциплинарната отговорност, с писмо с изх. № СР-16-6/19.07.2017 г., ИВСС изпрати повторно на прокурорската колегия на ВСС предложението за образуване на дисциплинарно производство срещу Борислав Сарафов\", пишат от ИВСС.\r\n\tВпоследствие прокурорската колегия отхвърля на 7 септември предложението за дисциплинарка заради изтичане на шестмесечния давностен срок, който тече от момента, в който нарушението е станало известно. В случая това е станало на 28 февруари, откогато датират медийните публикации за конфликта на Сарафов със следователите, разследващи трагедията в Хитрино. Така се оказва, че срокът за търсене на дисциплинарна отговорност от заместника на Цацаров е изтекъл на 28 август.", "date": "2017.12.20", "title": "ВСС замотал проверка срещу Сарафов, докато изтече давността ѝ"}
{"url": "http://www.mediapool.bg/vlizat-v-sila-novi-pravila-sreshtu-tsenoviya-damping-v-es-news273283.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНови правила за внос на стоки в Европейския съюз влизат в сила от сряда, съобщи ДПА.\r\n\t \r\n\tТе целят да защитят производителите в блока от по-евтин внос от страни като Китай. Той е най-големият доставчик на стоки в Съюза, но блокът смята, че някои от изнасяните от азиатската страна стоки незаконно подбиват европейските цени.\r\n\t \r\n\tЗа да се справи с този проблем, Брюксел наложи антидъмпингови мита на различни китайски продукти, включително в стоманодобивния сектор.\n\n\r\n\t \r\n\tПреди година обаче изтече срокът на действие на правилата на Световната търговска организация, свързани с Китай, и на държавите членки на ЕС се наложи да измислят нов метод за изчисляване на \"справедливи\" вносни цени.\r\n\t \r\n\tОтсега нататък, ако Европейската комисия установи \"значително изкривяване на пазара\" между цената, на която се продава вносен продукт и цената му за производство, тя може да определи каква вносна цена би била справедлива, като сравни с други страни с подобно ниво на развитие на държавата износител.\r\n\t \r\n\tТова ще служи за основа да се установи дали с продукта се прави дъмпинг на европейския пазар. Новите европейски правила целят да не позволят на никоя държава изкуствено, чрез намеса на правителството си, да занижава цените на стоките, които изнася за ЕС.", "date": "2017.12.20", "title": "Влизат в сила нови правила срещу ценовия дъмпинг в ЕС"}
{"url": "http://www.mediapool.bg/protestite-sreshtu-loshiya-vazduh-v-sofiya-blokiraha-za-kratko-ulitsi-news273284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки жители на столичните квартали ”Красна поляна”, ”Овча купел”, ”Западен парк”, ”Оборище”, ”Младост” и ”Дружба” излязоха на протест срещу замърсяването на въздуха и за кратко блокираха улици.\r\n\t \r\n\t”Ако не бъдат взети мерки, това няма да бъде последният протест. Това е болезнена тема за цяла София”, коментира пред бТВ един от гражданите в ”Овча купел”, където за кратко затвориха бул. \"Монтевидео\".\r\n\t \r\n\t В ”Красна поляна” се стигна до блокиране на бул. \"Никола Мушанов\", като там дойдоха и недоволните от \"Западен парк\". \n\n\r\n\t \r\n\tПротестиращите настояват за засилен денонощен контрол срещу изгарянето на отпадъци и поставянето на постоянни измервателни станции.\r\n\t \r\n\tПри норма от 50 микрограма на праховите частици и препоръка да не се излиза навън при над 300, хората в квартала живеят при 450-500 микрограма, а има случаи и с по 1500, обясняват протестиращите.\r\n\t \r\n\t \r\n\tТе  са недоволни, че Столична община, която трябва да следи за чистота на въздуха, не взима никакви мерки.", "date": "2017.12.20", "title": "Протестите срещу лошия въздух в София блокираха за кратко улици"}
{"url": "http://www.mediapool.bg/agentsiyata-po-bezopasnost-na-hranite-predupredi-da-se-sledi-tsveta-na-mesoto-news273285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската агенция по безопасност на храните започва засилени проверки по повод празниците. Ще се инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси, съобщи Дарик.\r\n\t \r\n\tИнспекторите ще следят за произхода, сроковете, условията на съхранение и правилното етикетиране на храните, както и регистрацията на обектите и съответствието на сградов фонд и оборудване. \r\n\t \r\n\tЦелта е да се гарантира безопасността на храните и да се предотврати всеки опит на недобросъвестни производители или търговци за злоупотреби, за да могат потребителите спокойно да посрещнат празничните дни.\n\n\r\n\t \r\n\tД-р Галя Викьова от Агенцията по безопасност на храните посъветва потребителите да обръщат специално внимание на цвета на месото:\r\n\t \r\n\t\"Прясното месо е с розово-червен цвят. При телешкото е малко по-червено. Също така видимите мазнини са светли, бели до кремави. При по-възрастните животни са малко по-кремави. При натискане с пръст върху съответното парче месо много бързо се възстановява тръпчинката, която се получава\", обясни Викьова.\r\n\t \r\n\tГергана Илиева от години работи в магазина, който беше част от обектите за проверка на инспекторите:\r\n\t \r\n\t\"Предимно се търсят повече пържоли, врат, котлет. Основно сме на свинско месо, телешкото по-малко се консумира. До 100 лева хората отделят и пазаруват\", допълни тя.\r\n\t \r\n\tПо време на празниците Агенцията по безопасност на храните ще има дежурни екипи. Те ще извършват проверки по сигнали за нередности, които потребителите ще могат да подават онлайн, или да използват за това горещия телефон на БАБХ – 0700 122 99.", "date": "2017.12.20", "title": "Агенцията по безопасност на храните предупреди да се следи цвета на месото"}
{"url": "http://www.mediapool.bg/gratskiyat-parlament-odobri-novi-ikonomii-news273286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцкият парламент одобри вчера бюджета за 2018 г., включващ нови мерки за икономии, които ще продължат да се прилагат и след официалния край на третия международен спасителен план през лятото, съобщи Асошиейтед прес.\r\n\t \r\n\tВсички 153 депутати от предвожданата от левицата управляваща коалиция подкрепиха бюджетните мерки в окончателното гласуване, а 144-те опозиционни депутати в пленарната зала ги отхвърлиха. Трима отсъстваха по време на гласуването.\r\n\t \r\n\tБюджетът обещава на международните кредитори на Гърция продължаване на мерките за затягане на коланите и високи първични бюджетни излишъци. Той залага на първичен бюджетен излишък от 3.82 процента и растеж на икономиката в рамките на 2.5 на сто. \n\n\r\n\t \r\n\tГръцкият национален дълг се очаква да остане малко под 180 процента от брутния вътрешен продукт. Ще има увеличение на данъците и намаляване на пенсиите през следващите две години.\r\n\t \r\n\tСпоред главната опозиционна партия \"Нова демокрация\" мерките за икономии в бюджета са на стойност 1.9 милиарда евро.\r\n\t \r\n\tПремиерът Алексис Ципрас обещава страната да излезе без сътресения от осемгодишната криза, при която икономиката се сви с една четвърт, а безработицата достигна нива, които никога не са били виждани в мирно време.", "date": "2017.12.20", "title": "Гръцкият парламент одобри нови икономии"}
{"url": "http://www.mediapool.bg/frenskata-sotsialisticheska-partiya-prodava-tsentralata-si-za-da-svarzhe-dvata-kraya-news273287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската социалистическа партия (ФСП) обяви вчера, че е сключила сделка за продажбата на централата си в Париж за 45.5 милиона евро, след като закъса за пари заради тежките поражения на тазгодишните президентски и парламентарни избори, предадоха световните агенции, цитирани от БТА.\r\n\t \r\n\tСградата на най-старата френска политическа организация се намира в шикозен район на Париж - на улица \"Солферино\", близо до музея \"Орсе\" и централата на Ордена на почетния легион. На отсрещния бряг на р. Сена са разположени градините \"Тюйлери\" и Лувърът.\r\n\t \r\n\tЗданието, където е разположена щабквартирата на социалистите от победата на Франсоа Митеран на президентските избори през 1981 г., ще бъде продадена на компанията \"Апсис\", която купува недвижими имоти, ремонтира ги и ги препродава. \n\n\r\n\t \r\n\tФСП загуби голяма част от държавните си субсидии, след като взе едва 29 депутатски кресла на тазгодишните парламентарни избори през юни. Преди това имаше 280 места в 577-местната долна камара. Нейният кандидат за президент отпадна на първи тур на президентските избори през април, след като остана на пето място с едва 6 процента от гласовете.\r\n\t \r\n\tСпоред ковчежника на ФСП Жан-Франсоа Дьоба годишният бюджет на партията ще бъде намален от 28 на 8 милиона евро, което значи, че до следващите избори социалистите ще разполагат със 100 милиона по-малко, отколкото по време на 5-годишния мандат на Франсоа Оланд.\r\n\t \r\n\tВ началото на следващата година най-голямата дясна опозиционна партия \"Републиканците\" също ще реши съдбата на централата си. Партията има дългове в размер на 55 милиона евро и някои нейни членове настояват сградата да бъде продадена, за да се покрият част от тях.", "date": "2017.12.20", "title": "Френската социалистическа партия продава централата си, за да свърже двата края"}
{"url": "http://www.mediapool.bg/tatyana-doncheva-konpi-i-spetsializiraniyat-sad-tryabva-da-badat-zakriti-news273289.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t”Комисията за отнемане на незаконно придобитото имущество (КОНПИ) и Специализираният съд незабавно трябва да бъде закрити\", коментира лидерът на ”Движение” 21 Татяна Дончева.\r\n\t \r\n\t, коментира Дончева ситуацията около КОНПИ и съиздателя на ”Дневник” и ”Капитал” Иво Прокопиев.\r\n\t \r\n\tМиналата седмица Комисията за отнемане на незаконно придобито имущество (КОНПИ) , че е поискала и получила от Бургаския окръжен съд запор над имущество на Прокопиев на базата на становището си, че сключената през 1999 г. сделка за приватизацията на дружеството \"Каолин\" е незаконна. \n\n\r\n\t \r\n\tТя добави, че \r\n\t \r\n\t, посочи Дончева пред бТВ. \r\n\t \r\n\tТатяна Дончева каза още, че лидерката на БСП Корнелия Нинова трябва да взима категорични позиции.\r\n\t \r\n\t добави тя.\r\n\t \r\n\t, смята Дончева.\r\n\t \r\n\tВъв връзка с отпадането на мораториума за скъпите нови лекарства, Дончева смята, че е показателен за дилетанския начин, по който се вземат решенията у нас.\r\n\t \r\n\t, каза тя.\r\n\t \r\n\t, коментира Дончева.", "date": "2017.12.20", "title": "Татяна Дончева: КОНПИ и Специализираният съд трябва да бъдат закрити"}
{"url": "http://www.mediapool.bg/deputat-ot-gerb-napusna-ns-sled-mesetsi-nasila-v-parlamenta-news273290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародният представител от ГЕРБ Ивайло Константинов напуска Народното събрание по собствено желание. Оставката му бе приета от колегите му в парламента в сряда сутринта.\r\n\tКонстантинов, който е собственик на транспортната фирма \"Юнион Ивкони\" и е член на транспортната комисия в парламента, даде интервю за \"Дарик радио\" преди ден, в което заявява, че решението му не е емоционално, а обмислено.\r\n\t\"Много насила изкарах тези няколко месеца в Народното събрание. Нито за ден не се зарадвах на тази работа. Направих това, което трябваше за района, но по душа съм бизнесмен. Днес беше трудно, но успях да убедя ръководството на партията\", заяви кюстендилският депутат.\r\n\t\"Още в началото си беше казал, че е временно и иска да се занимава с бизнеса си. Тук не е неговата среда\", коментираха негови колеги.\r\n\tОколо бизнеса на Константинов се разшумя покрай случая с обърналия се на автомагистрала \"Тракия\" автобус на \"Юнион Ивкони\" в края на октомври. Тогава пострадаха 17 души и впоследствие бе обвинен 49-годишният шофьор, който е нарушил правилата за движение и е загубил контрол над автобуса.\n\n\r\n\tДепутатът държи 24.5% от транспортната фирма, а при влизането си в парламента излязъл от управата ѝ.\r\n\tМеждувременно сегашният областен управител на Кюстендил Виктор Янев, който е трети в листата на ГЕРБ за региона, каза пред БНР, че е подготвил декларация, с която отказва да става депутат. При това положение народен представител ще бъде заместник-областният управител Радослава Чеканска, която е от Дупница и е съгражданка на Ивайло Константинов.", "date": "2017.12.20", "title": "Депутат от ГЕРБ напусна НС след месеци \"насила\" в парламента"}
{"url": "http://www.mediapool.bg/bolnitsa-dade-edinstvenata-si-lineika-pod-naem-na-taksimetrova-kompaniya-news273291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинствената линейка на болницата в Разград е отдадена под наем на таксиметрова фирма, а поне още един специализиран автомобил е продаден от предишното ръководство на лечебното заведение. Това обяви новият изпълнителен директор на болницата д-р Гечо Жеков, цитиран от БНР. По думите му, 15 лева струва в момента превоза на пациент в двора на болницата, а извън лечебното заведение се ползват срещу заплащане линейки от Спешния център.\r\n\t\"Линейките са дадени на фирма за таксита. Едната е продадена, а другата е дадена под наем. Тоест, ние нямаме линейка. Когато имаме нужда, се обаждаме на тях и те ни начисляват 15 лева. Аз не знам в България да има друга болница, която да си е дала линейката под наем за такси\", коментира д-р Жеков.\r\n\tОт документацията става ясно, че договорът за наем на болничната линейка е сключен на 1 юни 2015 г. за срок от 18 месеца, който при липса на възражение на страните става за неопределено време. Съгласно клаузите на документа, болницата наемодател получава по 100 лв. на месец от таксиметровата фирма наемател, която пък се задължава да ползва специализирания автомобил по предназначение за превоз на болнични пациенти.\r\n\tПонастоящем линейката - такси стои паркирана в двора на лечебното заведение.", "date": "2017.12.20", "title": "Болница даде единствената си линейка под наем на таксиметрова компания"}
{"url": "http://www.mediapool.bg/zapor-ostavi-bez-zaplati-po-koleda-600-obshtinski-sluzhiteli-v-kyustendil-news273292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщина Кюстендил е със запорирани сметки от вторник следобед., че до това се стига заради дело за неизплатени около половин милион лева на фирма, извършила възстановителни работи след наводнение от 2009г.\r\n\tТова налага спиране на всички плащания, като общината може да се разполага само с парите по европроекти, поясни зам.-кметът по финансите Надя Каратова, цитирана от БНР.\r\n\tОколо 600 служители и работещи в общинските звена остават без заплата точно в навечерието на Коледните и Новогодишните празници. Всички постъпления по местни данъци и такси постъпват не по сметките на общината, а в банката по силата на изпълнителното производство.\r\n\tКметът Петър Паунов отказа коментари, но изрази надежда, че фирмата, на която според съдебното решение общината дължи шестцифрена сума, ще прояви отговорност и съвет.\r\n\tСтроителното предприятие осъди общината за около 320 хиляди лева за дейности по възстановяване щетите от придошлата р. Елешница при с. Сажданик през ноември 2009 г., както и около 170 хил. лева от лихви.\n\n\r\n\tОт общината коментират, че това решение е правен прецедент, защото фирмата е извършила дейности по обекта, които не са и възлагани.", "date": "2017.12.20", "title": "Запор остави без заплати по Коледа 600 общински служители в Кюстендил"}
{"url": "http://www.mediapool.bg/shofyor-na-dzhip-ubi-10-godishno-dete-v-plovdivsko-selo-news273293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШофьор на джип е убил дете в сряда сутринта в ромската махала в пловдивското село Първенец.\r\n\t10-годишното момиче е било с майка си, когато джипът връхлетял върху тях. Детето е загинало на място. Майката е в шок, казаха от центъра за спешна медицинска помощ. 31-годишната жена е откарана в болница, за да се стабилизира.\r\n\tРоднини на пострадалото семейство са реагирали бурно след трагичния инцидент и са нанесли побой на шофьора на колата - 56-годишен мъж от Брестовица, съобщи БНР. В момента на мястото са екипи на първо районно управление, специалните полицейски сили и пътни полицаи.\r\n\tНапрежението е овладяно, като е установен един от участниците в побоя.", "date": "2017.12.20", "title": "Шофьор на джип уби 10-годишно дете в пловдивско село"}
{"url": "http://www.mediapool.bg/iran-otreche-da-dostavya-orazhiya-na-buntovnitsite-v-yemen-news273294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран категорично отрича обвиненията на САЩ и Саудитска Арабия, че доставя оръжия на бунтовниците хуси в Йемен, заяви говорителят на иранското външно министерство Бахрам Гасеми, цитиран от агенция ИСНА, съобщи Франс прес.\r\n\t\"Нямаме никакви оръжейни отношения с Йемен. Отхвърляме обвинението, че Иран доставя оръжия на различни групировки (в Близкия изток) и категорично го отричаме\", каза Гасеми.\r\n\tВчера Саудитска Арабия обяви, че за втори път от два месеца е прехванала над Рияд балистична ракета, изстреляна от йеменските бунтовници хуси и нарече този обстрел \"ирано-хуситски\".\r\n\tВчера САЩ заявиха, че хусите \"са подкрепяни от доставки на усъвършенствани оръжия от Иран, които застрашават регионалната стабилност и удължават йеменския конфликт\".\r\n\tВ отговор на тези обвинения Гасеми заяви, че наложената от Саудитска Арабия и арабските й съюзници блокада на Йемен и без това прави невъзможна всякаква доставка на оръжия.\r\n\tАко Иран доставяше оръжия на хусите, той щеше да има \"смелостта да го обяви\", добави той.\n\n\r\n\tИран подкрепя политически хусите, но редовно отрича да им доставя оръжия.\r\n\t\"Оръжията, които йеменците притежават днес, са тези, които са били изоставени във военните бази на страната от предишните правителства\", заяви говорителят на иранското външно министерство.\r\n\tВодената от Саудитска Арабия коалиция, която воюва в Йемен срещу хусите, реши да остави основното пристанище Ходейда отворено за един месец за доставки на хуманитарна помощ, гориво и хранителни продукти въпреки изстреляната балистична ракета към Рияд, предаде Ройтерс.\r\n\tМиналия месец коалицията, която контролира въздушното пространство на Йемен и достъпа до пристанищата му, блокира всички входове към страната след подобно изстрелване на ракета към международното летище на Рияд.\r\n\tСаудитските власти казаха, че и двете ракети са били прехванати без да причинят жертви.", "date": "2017.12.20", "title": "Иран отрече да доставя оръжия  на бунтовниците  в Йемен"}
{"url": "http://www.mediapool.bg/nad-100-mlrd-rubli-sa-izgubili-ruski-firmi-ot-hakeri-prez-2017-g-news273295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2017 г. руските компании са изгубили от кибератаки близо 116 милиарда рубли, пише \"РБК\", като цитира данни на Националната агенция за финансови изследвания (НАФИ). Почти всяка пета фирма в Русия признава, че хакери са й нанесли щети. Бизнесът обаче все още подценява тази заплаха, посочват експерти.\r\n\tАтакуван е бил главно едрият бизнес в Русия - 62 на сто от запитаните. Използвани са били най-вече вируси, с каквито са били заразявани работните компютри на служителите с цел изнудване за пари (20 на сто), разбиване на електронна поща (12 на сто) и опити за проникване в сайта на компанията (10 на сто).\r\n\tФинансови щети са понесли 22 процента от жертвите на кибератаки в страната, в едрите компании - до 39 на сто. Средната стойност на загубите от киберзаплахи в големите предприятия е била над 850 хил. рубли, в микропредприятията - 30 хил. рубли.\r\n\tПочти всички запитани (99 на сто) знаят какво представляват информационните заплахи, но руските бизнесмени все още подценяват последиците - 60 на сто смятат, че рисковете за техния бизнес са минимални.\r\n\tСпоред оценка на Станислав Кузнецов от управата на руската банка Сбербанк годишните щети от киберпрестъпността за цялата икономика на Русия са 600 до 650 милиарда рубли, а в световен мащаб - 1 трилион долара.\r\n\tПо думите на Антон Фишман, висш служител от фирмата \"Груп-Ай Би\", руските компании харчат за дигитална сигурност средно 4 до 8 на сто от бюджета си за информационни технологии, което е недостатъчно.\n\n\r\n\tВестникът припомня няколко от големите глобални инциденти в сферата на информационната сигурност през 2017 г. През май вирусът изнудвач WannaCry, който криптира файлове и иска откуп за разкодирането им, атакува компютри в над 150 страни.\r\n\tВ Русия пострадаха системите на мобилни оператори, вътрешното министерство и ред други ведомства. В края на юни друг криптиращ вирус - Petya, нападна електронни системи в редица европейски страни, Русия и САЩ.", "date": "2017.12.20", "title": "Над 100 млрд. рубли  са изгубили руски фирми от хакери  през 2017 г."}
{"url": "http://www.mediapool.bg/v-zasilkata-kam-meka-diktatura-mozhe-da-minem-i-otvad-news273323.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеката диктатура е полу-демокрация. Този режим представлява изключителен теоретичен, а у нас вече и практически интерес. Демокрацията е модел, в който управляващите се съобразяват с волята на народа, но при едно много важно условие: че съществуват закони, права и свободи, които позволяват на хората свободно да формират тази воля.\r\n\tМеката диктатура се налага тогава, когато властта овладее всички инструменти за формиране на народната воля с изключение на изборите.\r\n\tТези инструменти включват:\r\n\tКогато властта овладее или обезсмисли и изборите, диктатурата става твърда.\r\n\tПри меката диктатура \"формирането на народната воля\" става не с преки забрани и изпращане в трудови лагери, а по заобиколен път. Чрез подмяна, сплашване, инфилтриране на ръководството на организации, прекупуване, лишаване от ресурси, кооптиране, фалшифициране на опозицията. Ключова за реализацията на тази схема е липсата на независима съдебна власт и регулатори.\r\n\tТя става със създаването на политически формации, които са уж опозиционни, а всъщност целят единствено да отнемат гласове от възможната опозиция и след това да подкрепят властта. Такива формации у нас са много: \"България без цензура\", \"Воля\", \"Атака\"…\r\n\tОсновното за тях е радикалното опозиционно говорене преди избори и \"нормализацията\" и подкрепата за управлението след тях. \"Патриотичният\" спектър е естественото котило на подобни формации.\r\n\tТо се реализира с данъчни и прокурорски проверки или със запор на имоти. Подготовката му минава през цялостно очерняне в проправителствените медии, придружено с подкрепящи изказвания на политици срещу приватизацията, НПО-тата и пр.\r\n\tНай-добре е да се навърже гигантска конспирация, при която НПО-тата и опозицията чрез приватизацията и Сорос искат да унищожат нацията. Хитлер успял да събере такава световна конспирация само в една книга.\r\n\tПроправителствените медии у нас издават многотомници с набелязаните лица.\r\n\tИнфилтрирането се получава, когато член на една партия е номинално неин представител, а е лично лоялен повече на министър-председателя от друга партия, защото, да речем, му бил приятел. Приятелството може да бъде сменено и с друга, не толкова благородна мотивация.\r\n\tТо се получава, когато уж тръгваш да уволняваш Бойко Борисов, а после действаш като негово момче за поръчки.\r\n\tВ Русия на НПО-тата им е забранено чуждестранно финансиране. Орбан и Сидеров харесват това. По-общият аргумент е, че НПО-тата \"не бива да се занимават с политическа дейност\". Като във всяка манипулация в него има и зрънце истина, а именно, че НПО-тата не могат да участват в избори чрез издигане на кандидати за управляващи органи. Но този аргумент става репресивен, когато се разшири прекомерно, за да забрани на НПО-тата да говорят по политически теми, да изразяват позиции, да излизат с доклади и всички други неща, които те правят в една демокрация.\r\n\tНай-общо казано, опонентите на демокрацията искат НПО-тата да спрат да говорят и да оставят това на \"професионалните политици\". Наскоро тази дълбоко неконституционна мисъл беше споделена у нас от бивш конституционен съдия. (Милостив е Господ, че все още пази Конституцията от нейните пазачи!).\r\n\tСлед като се ограничат ресурсите на гражданския сектор и като му се забрани да се меси в политиката, следващата стъпка е лишаването на извънпарламентарните партии от финансиране чрез спиране на субсидията и тормоз на потенциалните им частни донори.\r\n\tТази технология се реализира, когато основните парламентарни партии се дърлят за това на коя лидерът е по-корумпиран, а са съгласни по всички съдържателни политически въпроси: КТБ, антикорупционна и съдебна реформа, \"Белене\", ревизия на приватизацията, некупуване на нови самолети, санкциите срещу Русия и т.н.\r\n\tИма ли меката диктатура нужда от фюрер? Всяка концентрация на власт води и до естествена персонификация и превъзнасяне на \"изключителните\" качества на определен лидер, дори когато такива отсъстват.\r\n\tМеката диктатура се характеризира с опортюнизма на цяла група заинтересовани играчи да направят \"своя\" кандидат едноличен лидер и така да се разправят с конкуренцията. Ако тези играчи имат медийна империя, тя се \"лепва\" за водача и започва да го славослови до Бога. Останалите политици не стават за чеп за зеле, а той е поне канелка. А всъщност е нещо много по-голямо. И т.н.\r\n\tХитлер идва на власт, без да има мнозинство, с аргумента, че \"така са ги подредили хората\" и понеже правителство е необходимо, неговото е единственото възможно. Той идва на власт и с подкрепата на големия бизнес, който вижда в негово лице някакво решение срещу нестабилността и заплахата от комунистите.\r\n\tТочно този опортюнизъм е характерен за всеки хибриден режим, за всеки преход от демокрация към нещо друго. Чрез взаимодействие и надхитряне между потенциален лидер и неговия антураж ерозира разделението на властите, а с това си отива и демокрацията.\r\n\tНе е задължително този преход да завърши с твърда, тоталитарна диктатура или с авторитарен режим като в съвременна Русия. Възможно е меката диктатура да е устойчиво състояние, при което играта между лидер и антураж продължава безсрочно. Лидерът поглежда в огледалото и вижда в него много лица. Или пък едно и също.\r\n\tА лицето е убедено и има основания да мисли, че то дърпа конците.\r\n\tМеката диктатура има като цяло демократична идеология. Тя намигва на фашизма, но се крепи на избори и манипулация на общественото мнение. Защо да забраняваш изборите, ако можеш да контролираш резултата им? Защо да не се съобразяваш с народната воля, когато ти казваш на народа какво да воли чрез медии, партии, движения и т.н.?\r\n\tПример: хората смятат (с основание), че в управлението е имало и има несправедливости. Властта фокусира недоволството върху приватизацията от преди 20 години. Това е удобно, защото отговорни за този период са други.\r\n\tНахъсват се медиите, започва лов на приватизатори. Идва Кристалната нощ и стъклата на офисите им са изпочупени. Може да гледате на това като на демократичен народен гняв. Може да гледате на него и като на преход към диктатура, защото става дума за извънсъдебни, политически методи за разправа с опонентите.\r\n\tВ този смисъл меката диктатура няма нужда от автократична или тоталитарна идеология. Тя може да се реализира и с ресурса на демокрацията в нейната \"корумпирана\" по Аристотел форма – охлокрацията или властта на тълпата.\r\n\tИграта тук е по-сложна и се крепи на съюзничество между демократични и антидемократични елементи. Създават се коалиции с не-точно-демократи, които обаче \"като цяло\" и \"все пак\" са демократични. Границата при този синтез – който може да е \"консервативен\", \"патриотичен\", \"австрийски\" или \"унгарски\" – е много тънка.\r\n\tНаклонът е хлъзгав, като между \"нормално\" демократичното и \"ненормалното\" непрекъснато се случват приплъзвания. Затова помагат и някои стандартни демократични самозаблуди от рода на следните:\r\n\tДругото име на меката диктатура е системно захванатата държава. Контролът над медии, независими регулатори и съдебна власт е механизмът за корумпирано овладяване на значим обществен ресурс, както в казуса КТБ.\r\n\tМеката диктатура се характеризира с опитите на определени икономически кръгове да добият привилегирован, ексклузивен, почти монополен статут в държавата.\r\n\tПреходът от мека към твърда диктатура се случва, когато лидерът се разправи с икономическите субекти зад себе си и напълно ги подчини. Както Путин направи това, започвайки с Ходорковски. При меката диктатура играта на политическото водачество е различна – то по-скоро е балансьор и като такъв може да се съюзи с един, за да унищожи друг.\r\n\tТака или иначе, при меката диктатура все още няма пълен диктат върху икономиката и определени незаети от нея ниши може да останат както в индустрията, така и в медиите. Колкото повече те се свиват, толкова опасността от твърда диктатура нараства.\r\n\tМеката диктатура е секси и се харесва от хората. Тя няма грозното лице на фашизма и се гнуси от него. Същевременно обаче тя задоволява фантазмите за силна власт и твърда ръка и затова се реализира обикновено чрез генерали или генералоподобни.\r\n\tНякои от утопиите на демократите подпомагат меката диктатура. Например утопията, че обществото може да мине напълно без власт и авторитет, като се самоуправлява пряко – чрез референдуми, граждански форуми или фейсбук. На фона на такива абсурдни идеали, меката диктатура блести с ефективност.\r\n\tПоради мимикрията си меката диктатура поставя трудни дилеми пред своите опоненти. Тези, които се тревожат от ясните негативни тенденции, могат да бъдат нападнати като \"алармисти\" и да бъдат неутрализирани с твърдения, че всичко е просто неизбежен и необходим театър, че демокрацията е точно такава игра и демагогия, че народът иска подобни мерки. Тези пък, които виждат меката диктатура като полу-демокрация, могат да бъдат обвинени, че \"нормализират\" фашизма, комунизма и т.н.\r\n\tТака меката диктатура всъщност разбива своята опозиция.\r\n\tКакво става, когато либералните демокрации останат без демократи и либерали? Това е въпросът, който поставя съвременна Източна Европа. Този въпрос е изключително остър в Унгария и Полша, а все повече се възпалява и у нас. Разделението на властите може още и да съществува на книга, но конците на всички да се дърпат от едно място.\r\n\tСъдебната власт може да е независима формално, но да намига с едно око на определени, близки до властта хора, за които непрестанно да се пишат оправдателни актове (като \"обвинителния\" акт за КТБ).\r\n\tМеката диктатура е посоката, в която Източна Европа се е запътила. Някои почти са стигнали, други са по-предпазливи. Ние бяхме от по-предпазливите, но напоследък се затичахме, зер да не останем по-назад. А като свърши заветното председателство на Съвета на ЕС, или пък ако – не дай, Боже – вече няма какво да се председателства, можем и да хукнем да бягаме.\r\n\tИ дори може да подминем меката диктатура.", "date": "2017.12.20", "title": "В засилката към мека диктатура може да минем и отвъд"}
{"url": "http://www.mediapool.bg/sofiya-veche-ima-novo-prostranstvo-za-savremenno-izkustvo-news273296.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tОт снощи София разполага с ново пространство за съвременно изкуство – галерия “Структура”. Разположено в сърцето на града (до Централна поща), едно неочаквано архитектурно съкровище от 1936 г. е внимателно възстановено, за да бъде върнато на хората под формата на модерно място.\r\n\t \r\n\tОтношението към традицията, съчетано с усет към новото, ще превърнат локацията в притегателен център за всички, които искат да усетят съвременните пулсации на времето.\r\n\t \r\n\tРъководена от изкуствоведа и куратор д-р Мария Василева, галерия “Структура” ще представя най-новото от областта на визуалните изкуства.\n\n\r\n\t \r\n\tПървата изложба в новата галерия е под мотото “Форми на съвместно съществуване”. Тя е разговор за личното и общото, за близкото и далечното и за онази толкова естествена, но и толкова непостижима съвместимост, която определя съществуването ни във всеки един момент.\r\n\t \r\n\tКакво се случва след големите утопии на мултикултурализма? Повлия ли провалът им върху персоналното ни усещане за света? Невинността е изгубена, детронирана от цинизма. Мегапроектът се превърна в мулти култи фешън лейбъл, който само декорира всекидневието ни с екзотика.\r\n\t \r\n\tЗад паравана на разнообразието е скрита невъзможността за общо живеене. То става все по-трудно дори в рамките на една държава, един град, един дом. Социалните и политическите проблеми неизменно се преплитат с измеренията на личното. Индивидуалните неуспехи и травми се препокриват, но и разминават с обществените правила и с политическите амбиции.\r\n\t \r\n\tИзкуството също търси своя образ – между социалното и идеалистичното, между документа и чистия творчески нагон, между критиката и утехата.\r\n\t \r\n\tИзложбата се занимава с радостите и тревогите на съвременния човек: от скритите аспекти на майчинството в рисунките на Севда Шкутова и Боряна Росса до мрачната космическа утопия в живописта на Красимир Терзиев. Изследването преминава през изхвърлените на боклука персоналии в асамблажа на Светлана Мирчева, “портретите” на взаимно отблъскващи се обекти в снимките на Гаини Нурсапина, опита за опознаване на себе си или идентифициране с другия в работите на Викенти Комитски, Оливия Михалтиану, Михаил Новаков и Стефка Георгиева. Оръжията като съвършен господар в естетизираните фотоси на Валентин Стефанов или като “невинна” детска играчка в рисунките на Нина Ковачева преливат в активна форма на насилие във видео пърформанса на Марияна Василева.\r\n\t \r\n\tМакар и без звук, крясък се чува от рисунката на Надежда Олег Ляхова, триптиха на HR-Stamenov и розовото неоново послание “I Am Safe” на Калин Серапионов, станало популярно през последните години на тероризъм и интернет доминанта. Конкретна историческа съпоставка служи за изходна точка в произведението на Марсел Оденбах – днешни мигранти наблюдават крушението на европейските колонизатори, пресъздадено в картината на Жерико “Салът на Медуза”. Борис Делчев работи директно с историята и нейните артефакти. Бора Петкова търси себе си в анонимността на големия град, а Игор Ешкиня дава лице на анонимния обект. Това, което не можем да видим, трябва да прозрем – в черните скулптури на Бистра Льошевалие или през плътно спуснатия бретон в живописта на Станимир Генов.", "date": "2017.12.20", "title": "София вече има ново пространство за съвременно изкуство"}
{"url": "http://www.mediapool.bg/lekarite-ot-telk-shte-mogat-da-rabotyat-i-drugade-news273297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтпада забраната лекарите от ТЕЛК и НЕЛК да могат да работят и на други места, решиха депутатите в сряда като приеха на първо четене предложени от Обединените патриоти промени в Закона за здравето. За медиците в експертните лекарски комисии в момента съществува забрана да упражняват дейности, които подлежат на техен контрол и да извършват консултативна дейност, свързана с вида и степента на увреждане. \r\n\tОсвен това с промените в закона се позволява при извършване на медицинската експертиза в съставите на ТЕЛК и НЕЛК да участват и лекари, които извършват лечебна и диагностична дейност. Ограничения се предвиждат единствено за участие в състава на комисиите на медици, които са свързани с конкретно освидетелствано лице. В тези случаи те ще са длъжни да си направят отвод от участие в конкретното заседание на съответната комисия.\r\n\tС предложения законопроект се цели да се създадат условия за преодоляване липсата на специалисти, желаещи да работят в системата на медицинската експертиза, като ще се даде възможност да се привличат и квалифицирани специалисти, които извършват лечебна и диагностична дейност, пише в мотивите на вносителя.\r\n\tПриемането на нормативните промени ще допринесе също за създаване на възможност за попълване съставите на ТЕЛК с достатъчно и квалифицирани кадри, което от своя страна ще съкрати сроковете на тяхната работа и ще подобри значително достъпа на пациентите до органите на медицинската експертиза, се посочва в аргументите.\r\n\tСъс законопроекта се предлага и да отпадне изискването в специализираните състави на НЕЛК задължително да се включва лекар, представител на НОИ. Целта е да се избегне дублирането на дейността на тези експерти. \n\n\r\n\tПредседателят на социалната комисия Хасан Адемов (ДПС) поиска да се уточни на какви договори ще бъдат назначавани лекарите в комисиите.\r\n\tОт БСП се застъпиха експерти на НОИ да участват в телковете и в НЕЛК, когато се взема решение за пенсиониране по инвалидност.", "date": "2017.12.20", "title": "Лекарите от ТЕЛК ще могат да работят и другаде"}
{"url": "http://www.mediapool.bg/sadat-na-es-uber-e-transportna-usluga-koyato-podlezhi-na-darzhavna-regulatsiya-news273298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредоставяната от Юбър (Uber) услуга по свързване с непрофесионални шофьори спада към услугите в областта на транспорта, което означава, че тя подлежи на държавна регулация също като таксиметровите превозвачи, реши Съдът на ЕС.\r\n\t \r\n\tUber, която позволява на пътниците да си поръчват пътуване чрез приложение на смартфоните си, промени таксиметровата индустрия след стартирането си през 2011 г. и сега работи в повече от 600 града в целия свят.\r\n\t \r\n\tВ последната от поредицата си съдебни битки Uber твърди, че това е просто цифрово приложение, което действа като посредник между шофьори и клиенти, които търсят превоз и че затова услугата трябва да бъде съобразена само с по-леките правила на ЕС за онлайн услугите. Решението на висшата съдебна инстанция в ЕС обаче отхвърля този аргумент.\r\n\t \n\n\r\n\tПрез 2014 г. професионална организация на таксиметровите шофьори в град Барселона (Испания), предявява пред Търговски съд номер 3 иск за установяване, че дейността на Юбър системс Спейн (Uber Systems Spain), дружество, свързано с Юбър текнолъджис (Uber Technologies Inc.), (наричани по-нататък заедно \"Юбър\") представлява заблуждаваща търговска практика и нелоялна конкуренция. Всъщност нито Юбър системс Спейн, нито непрофесионалните шофьори на съответните превозни средства притежават лицензите и разрешенията, предвидени в Наредбата за таксиметровите услуги на агломерация Барселона.\r\n\t \r\n\tСъдът смята, че за да се прецени дали дейността на Юбър може да бъде окачествена като нелоялна търговска практика и като нарушаваща испанските правила за конкуренцията, е необходимо да се установи дали тя трябва предварително да разполага с административно разрешение. За целта според този съд е необходимо да се определи дали предоставяните от това дружество услуги трябва да се разглеждат като транспортни услуги, като услуги на информационното общество или като комбинация между тези два вида услуги.\r\n\t \r\n\tВсъщност от правната квалификация, която ще бъде възприета, зависи дали то може да бъде задължено да разполага предварително с административно разрешение. По-специално, ако предоставяната от Юбър услуга се обхваща от Директивата относно услугите на вътрешния пазар или от Директивата за електронната търговия, дейността на Юбър не би могла да се счита за нелоялна търговска практика.\r\n\t \r\n\tС решението си с днешна дата Съдът приема, че посредническа услуга като разглежданата, с предмет свързването срещу заплащане, посредством приложение за смартфон на непрофесионални шофьори, използващи собствените си превозни средства, с лица, желаещи да ползват градски превоз, трябва да се смята за неразривно свързана с транспортна услуга и следователно да се квалифицира като \"услуга в областта на транспорта\" по смисъла правото на Съюза. Поради това такава услуга трябва да бъде изключена от приложното поле на свободното предоставяне на услуги изобщо и от това на Директивата за електронната търговия.\r\n\t \r\n\tСледователно, според действащото към момента право на Съюза, държавите членки са тези, които трябва, при спазване на общите правила на ДФЕС, да уредят условията за предоставяне на такива услуги.\r\n\t \r\n\tСъдът приема най-напред, че предоставяната от Юбър услуга не се свежда до посредническа услуга, състояща се в свързване посредством приложение за смартфон на непрофесионален шофьор, използващ собственото си превозно средство, с лице, желаещо да ползва градски превоз. Всъщност в тази ситуация лицето, предоставящо тази посредническа услуга, същевременно предлага услуги по градски превоз, до които предоставя достъп по-специално чрез ИТ инструменти и чието общо функциониране организира в полза на лицата, желаещи да се ползват от това предлагане, за да бъдат превозени в рамките на населено място. В това отношение Съдът отбелязва, че предоставеното от Юбър приложение е необходимо както на шофьорите, така и на лицата, желаещи да ползват градски превоз. Той подчертава също така, че Юбър освен това упражнява решаващо влияние върху условията на предоставяне на услугата от шофьорите.\r\n\t \r\n\tЕто защо Съдът смята, че тази посредническа услуга трябва да се разглежда като неразделна част от една обща услуга, чийто главен компонент е транспортна услуга, и следователно да се квалифицира не като \"услуга на информационното общество\", а като \"услуга в областта на транспорта\".\r\n\t \r\n\tСъдът посочва, че поради това Директивата за електронната търговия не се прилага за такава услуга и че последната е също така изключена от приложното поле на Директивата относно услугите на вътрешния пазар. По същата причина въпросната услуга се обхваща не от свободното предоставяне на услуги изобщо, а от общата транспортна политика. За услугите по индивидуален градски превоз, както и за неразривно свързаните с тях услуги, каквато е предоставяната от Юбър посредническа услуга, обаче не са приети правила, основаващи се на тази политика.", "date": "2017.12.20", "title": "Съдът на ЕС: Uber е транспортна услуга, която подлежи на държавна регулация"}
{"url": "http://www.mediapool.bg/komisiyata-za-regulirane-na-saobshteniyata-e-s-nov-shef-news273300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа последното си заседание преди Коледа правителството реши да смени шефа на един от държавните регулатори - Комисията за регулиране на съобщенията (КРС). Тя ще се ръководи от Росен Желязков, който в момента е председател на държавната агенция \"Електронно управление\". Той ще заеме поста от 15 януари, когато изтича вторият мандат на настоящия шеф на КРС Веселин Божков, съобщиха от правителствената пресслужба. Божков е начело на комисията от 2007 г.\r\n\tПо закон мандатът на председателя на КРС е 5-годишен, като постът не може да се заема за повече от два мандата.\r\n\tКРС регулира пазара на мобилни и пощенски услуги, радиочестотния спектър, радиосъоръженията, както и предоставянето на услугата електронен подпис. Новият ѝ председател Росен Желязков започна кариерата си в публичния сектор в Столична община по времето, когато кмет е Стефан Софиянски. Тогава той беше главен секретар. Остана на поста и когато кмет стана Бойко Борисов. След като Борисов оглави правителството през 2009 г., Желязков беше назначен за главен секретар на Министерския съвет.\r\n\tВисшият администратор можеше да остане незабелязан от публиката, ако през 2013 г. не бе гръмнала аферата с бюлетините в Костинброд, която според първоначалните твърдения на прокуратурата е била програмиран опит за манипулация на предсрочните парламентарни избори. Желязков се оказа единственият обвиняем по случая, защото като главен секретар на Министерския съвет не е упражнил контрол върху бюлетините. Впоследствие .\r\n\tСлед като Борисов за втори път стана министър-председател през ноември 2014 г., назначи Желязков в политическия си кабинет като съветник по въпросите на държавната администрация и електронното управление, организацията и координацията между компетентните органи на изпълнителната власт. Желязков участва и в стратегическото планиране и разработване на политиките в областта на държавната администрация и електронното управление, осъществява координация на дейностите и мерките за въвеждане и развитие на електронно управление.\r\n\tТака през септември 2016 г. Росен Желязков . Агенцията координира всички проекти за софтуер, хардуер, регистри и други системи на държавните ведомства с цел реално работещо електронно управление.\r\n\tПреди да оглави агенцията \"Електронно управление\" Желязков беше единствена номинация на ГЕРБ за председател на Комисията за защита на конкуренцията по време на второто правителство на Борисов. Той обаче с аргумента, че не иска да участва в \"състезание със себе си\" и след като .", "date": "2017.12.20", "title": "Комисията за регулиране на съобщенията е с нов шеф"}
{"url": "http://www.mediapool.bg/makron-praznuva-40-iya-si-rozhden-den-s-narasnala-populyarnost-i-mezhdunaroden-avtoritet-news273302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед устремното начало на мандата си френският президент Еманюел Макрон ще празнува утре 40-ия си рожден ден, окуражен от видимо по-голямата подкрепа в допитванията и от укрепналите си международни позиции.\r\n\t \r\n\tСедем месеца след мълниеносното си възход до Елисейския дворец най-младият държавен глава на Франция от Наполеон има пълно право да празнува влизането си в клуба на четиридесетгодишните лидери.\r\n\t \r\n\tОгласено вчера допитване на института \"Одокса\" потвърждава стремителното нарастване на популярността му: 54 процента от анкетираните французи смятат, че Еманюел Макрон е \"добър президент\", при 46 процента на обратното мнение, което е внушителен скок от 9 пункта в одобрението в сравнение с предишния сондаж месец по-рано.\r\n\t \r\n\tИнститутът описва това като \"необичайно завръщане\" и говори за \"подвига\" на \"първия президент, възвърнал популярността си след категоричен спад в рейтинга\" в края на лятото.\r\n\t \r\n\t\"Той си върна преобладаващото доверие, което не се е случвало никога преди, обичайно тръгнеш ли надолу, накрая отпадаш\", казва политологът Паскал Перино.\r\n\t \n\n\r\n\tВ началото президентското управление на Макрон, избран през май, след като създаде от нищото своето центристко движение \"Напред!\", бе следено с известен скептицизъм от французите.\r\n\t \r\n\tОттогава обаче бившият инвестиционен банкер успя да прокара почти без сътресения амбициозния си дневен ред за икономически реформи, като същевременно се грижи за авторитета си на държавен глава.Откровен и непринуден\r\n\tВ национален план \"хората признават, че той изпълнява своите ангажименти, прави това, което каза по време на кампанията си\", отбелязва Клое Морен, специалистка в областта на социологическите проучвания към фондация \"Жан Жорес\".\r\n\t \r\n\tВ международен аспект, независимо дали става въпрос за Европа, за климата или за Близкия изток, младият президент излезе с множество инициативи, запълвайки вакуума, оставен от други лидери като Доналд Тръмп или Ангела Меркел.\r\n\t \r\n\t\"Французите отново заобичват Франция, върнала се на първия ред в международната политика\", подчертава Паскал Перино.\r\n\t \r\n\tКолкото до младата си възраст, която той не престава да изтъква, Макрон \"я превръща в коз, яхнал вълната на предимствата на младостта си, залагайки на понятия като иновация, динамичност или обновление, пораждащи асоциации за пролетта след един мъртъв сезон\", отбелязва езиковедът професор Жулиен Лонги.\r\n\t \r\n\tВписвайки се в глобална тенденция, изпратила на върха на управлението Матео Ренци в Италия, Джъстин Трюдо в Канада или съвсем наскоро Себастиан Курц в Австрия, Еманюел Макрон иска \"да бъде един от водачите на това ново поколение лидери\", както заяви наскоро пред сп. \"Тайм\".\r\n\t \r\n\tТой използва младостта си също, за да разговаря с младите хора с необичайна откровеност, от позицията на един от тях.\r\n\t \r\n\tМакрон демонстрира това в началото на ноември в речта си \"към африканската младеж\", която произнесе пред 800 студенти в Уагадугу. Тогава той каза: \"И аз като вас съм от поколение, което не познава колонизирана Африка\".Поколението на новото хилядолетие\r\n\tМладостта му пролича и когато в Гвиана разпозна мирис на канабис и възкликна: \"Деца, тук се пушат не само цигари. Носът ми още работи\".\r\n\t \r\n\tСпоред социолога Реми Удгири този ръководител, който позира за официална снимка с два смартфона и работи \"в режим проект\" като в стартъп-компания, носи всички черти на човек на новото хилядолетие - поколението, родено между 1980 и 2000 г.\r\n\t \r\n\t\"В същото време\" обаче, ако използваме един от емблематичните му изрази, Еманюел Макрон си служи с \"един изтънчен, дори остарял език, включващ латински изрази и подхождащ повече на по-възрастни хора, което го прави да изглежда едновременно млад и зрял\", така че \"да не попадне в графата на неопитните\", подчертава Жулиен Лонги. Той отбелязва, че съпругата на Макрон, Брижит, която е по-възрастна, \"допринася за поддържането на това впечатление за зрялост\".\r\n\t \r\n\tЕманюел Макрон впрочем призна, че не споделя \"непременно вкусовете на своето поколение\". Той каза след кончината на Джони Холидей, че обича песните на звездата, и засвидетелства вдъхновено почитта си към писателя Жан д'Омерсон, починал на 92 години.\r\n\t \r\n\tМежду другото допитванията показват, че Макрон е най-популярен сред хората на възраст над 65 години.", "date": "2017.12.20", "title": "Макрон празнува 40-ия си рожден ден с нараснала популярност и международен авторитет"}
{"url": "http://www.mediapool.bg/senatat-na-sasht-odobri-danachnata-reforma-i-ya-varna-v-kamarata-na-predstavitelite-news273303.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСенатът на САЩ, контролиран от републиканците, одобри най-всеобхватната данъчна реформа от над три десетилетия и я изпрати в Камарата на представителите за окончателно одобрение по-късно в сряда, предаде Асошиейтед прес.\r\n\t \r\n\tСенатът прие законопроекта с 51 срещу 48 гласа през изминалата нощ, като всички републиканци гласуваха \"за\" и всички демократи гласуваха \"против\". Камарата на представителите гласува законопроекта по-рано вчера, но се наложи Сенатът да внесе дребни корекции, за да приведе текста в съответствие с бюджетните си правила.\r\n\t \r\n\tПротестиращи, които скандираха \"убийте законопроекта, не нас\", прекъснаха вота в Сената.\r\n\t \r\n\tПосетители в галерията започнаха да скандират малко след началото на гласуването и вицепрезидентът Майк Пенс, който го ръководеше, трябваше да спре и многократно да прикани квесторите да възстановят реда. Заради очакваните протести по време на гласуването имаше засилено присъствие на полицията на Капитолия пред сградата.\n\n\r\n\t \r\n\tДемонстранти прекъснаха дебатите в Камарата на представителите по законопроекта по-рано вчера.", "date": "2017.12.20", "title": "Сенатът на САЩ одобри данъчната реформа и я върна в Камарата на представителите"}
{"url": "http://www.mediapool.bg/donald-tramp-shte-poseti-velikobritaniya-prez-fevruari-news273308.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп планира да посети Великобритания през февруари за откриването на новото посолство на САЩ в Лондон, но няма да се среща с кралица Елизабет Втора, пише в. \"Дейли мейл\", цитиран от Ройтерс.\r\n\t \r\n\tПланираната визита на Тръмп във Великобритания предизвика спорове, откакто премиерът Тереза Мей го покани на държавно посещение, което включва пищни церемонии и събития под ръководството на кралицата.\r\n\t \r\n\tБлизо 2 милиона души са се подписали под призив президента на САЩ да не бъде канен, защото това \"ще постави в неловко положение\" кралицата. Очаква се той да бъде посрещнат с протести, отбелязва Ройтерс.\r\n\t \r\n\t\"Дейли мейл\" се позовава на източник от британския парламент, според когото Тръмп казал на Мей вчера в телефонен разговор, че планира работно посещение във Великобритания в края на февруари, за да открие новото посолство на стойност един милиард долара край река Темза.\r\n\t \r\n\tГоворител на британския премиер отказа да коментира новината, но заяви, че официалната позиция за държавната визита на американския президент остава непроменена. Отправена е покана, но не са уточнени дати.\r\n\t \n\n\r\n\tПървоначално Мей покани Тръмп да посети Великобритания до края на тази година.", "date": "2017.12.20", "title": "Доналд Тръмп ще посети Великобритания през февруари"}
{"url": "http://www.mediapool.bg/tazi-preotkrita-gordost---da-si-ispanets-v-katalunya-news273309.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе бил гласувал никога досега, нито участвал в демонстрации. Нещата обаче се променили за Франсиско Алфонсо, щом каталунските управници се опитали да го разделят от Испания, събуждайки у него и още мнозина в Каталуня гордостта, че са испанци.\r\n\t \r\n\t\"Преди си траехме, смятахме, че всичко това е несериозно. Но когато станаха тези неща, референдумът, обявяването на независимост, си дадохме сметка, че трябва да надигнем глас\", обяснява Франсиско, 37-годишен водопроводчик.\r\n\t \r\n\t\"Ако не бяхме излезли на демонстрация, отивахме право в джунглата. Щяха да ни отрежат от Испания, заводите щяха да си заминат, икономиката да се срути\", додава този жител на Санта Колома де Граменет в околностите на Барселона.\r\n\t \r\n\tГодини наред сепаратистите бяха на преден план в региона, организираха гигантски демонстрации. Знамената им висяха от балконите, вееха се дори над местните кметства.\r\n\tСлед забранения референдум за самоопределение от 1 октомври и провъзгласяването на независимост на 27-и същия месец обаче опонентите им също взеха да слагат по фасадите испански знамена и минаха в масово шествие през Барселона.\r\n\t \r\n\t\"Никога не бях държала испанско знаме у нас\", признава 63-годишната Мария Хосе Гонсалес, приятелка на Франсиско.\r\n\t \n\n\r\n\t\"След първата демонстрация за единна Испания на 8 октомври обаче реших да си намеря едно и да го закача. През първия ден се страхувах, но на втория се почувствах сякаш освободена\", казва тя.Партия \"без комплекси\"\r\n\tФрансиско, Мария Хосе и нейният мъж Хосе Антонио отишли на митинг, организиран от \"Сиудаданос\" - партия, привличаща повечето избиратели, настроени срещу отцепването на областта, в навечерието на регионалните избори на 21 декември.\r\n\t \r\n\tАнкетите предричат масово участие и силна мобилизация на несклонните към сепаратизъм.\r\n\tОснована през 2006 г. с идеята за борба срещу каталунския национализъм, \"Сиудаданос\" днес е единствената партия, оспорваща челните позиции на сепаратистките листи.\r\n\t \r\n\tСимпатизантите й гордо се закичват с партийното лого - сърце, образувано от три знамена: испанското, каталунското и европейското.\r\n\t \r\n\t\"Да гласуваш за \"Сиудаданос\" значи да гласуваш без увъртания, без комплекси - да гласуваш за единство\", заявява Инес Аримадас, която е водач на листата.\r\n\t \r\n\tРодом от Херес де ла Фронтера в южната област Андалусия, Аримадас говори безупречен каталунски и е омъжена за бивш депутат националист. Мнозина виждат в нея олицетворение на пъстрото каталунско общество.\r\n\t \r\n\t\"Тя ме представя най-добре\", обяснява 73-годишната Ана Мария Гонсалес, след като се снима с кандидатката, отбила се във Фигерас.\"Толкова пренебрежение\"\r\n\tАна Мария е родена в Севиля, но от 20 години живее в тази община от Северна Каталуня.\r\n\t\"Разбирах се добре с всички, но последните месеци не бяха леки\", споделя тя с насълзени очи.\r\n\t \r\n\tПрипомня си груби подмятания на нейни съграждани, които я упреквали, че не говори каталунски, \"или защото носела това\", показва тя значката на \"Сиудаданос\" на палтото си.\r\n\t \r\n\t\"И аз съм каталунка като тях - казва жената. - Работя тук, откакто се помня. Ние също сме градили всичко това. Досега си мълчахме, но вече ни втръсна от нападки и обиди.\"\r\n\t \r\n\tПенсионерката, а и други каталунци в последно време се чувстват изоставени, пренебрегнати от регионалното правителство на Карлес Пучдемон, хвърлило всичките си усилия, за да организира референдум, обявен за противоконституционен.\r\n\t \r\n\tГоворителят на правителството намекна, че хората, които не гласуват, не са граждани, а \"поданици\". Бивша председателка на каталунския парламент заръча на Аримадас да си ходи в Андалусия, а един писател нарече \"заселници\" местните жители, дошли от другаде.\r\n\t \r\n\t\"От толкова пренебрежение наистина боли\", заключава Ана Мария.\r\n\t \r\n\tВ центъра на Барселона седемнайсетгодишният Рикардо Брау казва, че го нарекли фашист, защото носел испанско знаме.\r\n\t \r\n\t\"Семейството ми е каталунско, аз съм каталунец, но заедно с това се чувствам испанец и се гордея с това. Писна ми да го крия\", добавя той.\r\n\t \r\n\tОще преди да свърши, го блъска някакъв минувач, на чийто бадж се чете лозунг за освобождаване на задържаните сепаратисти.\r\n\t \r\n\t \r\n\t\"Видяхте ли? Точно това ме вбесява. А после казват, че точно ние не сме били демократи!\"", "date": "2017.12.20", "title": "Тази преоткрита гордост - да си испанец в Каталуня"}
{"url": "http://www.mediapool.bg/skandal-okolo-polet-na-frenskiya-premier-s-chasten-samolet-news273310.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският премиер Едуар Филип заяви, че поема пълната отговорност за ползването на частен полет за 350 000 евро от Токио до Париж на връщане от официално посещение, в отговор на критики, че разхищава държавни средства, предаде Франс прес.\r\n\t \r\n\t\"Напълно разбирам изненадата и въпросите, които си задават французите, но поемам пълната отговорност за това решение\", каза Филип по радио Ер Те Ел.\r\n\t \r\n\tСнощи АФП съобщи, че канцеларията на премиера е наела частен полет за 350 000 евро, за да се прибере той по-бързо от Нова Каледония и да не ползва държавен самолет, който бил сметнат за твърде неудобен.\r\n\t \r\n\tВ нощта на 5 срещу 6 декември при техническа спирка в Токио на самолет А340 на френските ВВС, който го връщал с няколко министри и още около 60 души в Париж, премиерът и голяма част от пътниците се прехвърлили в друг А340 със седалки първа класа.\r\n\tТози самолет кацнал в Париж два часа преди държавния, който пристигнал почти празен.\r\n\t \r\n\tНовината предизвика остри реакции от някои представители на опозицията. Европейският депутат и бивш заместник-председател на крайнодесния Национален фронт Флориан Филипо написа в Туитър: \"350 000 евро, близо 300 минимални работни заплати профукани за полет Токио-Париж, за да се избегне \"твърде неудобно\" пътуване на премиера Едуар Филип. Човек си мисли, че сънува, обаче не - това е печалната и недопустима действителност!\"\r\n\t \n\n\r\n\tЕдуар Филип се аргументира, че е трябвало да се върне в Париж навреме за участие в Съвет по въпросите на отбраната и преди президентът Еманюел Макрон да е заминал за Алжир.\r\n\t \r\n\t\"Знаехме, че няма редовен пътнически полет в необходимия час, а трябваше да се върнем преди заминаването на президента в сряда сутринта\", се защити Филип.\r\n\t \r\n\tСпоред канцеларията на френския премиер по правило в отсъствието на президента той трябва да се намира в Париж, въпреки че има множество изключения, отбелязва АФП.", "date": "2017.12.20", "title": "Скандал около полет на френския премиер с частен самолет"}
{"url": "http://www.mediapool.bg/ek-predlozhi-lishavane-na-polsha-ot-glas-v-es-no-ostava-otkrita-za-razgovor-news273311.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения, предаде БТА от Брюксел.\r\n\t \r\n\tДосега чл. 7 от договора за ЕС никога не е бил прилаган. Този текст от договора бе приет, след като през 2000 г. в управляващата коалиция в Австрия влязоха крайнодесни сили. Заради липсата на подобен текст тогава, държавите от ЕС едностранно замразиха отношенията си с Виена за девет месеца.\r\n\t \r\n\tЗаместник-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно.\r\n\t \n\n\r\n\tПредложението по думите му се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт.\r\n\t\r\n\tТимерманс поясни, че в следващите три месеца ЕК може да оттегли предложението си, ако Варшава изпълни списък от мерки. Все още имаме надеждата, че можем да постигнем решение в интерес на поляците и на ЕС, добави той.\r\n\t \r\n\tЕК днес е приела три решения - списък с мерки, които трябва да бъдат приложени от полските власти, предложение за задействането на чл. 7 от договора за ЕС (лишаване от право на глас), както и Варшава да бъде предадена на Съда на ЕС.\r\n\t \r\n\tТимерманс отчете, че досега ЕК е издала на Полша три препоръки (официални предупреждения), като комисията и Варшава са разменили 25 писма. Същевременно полските власти са променили 13 закона, които заплашват върховенството на правото и разделението на властите.\r\n\t \r\n\tНе ни беше лесно да вземем днешното решение, но нямахме друг избор, заяви Тимерманс. Винаги сме били ясни какво искаме от полските власти. Потвърждаваме поканата си към полския външен министър, готов съм и аз да пътувам до Варшава, добави той. Останахме открити за разговор, който тази година не се състоя. Готови сме да разговаряме във всеки ден от годината, както е удобно за полските власти, допълни зам.-председателят на ЕК.\r\n\t \r\n\tТимерманс отбеляза, че международни институции и неправителствени професионални организации са подкрепили оценката на ЕК на новото полско законодателство. По неговите думи има съмнения, че новите полски закони са противоконституционни. Върховенството на закона защитава спазването на всички европейски ценности, работата на общия пазар, поддържа взаимното доверие в ЕС. Прилагането на европейското право засяга дейността на ЕС, поясни Тимерманс.\r\n\t \r\n\t\r\n\t \r\n\tЗа период от две години полските власти приеха повече от 13 закона, засягащи цялата структура на съдебната система в страната. Общият модел е, че изпълнителната и законодателната власт систематично получават възможност да се намесват в състава, правомощията, управлението и функционирането на съдебната система, се казва в съобщението.\r\n\t \r\n\tПоследните два от тези закони бяха приети в началото на декември. Единият от тях променя начина на избиране на членовете на Върховния съд. Освен това той предвижда намаляване на възрастта за пенсиониране на съдиите от Върховния съд, което ще доведе до незабавно освобождаване на десетки съдии, освен ако за тях не бъдат направени индивидуални изключения.\r\n\t \r\n\tВторият закон променя начина за назначаван на членове на Националния съдебен съвет. Той дава право на законодателите да избират 15 от 25-имата членове на съвета. Сега всички членове на съвета се избират от съдийското съсловие.\r\n\t \r\n\tОпозицията в парламента реагира на приемането на тези закони с викове: \"Диктатура!\".\r\n\t \r\n\tВенецианската комисия определи промените като \"сериозна заплаха\" за полската съдебна система.\r\n\t \r\n\tАргументите на управляващите са, че благодарение на новите закони съдебната система ще стане по-ефикасна и отговаряща на очакванията на обикновените поляци.\r\n\t \r\n\tПрез юли одобряването в Сейма и в Сената на съдебната реформа, подготвена от управляващите, предизвика масови протести с участието на над 100 хиляди души. Тогава президентът Анджей Дуда наложи вето на два от общо трите закона за съдебната реформа. Прокаран бе само законът за общите съдилища. Дуда разработи свой вариант на реформата. Опозицията обаче го разкритикува и предложи президентските законопроекти да бъдат отхвърлени. Но през ноември Сеймът отхвърли искането на опозицията и гласува да продължи работата по проектите на президента.\r\n\t \r\n\tСега според чл. 7 от договора Съветът на ЕС трябва първо да чуе полската позиция и да получи одобрението на Европарламента (с мнозинство от две трети), за да приеме решение с мнозинство от четири пети (22 държави членки), че съществува явен риск от сериозно нарушаване на правовия ред.\r\n\t \r\n\tТогава процесът може да мине в следваща фаза и да включва санкции като лишаване от право на глас в ЕС и дори прекъсване на европейските фондове за Полша, която е техният най-голям бенефициент в съюза. Санкциите може да бъдат наложени с подкрепата на мнозинството държави членки, представляващи мнозинството граждани на ЕС.\r\n\t \r\n\tЗа да се стигне обаче до санкции, най-напред трябва всички страни единодушно да приемат, че установеният по-рано „риск от сериозно нарушаване на правовия ред“, се е превърнал в реалност. Това едва ли ще се случи заради позицията на Унгария, която не веднаж е заявявала, че няма да подкрепи санкции срещу Полша.\r\n\t \r\n\tВаршава: Решението на ЕК е политически мотивирано\r\n\tРешението на Европейската комисия да задейства чл. 7 от Договора за ЕС срещу Полша е необосновано и политически мотивирано, заяви пред агенция ПАП Беата Мазурек, говорителка на управляващата във Варшава партия \"Право и справедливост\" (ПиС), цитирана от Ройтерс.\r\n\t \r\n\t\"Ние сме пълноправни членове на ЕС\", подчерта Мазурек. \"Това не означава, че няма да говорим за своите нужди, да изказваме свои оценки и да отстояваме решенията, които се вземат в полския парламент, който е избран демократично\", добави тя.\r\n\t \r\n\tПолските власти ще продължат спорната реформа на съдебната система, която доведе до започването на процедура за санкции срещу страната, обяви министърът на правосъдието Збигнев Жобро.\r\n\t \r\n\tПолският премиер Матеуш Моравецки защити реформите, заявявайки в Туитър, че Полша държи на принципа на върховенството на закона като всички страни от ЕС. \"Реформата на полската съдебна система е необходима. В диалога между Полша и ЕК се нуждаем от откритост и честност\", подчерта той. Според неговата говорителка се очаква Моравецки да посети Брюксел на 9 януари, за да се срещне с председателя на ЕК Жан-Клод Юнкер.\r\n\t \r\n\tРешението на ЕК да започне наказателна процедура срещу Полша ще усложни отношенията между Варшава и Брюксел, се казва в публикувано днес изявление на полското външно министерство, цитирано от АФП. \"Ние винаги сме готови за диалог\", се подчертава в комюникето.\r\n\t \r\n\tПолското външно министерство изразява готовност да представи своята позиция и да продължи диалога с ЕК, за да запознае европейските партньори с всички аспекти на реформата, станала причина за започване на санкциите.\r\n\t\r\n\t\"Негативната информационна кампания срещу нашата страна не се основава на факти, поради което не можем да отговорим на предявените обвинения\", заявява министерството, предлагайки спорните въпроси да бъдат решение в Съда на ЕС като независим и обективен съдебен орган.\r\n\t \r\n\tТуск: Важно е да спре разрушаването на репутацията на Варшава\r\n\tВ момента Полша се възприема като сила за дезинтеграция на ЕС, затова е важно да спре разрушаването на репутацията на Варшава, заяви председателят на Европейският съвет Доналд Туск пред полски медии, коментирайки решението на ЕК. Той добави, че не очаква налагане на санкции срещу Варшава в близко бъдеще.\r\n\t \r\n\t\"Дълбоко се надявам, че полското правителство ще се вразуми и няма да се стреми на всяка цена към конфликт при един случай, по който просто не е право\", подчерта пред медиите председателят на Европейския съвет по време на посещение в полския град Краков.\r\n\t \r\n\t\"Това решение на Комисията е следствие от дълбока промяна, предложена от парламентарното мнозинство, а следователно от партията Право и Справедливост и нейното правителство, промяна, която се състои в това властта да бъде над закона, а не законът над властта\", добави Туск, цитиран от Франс прес.\r\n\t \r\n\tМнозинството в ЕП подкрепя предложението на ЕК\r\n\t\r\n\tГрупите на Европейската народна партия (ЕНП), на социалистите и демократите, и на либералите (АЛДЕ) подкрепиха решението на Европейската комисия да предложи лишаване на Полша от право на глас при обсъждането и приемането на решенията в ЕС.\r\n\t \r\n\tЕНП отбелязва, че съществува ясна заплаха от нарушаването на върховенството на закона от полското правителство. Върховенството на правото не подлежи на преговори, то е един от основните принципи в ЕС и трябва да бъде защитено по всякакъв начин. Дълбоко съжаляваме, че правителството на Полша се отдалечава от общите ценности и го призоваваме да промени законодателството, за да избегне задействането на чл. 7 от договора за ЕС, заявява ЕНП.\r\n\t \r\n\tСоциалистите отбелязват, че ЕК има право на днешното си предложение и го определят не като политическо решение, а като необходима стъпка. Това се случва заради действията на полското правителство, призоваваме президента Анджей Дуда да наложи вето на спорните закони, приети преди седмица от полския парламент. Призоваваме председателя на партията Право и справедливост Ярослав Качински и премиера Матеуш Моравецки да изпълнят препоръките на ЕК, допълват социалистите.\r\n\t \r\n\tАЛДЕ отбелязва, че през ноември ЕП е препоръчал задействането на чл. 7, както и че това не представлява наказание срещу полския народ, който \"заслужава по-добро управление\".\r\n\t \r\n\tУнгария ще наложи вето на решението срещу Полша\r\n\t\r\n\tПредприетите действия от Европейската комисия срещу Полша заради съдебната реформа нарушават полския суверенитет и Унгария ще наложи вето, заяви унгарският вицепремиер Жолт Шемен, цитиран Ройтерс.\r\n\t \r\n\tШемен говори пред унгарската информационна агенция МТИ. Той посочи, че е неприемливо Брюксел да упражнява натиск върху суверенна държава членка.\r\n\t \r\n\t\"Полско-унгарското приятелство и ангажиментът на унгарското правителство към спазването на договорите ни задължава да се намесим срещу решението на комисията, на всички форуми\", каза Шемен. На въпрос дали това значи, че Унгария ще наложи вето на предложената процедура срещу Полша, той отговори с \"да\", съобщи МТИ.", "date": "2017.12.20", "title": "ЕК предложи лишаване на Полша от глас в ЕС, но остава открита за разговор"}
{"url": "http://www.mediapool.bg/tragva-prodazhbata-na-godishnata-vinetka-ot-data-do-data-i-trimesechnata-news273312.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродажбата на винетките за 2018 г. започва в петък - преди Коледа, като за първи път годишният стикер ще е валиден от датата на купуването, а не както досега за календарната година, независимо кога е платен. За първи път ще се продават и тримесечни винетки, които бяха поискани от мотористите и ползващите автомобилите си за дълго пътуване основно през лятото. За последна година обаче стикерите ще са на хартиен носител и ще се лепят по стъклата на автомобилите, от 2019 г. те стават електронни.\r\n\tВече ако шофьор си вземе стикер на 2 март 2018 г. или на 5 май 2018 г., когато тръгва на път за празниците, той ще важи до 1 март 2019 г. или до 4 май 2019 г., обясни пред журналисти регионалният министър Николай Нанков, след като правителството одобри запазването на цените на стикерите за леките автомобили за трета поредна година.\r\n\tГодишната винетка за коли остава 97 лв., месечната 30 лв., а седмичната 15 лв. Цената на новия стикер за три месеца ще е 54 лв. или 28 евро. При определянето й е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена, обясняват от Министерския  съвет..\r\n\tПри винетките за камиони над 3.5 тона единствената промяна е в цената на дневната винетка, която догодина ще бъде 23 лв., при 21 лв. в момента.\r\n\tДо 31 декември тази година ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец.\r\n\tГодишните стикери за 2017 г. за всички видове превозни средства са валидни до 31 януари 2018 г., припомнят от регионалното ведомство.\r\n\tОт петък в разпространителската мрежа ще бъдат пуснати над 2.1 млн. стикера, от които 900 хил. брая са годишни за леки автомобили. Поетапно до края на януари по разпространителските пунктове ще бъдат пуснати общо около 4.8 млн. винетки, каза Нанков.\r\n\tПо думите ремонтите по републиканската пътна мрежа  ще приключват на 21 декември, така че да се осигури нормалното преминаване на автомобилите за празниците по всички пътни артерии.\r\n\tОтново над 3000 снегопочистващи машини ще бъдат в готовност при необходимост да се включат в пътното почистване, допълва министърът и напомня, че информация за състоянието на пътищата се подава предварително от Агенция \"Пътна инфраструктура\".", "date": "2017.12.20", "title": "Тръгва продажбата на годишната винетка от дата до дата и тримесечната"}
{"url": "http://www.mediapool.bg/za-otkrivane-na-posolstvo-v-abu-dabi-se-otpuskat-nad-578-hil-lv-news273313.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството е решило да отпусне 578 200 лв. за откриване на посолство на България в Абу Даби, Обединени арабски емирства, каквото решение е било взето още през ноември 2015  г., но не се е случило досега.\r\n\tОт пресцентъра на Министерския съвет посочват, че тъй като Абу Даби е ключов световен икономически и търговски център, откриването на българска дипломатическа мисия ще допринесе за развитието на политическите, икономическите, търговските и културните отношения между двете страни.", "date": "2017.12.20", "title": "За откриване на посолство в Абу Даби се отпускат над 578 хил. лв."}
{"url": "http://www.mediapool.bg/do-10-godini-zatvor-za-telefonnite-teroristi-v-rusiya-news273305.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната дума прие на трето, последно четене законопроект, увеличаващ максималното наказание за \"телефонен тероризъм\" от 5 на 10 години лишаване от свобода, предаде ТАСС.\r\n\t \r\n\tДепутатите одобриха поправки в наказателния кодекс, които предвиждат 3 до 5 години затвор за \"умишлено фалшиво съобщение\" за подготвян атентат срещу обекти от социалната инфраструктура - училища, здравни заведения и др., или ако то е причинило големи щети (за над 1 милион рубли).\r\n\t \r\n\tЗа лъжливи сигнали, целящи \"да дестабилизират дейността на органи на властта\", присъдите ще са до 6 или 8 години лишаване от свобода.\r\n\t \r\n\tЗаконът въвежда максимални наказания за случаите, когато фалшиви сигнали за атентати са довели до смъртта на хора или други тежки последици - при това положение \"телефонните терористи\" в Русия ще бъдат осъждани на 8 до 10 години затвор, а не до 5 години, както досега.\r\n\t \r\n\tСлед 11 септември т. г. вълна от \"телефонен тероризъм\" заля Русия, цитира ТАСС думи на депутата Павел Крашенинников, един от вносителите на проекта. Той припомни, че в Москва и ред други градове от страната бяха евакуирани училища, болници, молове, хотели, административни сгради и др. Само през периода от 11 до 25 септември в Русия бяха евакуирани около 450 хил. души след близо 1000 анонимни сигнала за \"минирани\" обекти, а щетите са най-малко 1 милиард рубли, заяви Крашенинников.", "date": "2017.12.20", "title": "До 10 години затвор за \"телефонните терористи\" в Русия"}
{"url": "http://www.mediapool.bg/borisov-uteshi-valeri-simeonov-s-dva-etazha-na-rakovski-134-news273329.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет утеши \"изработения\" от министър-председателя вицепремиер по икономическата политика Валери Симеонов с два етажа от сградата символ на демокрацията и емблематична централа на СДС на \"Раковски\" 134 в столицата. Това стана ясно от съобщение на правителствената пресслужба.\r\n\tПартията на Симеонов Национален фронт за спасение на България (НФСБ) получава третия и четвъртия етаж и ще съжителства заедно със СДС на Божидар Лукарски, за която остават три етажа.\r\n\tПравителственото решение идва в деня, в който Валери Сименов се оплака във Фейсбук, че пак е изигран от ГЕРБ и ДПС, този път за концесиите на плажовете. Преди седмица той беше \"изработен\" по негови думи от премиера за ски концесията на Банско и обяви, че повече не иска да вижда Борисов.\r\n\tПредложението НФСБ да получи два етажа на \"Раковски\" 134 е внесено от министъра на регионалното развитие и благоустройството Николай Нанков. Дават се третия и четвъртия етаж на сградата, защото през последните години те не са се ползвали, обясниха запознати пред Mediapool.\r\n\tВсеки един от етажите, които получава Валери Симеонов, е със площ от 285 кв.м. На четвъртия етаж по времето, когато СДС беше в управлението на страната, са се намирали кабинетите на зам.-председателите на партията, обясниха от СДС. \r\n\tПо техни думи на първия етаж над партера се намира счетоводството на СДС, на предпоследния етаж е кабинетът на лидера на партията Божидар Лукарски и организационния отдел, а на последния етаж е заседателната зала.\r\n\tНФСБ в момента ползва за партийни нужди частен имот на ул. \"Васил Левски\" 94, за който плаща свободен наем. Валери Симеонов отдавна беше харесал централата на СДС и настоява за нея още от лятото на 2013 г., но досега въпросът с предоставянето на държавен имот не беше уреден.\r\n\tТогава обаче не стана, защото ГЕРБ управляваше заедно с Реформаторския блок, в който беше СДС, докато Патриотичният фронт (ВМРО и НФСБ) официално се водеха в опозиция.\r\n\tНа последните парламентарни избори обаче Реформаторският блок, в който влизаше СДС, не успя да мине 4% бариера и остана извън парламента, което по закон я лишава от правото да ползва държавен имот за партийни цели. Въпреки това партията на Лукарски остава в сградата, макар и върху по-малка площ.", "date": "2017.12.20", "title": "Борисов \"утеши\" Валери Симеонов с два етажа на \"Раковски\" 134"}
{"url": "http://www.mediapool.bg/arestuvan-v-sadebna-zala-prokuror-shte-bade-saden-zaedno-s-banda-za-reket-news273330.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСециализираната прокуратура внесе в съда обвинителен акт срещу прокурора Димитър Захариев и останалите членове от бандата на Камен Балбузанов-Куката, съобщи в четвъртък пресцентърът на държавното обвинение.\r\n\t \r\n\tОбвинението е за участие в група за рекет, а обвинените са осем. Захариев бе задържан по време на заседание по друго дело след телевизионно разследване, уличаващо го за участие във въпросната банда за рекет.\r\n\t \r\n\tЗа участие в групата бе задържан и обвинен и служителят в Главна дирекция \"Охрана\" към Министерството на правосъдието Мирослав Минков.\n\n\r\n\t \r\n\tРъководителят на групата и четирима от участниците бяха задържани още през април 2017 г. при специализирана операция на ГДБОП и спецпрокуратурата. Те бяха обвинени за участие в организирана престъпна група и за изнудване чрез заплахи и принуда.\r\n\t \r\n\tСъдът определи постоянен арест на Камен Балбузанов и Ивайло Бировски и парични гаранции на Валентин Георгиев, Илиан Михайлов и Иван Стойчев. Захариев пък бе освободен под домашен арест заради влошено здраве.\r\n\t \r\n\t\"Събрани бяха доказателства, че действащият по онова време прокурор е разпореждал на Минков да заплашва свидетели, които биха говорили срещу Балбузанов и другите задържани\", аргументира се прокуратурата.", "date": "2017.12.20", "title": "Арестуван в съдебна зала прокурор ще бъде съден заедно с банда за рекет"}
{"url": "http://www.mediapool.bg/smetkata-za-lekarstvata-ot-padashtiya-moratorium-nababna-do-50-mln-leva-news273288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 40 млн. на 50 млн. лева нарасна само за седмица очакваният разход за лекарствата, които попадат под забраната за плащане от здравната каса догодина. Това става ясно от проекта за промени в Закона за бюджета на здравната каса за отпадане на лекарствения мораториум, подписан консенсусно от представители на всички парламентарно представени групи. Очаква се мораториумът да бъде отменен от депутатите в четвъртък като първа точка от дневния ред.\r\n\tСамо преди седмица при обсъждането в парламента на президентското вето върху мораториума, бяха  по данни на НЗОК, че забраната засяга 32 иновативни медикамента за 8 599 пациента на прогнозна стойност 39.5 млн. лева. В седмиците преди това беше известно, че забраната засяга 17 лекарства за 25 млн.-30 млн. лева, но се оказа, че докато се обсъжда бюджетът броят на медикаментите и очакваните разходи за тях е нараснал.\r\n\t\r\n\tСега в официално внесения проект за отмяна на мораториума прогнозният разход за терапиите е вече 50 млн. лева, като се посочва, че единственият механизъм този недостиг да се компенсира без да се отрази на останалите пера в бюджета е да се приложат в спешен план мерки за контрол, наблюдение и въвеждане на ефективни механизми за проследяване на разходите.\r\n\tВ последните поне три години здравната каса е в състояние на постоянно въвеждане на подобни спешни мерки за ограничаване на разходите за лекарства, които обаче не дават нужния резултат. И тази година преразходът в бюджета на НЗОК за лекарства ще надхвърли 100 млн. лева. Именно това бе причината и за предлагането на отчаяния ход с мораториума върху иновативните терапии.\n\n\r\n\tПадането на мораториума може да създаде сериозен дисбаланс в бюджета на здравната каса, който догодина за първи път е с изключително оскъдния резерв от 3% или 114 млн. лева, вместо досегашните 10% от бюджета. При големи преразходи не е ясно и дали ще бъдат осъществени предварително заявените намерения за увеличение в цени на клинични пътеки в болничната помощ.\r\n\t\r\n\tПредложението за отмяна на мораториума е подписано от председателите на парламентарните групи на ГЕРБ Цветан Цветанов, на БСП Корнелия Нинова, на ДПС Мустафа Карадайь, на Обединените патриоти Волен Сидеров и от депутата от “Воля“ Албена Найденова.\r\n\tВ мотивите към предложението се посочва, че то цели да гарантира спокойствие и увереност сред гражданите, че НЗОК ще плати за всички лекарствени продукти с ново международно непатентно наименование през 2018 година.\r\n\t“Предложението има за цел да въведе спокойствие сред обществеността от гледна точка на създалата се несигурност и коментари в публичното пространство относно това дали хората ще могат да получат лечение с лекарствени продукти. Многократно в хода на дебатите при приемането на закона се подчертаваше, че тази временна мярка ще има единствено дисциплиниращ ефект за производители и търговци на лекарствени продукти, а не и за пациентите“, се казва още в мотивите към проекта.\r\n\tПо-рано в сряда сутринта на председателския съвет в парламента беше постигнато единодушно решение за отмяна на мораториума по време на утрешното пленарно заседание.\r\n\tДо развръзката се стигна преди ден след разговор между премира Бойко Борисов и лидера на БСП Корнелия Нинова, която му предложи да излязат от ситуацията с ескалиращото обществено недоволство от мораториума чрез актуализация на току що приетия бюджет на касата. След като размисли няколко часа той разпореди на ГЕРБ да отмени мораториума, след като преди това в продължение на два месеца управляващата партия бранеше ограничителната мярка с аргументи за борба с лобистките интереси и кражбите в здравеопазването.\r\n\t\r\n\tВ сряда следобед с премиера се срещнаха пациентски организации, които изразиха удовлетворението си от падащия мораториум и предложиха мерки за подобряване на лекарствената политика.\r\n\t“Лекарствата, които попадаха под временната възбрана, която, както стана ясно, отпада, ще бъдат подсигурявани чрез здравната каса, но ще бъдат подсигурявани при спазване на всички европейски алгоритми за предписване на тези лекарства, за да е сигурно, че няма някакви местни други интереси, чрез които да се стимулира предписването на едно или на друго лекарство. Преговорите с фармацевтичните производители са другото важно нещо, което трябва да направи в момента НЗОК и държавата“, заяви председателят на Националната пациентска организация Станимир Хасърджиев.\r\n\tОрганизацията е предложила краткосрочни и дългосрочни мерки за излизане от създалата се ситуация с лекарствата.\r\n\tКраткосрочните мерки включват бързи преговори на Министерството на здравеопазването и НЗОК с представители на фармацевтичната индустрия за доставката на необходимите лекарства на приемливи цени, а също така мерки срещу лобизма, за да могат българските пациенти да се лекуват по правилата в Европейския съюз.\r\n\tДългосрочните мерки включват ясно разписана концепция за лекарствата в България, която все още не съществува, а също така национална здравна стратегия.\r\n\t“Време е да се спрат течовете в здравната система. Спекулантите и тези, които си позволяват да си играят с нашите пари и на наш гръб да печелят и след това да няма пари за лекарства на пациентите, трябва да бъдат спрени. Ще подкрепим всяко усилие на българското правителство и институции, които целят това“, заяви Хасърджиев.", "date": "2017.12.20", "title": "Сметката за лекарствата от падащия мораториум набъбна до 50 млн. лева"}
{"url": "http://www.mediapool.bg/darzhavata-nai-posle-poema-dopalnitelniya-chetvarti-in-vitro-opit-ot-2018-godina-news273331.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t за двойки с репродуктивни проблеми ще бъде достъпен от началото на 2018 година. В четвъртък Министерският съвет прие промени в постановлението за създаване на Центъра за асистирана репродукция (ЦАР), с които се увеличат възможностите за подкрепа на раждаемостта чрез увеличаване броя на процедурите по асистирана репродукция.\r\n\tС промените броят на процедурите се увеличава от 3 на 4. Освен това, фондът ще финансира допълнително 4 трансфера на размразени ембриони – дейност, която до момента не е заплащана от държавата. По този начин ще се удвои броя на опитите и ще се увеличи шансът за забременяване на жените.\r\n\tЗа целта бюджетът на Фонд инвитро от 2018 г. ще бъде увеличен с 9 млн. лева.\r\n\tда се финансират неограничен брой процедури ин витро беше дадено от премиера Бойко Борисов още през май, като в последствие се оказа, че се отпуска един допълнителен опит и 4 трансфера на замразени ембриони. Приемането на необходимите промени пък се проточи и не беше спазено обещанието това да стане още тази година.\r\n\tС промените е факт и дългоочакваната промяна по отношение на онкоболни жени с репродуктивни проблеми. Жени с онкологични заболявания, на възраст до 35 години, ще могат да съхраняват свой генетичен материал, което ще им позволи на следващ етап да станат родители. \n\n\r\n\tОнкокомитети към лечебните заведения ще се произнасят за напредналостта и перспективите на заболяването, а критериите за включване в процедурите са строго дефинирани и съобразени с медицинските показания на всяка една от пациентките.\r\n\tДвойки, при които единият партньор има генетично заболяване или хромозомна мутация вече ще получават шанс да имат здраво дете чрез инвитро процедури. По този начин ще бъде намален рискът от раждане на деца с генетични проблеми, ще се намали рискът от загуба на бременност, както и ще се скъси времето за постигане на бременност.\r\n\tСроковете за получаване на заповедите за одобрение на кандидатстващите двойки се съкращават от досегашните 10-12 месеца, на 2-3 месеца. Освен това данни за успеваемостта на лечебните заведения, както и на времето за чакане за включване в процедурите, ще бъдат публикувани на страницата на ЦАР.\r\n\tЩе бъдат засилени и механизмите за контрол от страна на ЦАР. Занапред  освен възможността да бъде прекратен договор с лечебно заведение при установено нарушение, директорът на центъра ще може да налага и финансови санкции. Дава се възможност освен в рамките на съвместни проверки с Изпълнителната агенция по трансплантация (ИАТ), ЦАР да осъществява и самостоятелни проверки.", "date": "2017.12.20", "title": "Държавата най-после поема допълнителния четвърти ин витро опит от 2018 година"}
{"url": "http://www.mediapool.bg/sdelkata-za-obshtinska-banka-skorostno-odobrena-ot-kzk-news273332.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) даде зелена светлина за приватизацията на мажоритарния дял в Общинска банка.  за 67.646% от капитала на трезора, които сега се държат от Столичната община, е регистрираният в Лихтенщайн фонд \"Новито опортюнитис\" с оферта от 46 млн. лева.\r\n\tСделката е одобрена от регулатора с решение от 15 декември, публикувано в сряда, 20 декември. На КЗК са ѝ били нужни само 8 дни, за да установи, че сделката не е в противоречие със Закона за защита на конкуренцията. Решението на комисията може да се обжалва, но в същото време регулаторът е постановил незабавното му изпълнение, което означава, че евентуална жалба няма да спре придобиването.\r\n\tЗа да стане факт приватизацията на мажоритарния дял в Общинска банка, приватизацията трябва да бъде одобрена от Столичния общински съвет и от Българската народна банка. на общинарите по въпроса е в четвъртък, 21 декември.\r\n\tДокладът за разрешаване на сделката вече беше одобрен от комисиите в съвета. От него става ясно, че кандидат-купувачът реално е избегнал изискването да разкрие крайните си собственици. Според документите \"Новито опортюнитис\" е собственост на дружеството за управление на инвестиционни фондове \"КАИАК Фонд Мениджмънт\", което също е регистрирано в Лихтенщайн. Като крайни собственици са посочени трима австрийски граждани, които са част от ръководството на \"КАИАК Фонд Мениджмънт\". Доказателствата за крайните собственици, посочени в доклада, обаче са от 27 октомври.\r\n\t\"Новито опортюнитис\" вече е набрал финансирането, нужно за придобиването на дела в Общинска банка на 28 ноември 2017 г., показва информация в интернет страницата на Асоциацията на инвестиционните фондове в Лихтенщайн, цитирана от \"Капитал\". Кои са инвеститорите не е ясно.\r\n\tЗаради неясния кандидат-купувач и още две партии поискаха спирането на сделката за Общинска банка. Това са Демократи за силна България (ДСБ) и движение \"Да, България\". Мотивите им са, че за 67.646% от капитала на трезора беше подадена една единствена оферта и то не от стратегически инвеститор, а от купувач, който може да се окаже фиктивен, а истинският нов собственик да остане скрит.\r\n\tСрещу процедурата , а мотивите им са подобни на тези на десните партии.\r\n\tВ позицията на ДСБ и \"Да, България\" се казва, че приватизацията на мажоритарния дял в Общинска банка изглежда икономически оправдано, \"но същевременно определени важни обстоятелства около сделката са силно обезпокоителни\". \"Очакванията за закупуването на банката от стратегически инвеститор, с опит и репутация в банковия сектор, не се оправдаха. Очевидна е липсата на състезателното начало и конкуренция, при сделка, която има само един единствен кандидат. Липсата на такова състезание не позволява да се постигне благоприятна пазарна цена и съответно интересите на българските данъкоплатци не са защитени\", смятат от двете партии.\r\n\tСпоред тях се налага убеждението, че истинският кандидат-купувач на Общинска банка остава скрит. \"При положение, че единственият кандидат купувач е компания, създадена преди около година, имаме дълбоки и основателни съмнения, както за наличието на адекватен опит в управлението на банкови институции, така и за действителните мотиви за закупуването на банката – дали той се стреми реално да я управлява и развива, или просто е посредник на скрития кандидат\", пише в позицията на ДСБ и \"Да, България\".\r\n\tСпоред тях е важно собственикът да е ясен, тъй като \"една банка, попаднала в ръцете на недобросъвестни притежатели, би могла да създаде риск за финансовата стабилност в страната\". Освен това бюджетът на най-голямата община - Столичната, минава през тази банка, \"поради което отново се налага необходимостта, тя да бъде управлявана от ясен собственик, с прозрачни намерения\".\r\n\t\"Имайки предвид всички тези обстоятелства, настояваме мнозинството общински съветници, доминирано от ГЕРБ, да спрат тази твърде спорна сделка за продажбата на Общинска банка\", пише в позицията.\r\n\tДСБ има свои представители в Столичния общински съвет, които са част от групата на Реформаторския блок. Сред вносителите на предложението за продажба на мажоритарния дял в Общинска банка на \"Новито опортюнитис\" са общинари от групата, но от другите партии в нея - Съюза на демократичните сили и Движение България на гражданите. Предложението за започване на процедурата за продажба беше на Трайчо Трайков, който е също е част от групата на Реформаторския блок.", "date": "2017.12.20", "title": "Сделката за Общинска банка скоростно одобрена от КЗК"}
{"url": "http://www.mediapool.bg/prouchvatelnite-pregovori-za-sastavyane-na-koalitsiya-v-germaniya-zapochvat-na-7-yanuari-news273306.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсервативният блок на германския канцлер Ангела Меркел и социалдемократите ще започнат на 7 януари проучвателни преговори за съставяне на коалиционно правителство.\r\n\t \r\n\tТова се посочва в съвместно изявление след състоялата се в сряда в Берлин среща на представители на Християндемократическия съюз, Християнсоциалния съюз и Германската\r\n\tсоциалдемократическа партия, съобщи Ройтерс.\r\n\t \r\n\t\"На 7 януари ще проведем първия кръг от консултациите, след които ще последват други от 8 до 11 януари, така че до 12 януари 2018 г. да представим резултатите, които ще обсъдят ръководните органи на партиите и парламентарните групи\", се казва още в\r\n\tизявлението.\r\n\t \r\n\tНа днешната среща трите партии са съгласували също темите на преговорите: финансите, данъчната политика, икономическото развитие, външната и европейската политика и цифровизацията.\n\n\r\n\t \r\n\tПочти необезпокоени от неуспеха на Ангела Меркел да състави правителство след изборите през септември, много германци приемат спокойно изгледите за още няколко месеца коалиционни преговори, пише в сряда агенция Ройтерс.\r\n\t \r\n\tСтраната е свикнала с продължителни преходи, но този е най-дългият от обединението през 1990 г. От изборите минаха 87 дни, а малцина експерти очакват да бъде съставено правителство преди март.\r\n\t \r\n\tЛидерите от ЕС се опасяват от забавяне на интеграционните планове в еврозоната, някои от които трябва да подсилят банковата система, а много икономисти предупреждават, че най-голямата икономика в Европа трябва да се реформира и да инвестира в широколентовото предаване на данни и инфраструктурата, за да остане конкурентноспособна.\r\n\t \r\n\tНо като временен канцлер Меркел гласува на срещите на върха на ЕС, парламентът приема законите, изисквани от международните мандати, местните власти се борят с молбите за убежище, а светлите перспективи в най-голямата икономика в Европа повдигат настроението, отбелязва агенцията.\r\n\tВътрешното и външното търсене водят до стабилен икономически растеж, а въздействието от ниските кредитни лихви и стимулите на Европейската централна банка съдействат за рекордно високи нива на заетост и повишаване на реалните заплати.\r\n\tИнститутът ИФО в Мюнхен повиши своите прогнози миналата седмица и очаква германската икономика да се разрасне с 2,6 процента следващата година - най-високото ниво от 2011 г., но добави, че това може да бъде върховата точка.\r\n\t \r\n\tИнститутът за световна икономика в Кил каза, че забавянето на съставянето на правителство \"не представлява икономически риск\", но също така отправи предупреждение в по-дългосрочен план.\r\n\tТова, което усещат много германци, противоречи на мрачните предупреждения, отправени от коментатори миналия месец за задаваща се нестабилност и дори нови избори, след като Меркел, отслабена от загубата на гласове за сметка на крайната десница, беше унижена от провала на преговорите за тристранна коалиция.\r\n\t \r\n\tСега тя ухажва социалдемократите, които са неохотни партньори, след като избирателите ги наказаха за споделянето на властта с консерваторите на Меркел през последните четири години, пише Ройтерс.\r\n\tМеркел, невъзмутима както винаги, се стреми да успокои избирателите и инвеститорите, че нещата вървят нормално в Германия, където повечето досегашни министри остават във временното правителство.\r\n\t \r\n\tДори се наблюдава изумителна липса на усещане за спешност що се отнася до преговорите, отчасти за да не бъдат отблъснати скептичните редови членове на социалдемократите. След като партийните лидери се срещнат днес, за да подготвят приблизителен график, не се очакват други преговори преди януари.\r\n\t \r\n\tФедералната структура на Германия означава, че голяма част от дейностите, засягащи обикновените хора, включително работата по молбите за убежище, жилищните и учебните въпроси, се вършат както обичайно, независимо от Берлин.\r\n\t \r\n\t\"Дойче бан\" пусна дълго забавяна скоростна влакова връзка между Берлин и Мюнхен, което бе съпроводено от обичайните проблеми в началото, а коледните базари бяха открити, макар и със засилени мерки за сигурност след нападението миналата година.\r\n\t \r\n\tБезизходицата не се отразява особено върху преговорите за Брекзит, защото между основните германски партии има консенсус за позицията на Германия и ЕС към Великобритания.\r\n\t \r\n\tПлановете за реформа в еврозоната обаче са по-спорни, въпреки че Меркел каза в понеделник, че се надява да постигне напредък по въпроса до март.\r\n\t \r\n\t\"Главният възможен отрицателен ефект е, че импулсът (за реформа) в Европа, който бе желан след гласуването за Брекзит, може да бъде загубен\", казва пред Ройтерс преподавателят по политика в Кьолнския университет Томас Йегер.\r\n\t \r\n\tСоциалдемократите, решени да оставят ясно своя отпечатък в евентуално коалиционно споразумение с Меркел, подкрепят по-голяма интеграция от нейните консерватори, но са разделени по въпроса дали да се съгласят на \"голяма коалиция\" с нея.\r\n\t \r\n\tТехният лидер Мартин Шулц подкрепя предложенията на френския президент Еманюел Макрон за бюджет и финансов министър на еврозоната и иска \"Съединени европейски щати\" до 2025 г.", "date": "2017.12.20", "title": "Проучвателните преговори за съставяне на коалиция в Германия започват на 7 януари"}
{"url": "http://www.mediapool.bg/tereza-mei-shte-pozvoli-otlagane-na-brekzit-no-samo-pri-izvanredni-obstoyatelstva-news273319.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският премиер Тереза Мей заяви, че ще позволи излизането от ЕС да бъде забавено, но само при извънредни обстоятелства. По този начин тя даде съгласието си за предложена поправка в законопроекта за Брекзит, за да избегне възможен бунт на депутати срещу нея, предаде Ройтерс.\r\n\t \r\n\tПоправката предвижда правителството да може, ако се наложи, да промени датата на излизането (29 март 2019 г.), като същевременно няма да се отказва от желанието си тя да бъде изрично записана в съответния закон за Брекзит.\r\n\t \r\n\t\"Приехме поправката, но мога да уверя (парламента), че ще използваме това правомощие само при извънредни обстоятелства и то за възможно най-кратко време\", заяви Мей пред парламента.\r\n\t\r\n\tБританските депутати трябва да приключат в сряда обсъждането на законопроекта за излизането на страната от Европейския съюз, с който ще се сложи край на върховенството на европейското право над британското.\r\n\t \r\n\tПредишните дебати бяха белязани от поражение за министър-председателката Тереза Мей, която разполага с крехко мнозинство в Камарата на общините - единадесет депутати консерватори гласуваха заедно с опозицията парламентът да получи последната дума за условията на \"развода\" с ЕС, противно на волята на правителството.\r\n\t \n\n\r\n\tВ осмия ден на разисквания в пленарна сесия британският кабинет несъмнено ще бъде принуден да приеме компромис, за да избегне нови спънки, този път по текста, фиксиращ датата на Брекзита - 29 март 2019 г.\r\n\t \r\n\tТози пункт е оспорван дори в редиците на консерваторите, посочва Франс прес.\r\n\t \r\n\tНякои депутати от управляващата партия смятат, че предварителното определяне на дата може да отслаби позицията на Лондон в преговорите с Брюксел и дори да възпрепятства сключването на споразумение.\r\n\t \r\n\tТрима депутати консерватори предложиха поправка, която запазва датата 29 март 2019 г., но позволява евентуално отлагане, ако се наложи преговорите с 27-те страни от ЕС да продължат и след изтичането на този срок. Предложението им получи широка подкрепа сред депутатите консерватори и правителството изглежда не е в състояние да му се противопостави.\r\n\t \r\n\tЗадълбоченото разглеждане на законопроекта, което завършва тази вечер, изложи наяве крехкостта на британския кабинет в момент, когато той трябва да започне ключови преговори с Брюксел за отношенията със съюза след Брекзита, отбелязва Франс прес.", "date": "2017.12.20", "title": "Тереза Мей ще позволи отлагане на Брекзит, но само при извънредни обстоятелства"}
{"url": "http://www.mediapool.bg/bratovched-na-damla-priznal-za-ubiystvoto-y-news273327.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБратовчед на 7-годишната Дамла от Момчилград е обвинен за убийството ѝ, съобщи прокуратурата в сряда, уточнявайки, че задържаният 25-годишен мъж е направил пълни самопризнания. Мотивите за деянието му не са известни засега.\r\n\tМъжът не е правил опит да се укрие, но е изграждал алибито си за фаталната нощ. Той е съзнавал какво прави и може да отговаря за действията си, заяви главният прокурор Сотир Цацаров..\r\n\tСпоред разследващите братовчедът е имал ключ от жилището и така влязъл в ранните часове на 17 декември и умишлено е убил детето.\r\n\tАко вината му бъде доказана в съда, обвиняемият може да лежи в затвора от 15 до 20 години, както и да получи доживотен затвор или доживотен затвор без право на замяна.\r\n\t\"Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно- техническа експертиза на приобщени по делото средства за мобилна комуникация\", добавят от държавното обвинение.\r\n\tКакто е известно, по случая за 72 часа бе задържана и майката на Дамла, която получи обвинение за това, че е оставила детето си без надзор, с което е създала опасност за здравето и душевното му развитие.", "date": "2017.12.20", "title": "Братовчед на Дамла признал за убийството й"}
{"url": "http://www.mediapool.bg/glavniyat-prokuror-nyama-da-naznachava-nikogo-na-myastoto-na-sarafov-news273333.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГавният прокурор Сотир Цацаров остава само с двама заместници при Върховната касационна прокуратура – Пенка Богданова и Мария Шишкова.\r\n\t \r\n\tТретият му досегашен заместник – Борислав Сарафов, в понеделник встъпи в длъжност като шеф на Националната следствена служба.\r\n\t \r\n\tТака, по предложение на Цацаров Прокурорската колегия на ВСС реши в сряда да трансформира за постоянно бройката на заместниците му във ВКП от трима на двама. Решението ще влезе в сила на 4 януари, пише специализираният сайт \"Дефакто\".\n\n\r\n\t \r\n\tВсъщност Сарафов остава заместник на главния прокурор, но като директор на националното следствие, който е зам. главен прокурор по разследването. Четвъртият заместник на Цацаров е Ася Петрова, която оглавява Върховната административна прокуратура.", "date": "2017.12.20", "title": "Главният прокурор няма да назначава никого на мястото на Сарафов"}
{"url": "http://www.mediapool.bg/institutsiite-obyaviha-aktsiya-sreshtu-goreneto-na-boklutsi-news273334.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъвместни екипи на Регионалната инспекция по околната среда и водите в София, Столичната община и Столичната дирекция на вътрешните работи започват засилен контрол върху горенето на отпадъчни материали, които замърсяват въздуха в София. Това съобщиха от Министерството на околната среда и водите след среща между екоминистъра Нено Димов, кмета на Столичната община Йорданка Фандъкова и главния секретар на МВР Младен Маринов.\r\n\tВ междуинституционалния екип ще бъдат включени и представители на столичната пожарна, които заедно със Столичния инспекторат имат правомощия да проверяват горенето на открити площи.\r\n\tДо срещата се стигна, след като граждани на няколко столични квартала поискаха решаване на проблема с изгарянето на отпадъци за отопление. Най-сериозен е проблемът в \"Красна поляна\", тъй като сигналите за обгазяване идват от близкия кв. \"Факултета\". Във вторник недоволни от мръсни въздух в града граждани протестираха в \"Красна поляна\", \"Западен парк\", \"Овча купел\", \"Оборище\" и \"Младост\".\r\n\tОт общината обясниха, че не могат да направят много по въпроса с изгарянето на боклуци, тъй като няма как да влязат в домовете на хората и да видят какво са хвърлили в печките си. Единственият полезен ход бил организирането на акции за събиране на стари гуми по кварталите.\r\n\tНа срещата в сряда институциите са се договорили да правят съвместни проверки на сервизите за ремонт на автомобили, за използване на отработени масла за отопление, както и предаването на излезлите от употреба гуми на оторизирани за оползотворяването им фирми.\r\n\tСтоличният инспекторат продължава кампанията за събиране на излезли от употреба гуми. До момента са събрани над 2500 гуми. Столичната община засили и честотата на събиране на едрогабаритни отпадъци от домакинствата. Целта и на двете мерки е да се предотврати нерегламентираното им изгаряне.", "date": "2017.12.20", "title": "Институциите обявиха акция срещу горенето на боклуци"}
{"url": "http://www.mediapool.bg/zapochvat-pregovorite-mezhdu-lekarskiya-sayuz-i-zdravnata-kasa-za-ramkoviya-dogovor-news273335.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗапочват преговорите между Националната здравноосигурителна каса (НЗОК) и Лекарския съюз за Националния рамков договор за 2018 година. С договора се определят цените и обемите на медицинската дейност, която следващата година ще бъде плащана от здравноосигурителния фонд.\r\n\tНачалото на преговорите в сряда идва само ден след като съсловната лекарска организация изрази опасения, че те се бавят и това поставя под въпрос сключването на договора зарази краткото време, в което трябва да бъдат оформени и прецизирани голям обем текстове.\r\n\tС решение на Надзорня съвет на касата е съгласуван и одобрен състав на експертни работни групи в частта извънболнична медицинска помощ, които да изготвят проект на НРД 2018 и да проведат преговори с Лекарския съюз.\r\n\tРаботните групи изготвят графици за преговорите след 3 януари 2018 г., по специалности, които ще бъдат предоставени на Лекарския съюз до петък, 22 декември.", "date": "2017.12.20", "title": "Започват преговорите между Лекарския съюз и здравната каса за рамковия договор"}
{"url": "http://www.mediapool.bg/ek-e-gotova-da-pregovarya-s-london-za-prehoden-period-do-31-dekemvri-2020-g-news273336.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия прие в сряда насоките на Европейския съвет за продължаване на преговорите по оттеглянето на Великобритания от ЕС.\r\n\t \r\n\tГлавният европейски преговарящ Мишел Барние съобщи, цитиран от БТА, че се предвижда договарянето на преходен период, който ще приключи на 31 декември 2020 година. Дотогава Великобритания ще трябва да прилага законодателството на ЕС, без да участва в неговото приемане.\r\n\t \r\n\tБарние отбеляза, че според насоките на Европейския съвет ЕС е открит бъдещите отношения с Лондон, освен търговията и икономиката, да обхващат също борбата с тероризма и международната престъпност, както и сигурността, отбраната и външната политика.\r\n\t \r\n\tТой уточни, че повечето от бъдещите споразумения ще подлежат на ратификация от националните парламенти в ЕС. По неговите думи темата за икономиката ще бъде \"само глава\" в бъдещото споразумение.\r\n\t \n\n\r\n\tГлавният европейски преговарящ не отхвърли възможността Великобритания да преговаря по двустранни договори в преходния период. Той изрази очакване преговорите за бъдещите отношения Великобритания-ЕС да започнат в края на март догодина.", "date": "2017.12.20", "title": "ЕК е готова да преговаря с Лондон за преходен период до 31 декември 2020 г."}
{"url": "http://www.mediapool.bg/valeri-simeonov-besen-na-gerb-i-dps-che-pak-ni-izvartyaha-news273307.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГласуваното от депутатите от ГЕРБ и ДПС отлагане с една година на срока за отдаване на концесия на плажовете по новия Закон за концесиите постави пред ново изпитание управляващата коалиция между ГЕРБ и \"Обединени патриоти\" дни преди европредседателството на България.\r\n\t\"Пак ни извъртяха!\", пусна Фейсбук пост вицепремиерът по икономическата политика Валери Симеонов след заседанието на правителството. Този път поводът е вратичка в Закона за концесиите, гласувана в преходните и заключителни разпоредби на друг закон, който няма нищо общо с него. Поправката е в интерес на ВИС, Маргините, Маджо, ДПС, които държат плажни концесии, смята вицепремиерът.\r\n\tСамо преди седмица той се разгневи на министър-председателя Бойко Борисов, който го \"изработил\" за втория лифт в Банско и обяви, че .\r\n\tНа фона създалото се напрежение кабинетът даде два етажа от емблематичната сграда на \"Раковски\" 134 на Националния фронт за спасение на България. Нейният лидер Симеонов има апетит към нея от лятото на 2013 г., но досега желанието му не беше удовлетворено.\r\n\tОчевидно този акт на правителството обаче не е бил достатъчен и Симеонов отново повдигна в социалните мрежи завесата как вървят пазарлъците в управляващата коалиция.\r\n\t\"Депутати от ГЕРБ и ДПС промениха току-що приетия Закон за концесиите по най-подлия начин - чрез преходни и заключителни разпоредби на Закона за ограничаване на административното регулиране и административния контрол върху стопанската дейност\", съобщи в сряда Валери Симеонов във Фейсбук профила си.\r\n\t\"Концесиите на плажовете ще се определят от Министъра на туризма, а не по общия ред, определен от Закона за концесиите. Това означава, че ще продължи по най-непрозрачен начин раздаването за по 20 години (а може и повече) на приближени фирми и групировки. Явно при това ръководство на Министерството, България няма да има съвременен и прозрачно-регламентиран туризъм. Това е поредният саботаж на опитите за въвеждане на нормално управление и реална конкуренция\", обяснява недоволството си Валери Симеонов.\r\n\t\"Благодаря на колегите от Обединени патриоти, които се противопоставиха на предложението в пленарна зала. За съжаление, такива са правилата на демокрацията - ДПС+ГЕРБ - 100 \"за\" срещу 43 \"против\", изтъква вицепремиерът и допълва:\r\n\t\", завършва поста си  Симеонов.\r\n\tПовод за гнева на вицепремиера Симеонов е, че докато течеше правителственото заседание, парламентът гласува промени, според които новият Закон за концесиите няма да се прилага при отдаването на морските плажове през следващата година.\r\n\tОтлагането на действието на закона беше направено по любимия способ на депутатите, когато се правят скандални поправки, - чрез преходните и заключителните разпоредби на друг закон. В случая това стана чрез Закона за ограничаване на административното регулиране и административния контрол върху стопанската дейност. Предложението за това беше направено от председателя на правната комисия Данаил Кирилов (ГЕРБ).\r\n\tПо този начин се дава шанс обжалваните в момента в съда концесионни процедури и такива за плажове, чиито наеми изтичат, да се проведат по стария начин от туристическото ведомство, който според Симеонов е непрозрачен.\r\n\tКрум Зарков от БСП смята, че макар действието на новия закон за плажните концесии да се отлага за 1 година, фактически ще е 20 години, защото това е максималният срок в Закона за черноморското крайбрежие, по който ще продължат да се отдават плажовете и през следващата година.\r\n\tПредседателят на правната комисия Данаил Кирилов признава, че това е целта на промяната. \"Това е, грубо казано, за да няма скандали по изтичащите концесии, и да може да се открият процедури\", коментира Кирилов пред \"Дневник\".\r\n\tХристиан Митев от \"Обединени патриоти\", който се обяви против отлагането с една година, смята, че през 2018 г. ще бъдат концесионирани апетитните плажове за максимално разрешения сега срок от 20 години при много по-непрозрачни и леки условия, отколкото са заложени в Закона за концесиите, който влиза в сила от 1 януари.\r\n\tКонцесиите на плажовете са една от конфликтните точки между Валери Симеонов и министъра на туризма Николина Ангелкова. През лятото между двамата имаше разминаване за конкурса за определянето на концесионер на плажа \"Бургас-север\". Фирмата \"Палм инвест\" ЕООД, която е свързана с Маргините по думите на Симеонов, беше избрана за  концесионер на плажа за срок от 20 години. В момента тази процедура се обжалва в съда.\r\n\tОтделно в началото на октомври правителството пусна на концесия четири морски плажа \"Слънчев бряг – север\", който по думите на Симеонов бил на Маджо, \"Несебър – юг\", \"Росенец – север\" - край сараите на Ахмед Доган, и \"Св. Влас – болницата\", стопанисван от фирма, свързана с шефа на \"Лукойл България\" Валентин Златев.  и минималния размер на концесионните такси, спрямо тези, на които бяха наети.\r\n\tНа интернет страницата на Министерството на туризма няма информация за хода на тези процедури и на практика не се знае нищо. http://www.tourism.government.bg/bg/kategorii/konkursi-za-koncesii-ma-morski-plazhove\r\n\tДругата линия на напрежението между Симеоново и Ангелкова е свързана с незаконните обекти по плажната ивица особено в Слънчев бряг. В края на ноември Министерството на туризма съобщи, че още . Но , защото за тях има заповед на министър Ангелкова, стана ясно от думите на новия шеф на ДНСК Иван Несторов.\r\n\tЗаради действията на Ангелкова, Симеонов поиска концесиите за морските плажове да не се правят от Министерството на туризма по Закона за Черноморското крайбрежие, а това да става по новия Закон за концесиите с публично обявена процедура. С приетата с гласовете на ГЕРБ и ДПС поправка това сега се отлага за една година. Това е вторият случай в рамките само на две седмици, в който Симеонов е бламиран от коалиционните си партньори от ГЕРБ.\r\n\tПървият път беше с отлагането по разпореждане на премиера Бойко Борисов решение на правителството за промяна на концесионния договор за ски зоната в Банско с \"Юлен\". Тогава в телевизионно интервю Симеонов обяви, че Борисов го е саботирал, и заяви, че \"не иска да го вижда\".\r\n\tТой отказа да каже какво ще прави, след като смята, че премиерът го бламира, но посочи датата 28 декември като деня, в който ще вземе решение. Тогава се очаква на последното за годината правителствено заседание отново да бъде направен опит за решение по казуса \"Банско\".\r\n\tНеофициално от ГЕРБ твърдят обаче, че е много вероятно тогава правителстово да вземе решение само за актуализацията на плана за управление на Пирин, а ски концесията пак да се отложи. От ГЕРБ даже възнамерявали да убеждават Симеонов, че промяната в договора с \"Юлен\" трябва да стане по новия Закон за концесиите най-вече заради европейската директива от 2016 г., според която за такъв вид концесия трябва да се уведоми Европейската комисия.\r\n\tРазличното мнение не означава, че коалицията е нестабилна, коментира председателят на ПГ на ГЕРБ Цветан Цветанов новия задочен сблъсък на Симеонов с Борисов.\r\n\tПовече е емоцията, отколкото да има някакъв проблем, сега ще разговарям и с колегите от \"Обединени патриоти\", каза Цветанов, който при случая с Банско заяви, че управляващата коалиция е стабилна, но е малко като италианско семейство.\r\n\tСпоред представителя на ГЕРБ гласуваната изненадващо промяна засяга не повече от 10-15-20 концесии и от гласуването с ДПС не трябвало да се правят погрешни изводи, тъй като много са случаите, в които са гласували еднакво с различни парламентарни групи.\r\n\t\"Това беше един от т.нар. законопроекти, в който в общата каша очаквай неочакваното\", коментира представителя на Патриотите Борис Ячев.\r\n\tХалил Летифов от ДПС коментира, че пробойна в управляващата коалиция има още откакто е съставена и управляващите сами ще се съборят. Според него да се вменява, че всички концесионери са групировки или мафиоти, е много лошо и порочно. Ако има съмнение, че не е спазен законът, да бъдат дадени на прокуратурата и на институциите, призова той.", "date": "2017.12.20", "title": "Валери Симеонов бесен на ГЕРБ и ДПС, че \"пак ни извъртяха\""}
{"url": "http://www.mediapool.bg/poveche-dalgosrochni-borsovi-sdelki-za-tok-iska-biznesat-news273338.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставители на работодателските организации са поискали държавните електроцентрали да предлагат по-големи количества електроенергия на борсовата платформа за дългосрочни доставки, вместо на платформата \"ден напред\", където се търгуват количества за следващия ден.\r\n\tОт страна на \"Българския енергиен холдинг\" (БЕХ), който притежава АЕЦ \"Козлодуй\", ТЕЦ \"Марица Изток 2\" и \"Националната електрическа компания\" (НЕК), е обещано да поиска от Еврокомисията изменение на определените от Брюксел квоти на държавните електроцентрали за продажба на борсата. Това стана ясно след втората среща на бизнеса и синдикатите с енергийния министър Теменужка Петкова заради рязкото вдигане на цените на тока за бизнеса от страна на доставчиците, които обясниха това с недостиг на електроенергия на свободния пазар.\r\n\tМиналата седмица стана ясно, че търговци искат да повишат с 50 до 90 процента цените на тока за предприятия на средно напрежение, което предизвика недоволството на бизнеса и  за създалия се проблем. Това се случва дни преди да влязат в сила законови поправки, предвиждащи всички електроцентрали с мощност над 5 МВ да продават тока си на борсата. Изключение се допуска за държавните централи, продаващи за регулирания пазар, и производителите с дългосрочни договори за изкупуване на енергията им.\r\n\tВ момента НЕК, АЕЦ \"Козлодуй\" и ТЕЦ \"Марица Изток 2\" продават минимални количества от енергията си на борсата за ток и то по принуда, след като БЕХ бе заплашен с глоба от ЕК за злоупотреба с монополно положение. Така се стигна до определянето на техните задължителни квоти за борсата, но останалото производство извън тези количества и извън осигуряването на тока за домакинствата и малките фирми държавните компании продават по свои неясни правила на неизвестни купувачи. \r\n\tОт 1 януари 2018 г. тази практика трябва да спре, но законовите поправки бяха оспорени от търговците на ток, които искат да могат да сключват дългосрочни договори с електроцентралите, за можели да планират по-добре бизнеса си, а и предприятията да имат повече сигурност и предвидимост за развитието си.\r\n\tВ момента борсата за ток предлага и възможност за сключване на дългосрочни договори, но всички участници на пазара се оплакват, че като цяло липсва най-търсената енергия – доставяната в сутрешните и следобедно-вечерните часове на пиково потребление. \r\n\tСлед срещата при Петкова в сряда стана ясно, че бизнесът иска на борсата да се продава повече върхова енергия по дългосрочни доставки, а БЕХ е поел ангажимент да обсъди с Брюксел възможността държавните централи да продават по-голямата част от своята енергия за свободния пазар на платформата за доставки в рамките на месец, три месеца, шест месеца или година, а не както е сега повечето енергия да е за следващия ден. \r\n\tСпоред бизнеса трябва да се премоделира дейността на борсата за ток, тъй като сегментът на търговия с доставки за следващия ден обхваща едва 5 процента от нуждите на пазара, а планираният да стартира от началото на следващата година пазар \"в рамките на деня\" – едва 3 процента и се отнася за аварийна необходимост от покупка на допълнителни количества или продажба на излишни. Работодателските организации считат, че трябва да се развият по-добре дългосрочните продукти както като времетраене, така и като вид енергия и услуга.\r\n\tИнтересна подробност от цялата ситуация с разбунения свободен пазар на ток, който е една втора от цялото потребление у нас, е мнението на търговците, че вдигането на цените е заради недостига на енергия в пиковите часове, докато от НЕК твърдят, че от предлаганите от тях количества ежедневно остават непродадени между 50 и 300 мегавата.\r\n\tУчастниците в разговора при Петкова са се обединили около становището, че една от мерките за нормализиране на ситуацията е да се поиска от ЕК разрешение електроенергията, предлагана от държавните енергийни дружества на борсата, да се търгува и на платформата за дългосрочни договори.\r\n\tКато друга мярка е било договорено да се разгледа възможността за промяна на графиците за подаване на заявки за доставки към НЕК. В момента това трябва да става до 14 часа, но според участниците на пазара, ако това става по-рано през деня, свободните количества извън заявките също ще може да се предлагат на борсата и по този начин ще увеличи нейната ликвидност.\r\n\tРешено е било още с цел повишаване на прозрачността на пазара и минимизиране на риска от манипулации енергийният регулатор да излезе с предписание към Българската независима енергийна борса да промени механизма, по който се сключват сделките на екрана за непрекъсната търговия на борсата, съобщиха от Министерството на енергетиката.", "date": "2017.12.20", "title": "Повече дългосрочни борсови сделки за ток иска бизнесът"}
{"url": "http://www.mediapool.bg/klientite-na-sofiya-tur-i-holidei-shte-badat-obezshteteni-no-neyasno-koga-i-s-kolkoobeshta-angelkova-news273339.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлиентите на \"София тур и Холидей\", които не успяха да реализират почивките си, след като на 19 декември туроператорът обяви в сайта си, че прекратява дейността си, ще получат обезщетения. Това обеща министърът на туризма Николина Ангелкова след среща с изпълнителните директори  на двете застрахователни дружества \"Алианц България\" и \"Групама\", с които фирмата е имала договори.\r\n\tТуроператорът е изключително некоректен, защото не спазва ангажиментите си, предвидени в Закона за туризма, посочи министърът. Според текстовете, когато туроператор обяви неплатежоспособност, е длъжен незабавно да изпрати информация до министерството и до застрахователните компании за това какви сключени договори има с клиенти и с какви контрагенти работи - турагенции, хотели, авиокомпании.\r\n\tЗа съжаление в уведомлението от \"София тур и Холидей\" няма информация какъв е броят на пострадалите клиенти и какъв е размерът на евентуалните щети, поясни министър Ангелкова.\r\n\tТя посочи още, че това може да забави процедурата по изплащане на обезщетенията, която може да  стартира, след като се съберат необходимите документи, свързани с броя на потърпевшите.\r\n\t\"Лично се ангажирам да следим непрекъснато случая\", заяви Ангелкова.\r\n\t\"Обезщетения ще се плащат на хората\", обеща Орлин Пенев, изпълнителен директор на \"Алианц България\".  Той обясни, че не се изплащат на принципа първи по ред, първи по право. Трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми.\r\n\tПенев  уточни, че все още не се знае какъв е размерът на исковете, затова не може да се каже и дали ще стигнат парите за всички.\r\n\tПри нас има подадени малко над 80 иска, за които все още не е установено към кой от застрахователите трябва да се насочат, добави още изпълнителният директор на \"Алианц България\".\r\n\tЛимитът на полицата на \"София тур и Холидей\" е 450 хил. лв., а към \"Групама\" е 25 хил. лв.\r\n\tПенев беше категоричен, че сума от 1 млн. лв., каквато беше обявена от туроператора, не съществува. \"Групама\" също ще изплаща обезщетения, каза изпълнителният директор на компанията Селин Болар.\r\n\tДосега  в министерството не са получавани сигнали за нарушения на \"София тур и Холидей\", информира министърът на туризма. Тя поясни, че с прекратяването на дейността туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време.\r\n\tЗа улеснение на потребителите в Националния туристически регистър с червено се подчертават тези туроператори, които са заличени.\r\n\tОчаква се до края на седмицата съвместно със застрахователните компании да се установи точният  брой на пострадалите от некоректната фирма.\r\n\tВсе още обаче не може да се каже в какви срокове потърпевшите ще може да си получат обезщетенията.\r\n\tМинистерство на туризма ще сигнализира за случая МВР и прокуратурата, за да може и те да направят необходимите проверки и действия.\r\n\tМинистерството на туризма проверява валидността на застраховките на всички туроператори, включени в Националния туристически регистър. Компании, които работят без задължителната полица ще бъдат  предложени за заличаване от регистъра.\r\n\tС цел превенция на подобни случаи и засилване на контрола Министерството на туризма подчертава необходимостта от създаване на инспекторат, съобщи министър Ангелкова. И поясни, че това ще стане с промени в Закона за туризма през следващата година.", "date": "2017.12.20", "title": "Клиентите на \"София тур и Холидей\" ще бъдат обезщетени, но неясно кога и с колкообеща Ангелкова"}
{"url": "http://www.mediapool.bg/sto-detsa-v-nuzhda-ot-galabovo-poluchiha-topla-koleda-news273340.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТопли дрехи и обувки получиха сто деца от социално слаби семейства от Гълъбово и региона за Коледа от благотворителната инициатива на \"Ей И Ес България\" под надслов \"Дървото на ангелите“.\r\n\tТя се провежда за осма поредна година и в нея служителите на енергийната компания даряват за закупуването на зимни якета и ботуши на децата в нужда от региона на въглищната електроцентрала. Фирмата допълва събраните средства и тази година са осигурени над 15 хил. лв. за инициативата.\r\n\t\"Дървото на ангелите е прекрасна идея, която се развива. Много се радвам, че тази година успяхме да съберем двойно повече средства в сравнение с предишната. Човешката взаимопомощ ни стопля, не по-малко от най-модерната електроцентрала. Децата трябва да са здрави, да имат топли дрехи и обувки и уютен дом, за да могат да учат, да се развиват и, надявам се, да допринесат за бъдещето на българската енергетика,“ заяви Иван Цанков, изпълнителен директор на \"Ей И Ес България\".\r\n\tИнициативата  е част от програмата за корпоративна и социална отговорност на компанията, която активно подпомага местната общност, за да подобрява живота на хората и да реализира трайна промяна в общностите, в които работи.", "date": "2017.12.20", "title": "Сто деца в нужда от Гълъбово получиха топла Коледа"}
