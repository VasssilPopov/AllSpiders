{"url": "http://www.mediapool.bg/tsifrov-evrodanak-udrya-amerikanskite-tehkompanii-news276773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканските технологични компании като \"Фейсбук\", \"Гугъл\", \"Амазон\", Спотифай\" и др. вероятно ще се наложи да плащат милиарди долари за нови данъци в рамките на Европа, след като Европейският парламент прие в четвъртък Общата консолидирана основа за облагане с корпоративен данък (ОКООКД), която е част от широко обхватно предложение за създаването на единен, ясен и справедлив корпоративен данъчен режим в ЕС.\r\n\tТ. нар. \"цифров\" данък ще се определя според дигиталното присъствие на дадена компания в Евросъюза и според \"Файненшъл Таймс\" размерът му вероятно ще е 3 процента. Той ще се налага върху всички приходи на технологични компании с над 100 хиляди потребители в Европа, покривайки всичко - от рекламните приходи на \"Гугъл\" и \"Фейсбук\", до абонаментните такси за компании като \"Епъл\" и \"Спотифай\".\r\n\tСпоред Франс прес, данъкът, който може да бъде обявен още следващата седмица на европейската среща на върха в Брюксел, се очаква да повиши приходите с около 5 млрд. евро годишно. Агенцията допълва, че \"цифровият данък\" вероятно ще бъде изправен пред твърда опозиция от страна на американските технологични мегакомпании, но трябва да се има предвид, че редица държави - членки на ЕС, като например Великобритания и Германия, се оплакват, че технологичните компании не плащат справедлив дял в европейските данъци.\r\n\tНай-общо новата данъчна политика предвижда фирмите да плащат данъци там, където реализират печалба. \"Целта е да се запълнят празнините, които са позволявали на някои дигитални и глобални компании драстично да намалят данъчните си задължения или да избегнат плащането на данъци в държавите, в които генерират печалбите си\", посочва в съобщение Европарламентът.\r\n\tЕвропейската комисия ще трябва да определи показателите за изчисляване на дигиталното присъствие на дадена корпорация. Такива са броят посетители или обемът на създаденото дигитално съдържание.\n\n\r\n\t\"Личните данни са изключително ценен ресурс, използван от компании като \"Фейсбук\", \"Амазон\" и \"Гугъл\", за реализиране на приходи, но в момента не се включва в изчисляването на данъчните им задължения, допълват от ЕП.\r\n\tПри изчисляването на данъчните задължения на компаниите ще се сумират печалбите и загубите на съставните им дружества във всички държави – членки на ЕС. Впоследствие произтичащите данъци ще бъдат разпределяни между държавите членки в зависимост от това къде са генерирани печалбите. Целта е да бъде прекратена съществуващата практика на компании, които местят данъчната си основа в юрисдикции с ниско данъчно облагане, мотивират се промените.\r\n\tСлед като предложенията влязат в сила, единен набор от данъчни правила ще важи във всички държави членки. Вече няма да е необходимо фирмите да са запознати с 28 отделни национални законодателства и те ще се отчитат само пред единна данъчна администрация.\r\n\t\"Това е чудесна възможност да направим гигантски скок в сферата на корпоративното данъчно облагане. Това законодателство не само ще създаде модел, който е по-подходящ за днешната икономика чрез облагането на дигиталната икономика, но също така ще прекъсне неограничената конкуренция между различните корпоративни данъчни системи в единния пазар, като се фокусира върху мястото на генериране на печалбите“, заяви докладчикът по едната мярка Ален Ламасур (ЕНП, Франция).\r\n\t\"Националните и европейските лидери разбират, че настоящата корпоративна данъчна система е остаряла и е в ущърб на гражданите и малките компании. Необходимо е международно действие, за да се смени посоката. ЕС е нашата най-добра възможност да направим данъчната си система по-справедлива и по-модерна“, допълва Паул Танг (С&Д, Холандия).", "date": "2018.03.15", "title": "\"Цифров\" евроданък удря американските техкомпании"}
{"url": "http://www.mediapool.bg/energiyniyat-gigant-statoil-se-preimenuva-na-ekuinor-news276750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветът на директорите на норвежкия енергиен гигант \"Статойл\" предлага на акционерите на компанията на тяхно заседание в четвъртък да се реши смяна на името на \"Екуинор\". Това става след 50 години съществуване на енергийния концерн, в който най-големият акционер е държавата.\r\n\tИмето \"Екуинор\" (Equinor) е формирано чрез комбинация на сричките \"екуи\", с които започват на английските думи за равен (equal), равенство (equality) и равновесие (equilibrium) и \"нор\", която отразява норвежкия произход на компанията\",  в съобщение на сайта си.\r\n\t\"Светът се променя, както и \"Статойл\". Най-голямата промяна на енергийните системи, която някога сме виждали, е в ход и целта ни е да сме начело на това развитие. Името \"Екуинор\" отразява протичащите промени и подчертава нашата стратегия за сигурност, високи ценности и ниски въглеродни емисии от последната година\", посочва в съобщението председателят на борда на \"Статойл\" Йон Ерик Райнхардсен.\r\n\t\"За нас това е исторически ден. \"Статойл\" ни служи добре в тези почти 50 години, но гледайки напред към следващите 50 години, предвид световните енергийни промени и развитието ни като международна компания, естествена стана необходимостта да сменим името си. Името \"Екуинор\" обобщава нашето наследство и ценности, но и какво цели да бъдем в бъдеще. То изразява кое сме ние, откъде идваме и какви искаме да сме\", допълва президентът и главен изпълнителен директор на компанията Елдар Сетре.\r\n\tПредстои да се види дали новото име ще бъде одобрено от акционерите, но мажоритарният – норвежката държава, вече обяви, че ще гласува \"за\", така че действието е по-скоро формално.\n\n\r\n\tВеднага след това компанията ще започне да се ребрандира..\r\n\tВъв видео, пуснато в социалните медии, \"Статойл\" представя промяната като начин да покаже решимостта си да развива инвестиции във възобновяема енергия, но реакциите на потребителите са смесени, посочва Ройтерс.\r\n\tЕкуинор звучи като принцеса на кон от \"Игра на тронове\", пише в Туитър потребител. Екуи (Equi) е единствено чисто, родителен падеж на думата кон на латински.\r\n\tДруги потребители пък одобряват решението. \"Поздравления за промяната на името. Преходът към зелена енергия се случва все по-бързо. Норвегия трябва да бъде част от него. Успех\", написа в Туитър министърът на културата Трине Шей Гранде.", "date": "2018.03.15", "title": "Енергийният гигант \"Статойл\" се преименува на \"Екуинор\""}
{"url": "http://www.mediapool.bg/evropeiskiyat-ombudsman-nastoyava-za-po-strogi-etichni-pravila-za-evrokomisarite-news276744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОмбудсманът на ЕС Емили О'Райли препоръча Европейската комисия и нейният етичен комитет да преразгледат случая с бившия председател на ЕК Жозе Барозу, който стана лобист на банката Голдмън Сакс.\r\n\t\r\n\tВ препоръка, разпространена в четвъртък, О'Райли изразява виждането, че е необходимо на Барозу да бъде забранено да лобира за още няколко години. По оценката на омбудсмана, бившият председател на ЕК е лобирал за посочената банка на среща с настоящия зам.-председател на ЕК Юрки Катайнен. Отговорностите на Катайнен са работните места, икономическият растеж, инвестициите и конкурентоспособността.\r\n\t \r\n\tО'Райли отбелязва, че разговорът между двамата в края на миналата година е бил представен като среща между зам.-председател на ЕК и представител на банката. По-късно Катайнен и Барозу са пояснили, че срещата им била \"лична\". Преди месец ЕК уточни, че двамата са разговаряли по въпроси, свързани с търговията и отбраната, без свидетели и без протокол.\r\n\t \r\n\tСпоред омбудсмана е необходимо етичният комитет на ЕК да преразгледа оценката си за новото работно място на Барозу. Неотдавна комитетът обяви след проверка, че Барозу е спазил изискванията и е поел поста след изтичането на т. нар. \"срок на охлаждане\", в който възможностите на бившите комисари за започване на работа в частния сектор са силно ограничени. В този период бившите комисари получават около половината от заплатата, която са взимали от ЕК, без да е необходимо да вършат нещо.\r\n\t \r\n\tВ препоръката на омбудсмана се отбелязва, че Барозу е дал обещание да не лобира пред ЕК. Омбудсманът заключава, че това обещание очевидно не е било спазено при срещата с Катайнен.\r\n\t \n\n\r\n\tОмбудсманът коментира, че тези събития увреждат сериозно образа на институциите на ЕС. Бившите еврокомисари, като обществени служители, трябва да действат така, че да не уронват общественото доверие в ЕС, се посочва в препоръката.\r\n\t \r\n\tВ документа е записано, че според проверката ЕК не се е справила подходящо с множество подобни случаи. Според омбудсмана, дори затегнатите напоследък правила за поведение на комисарите не са достатъчно строги. Препоръчва се сроковете, в които бившите комисари не могат да започват работа в частния сектор, да бъдат удължени допълнително.\r\n\t \r\n\tМиналата година служители от институциите на ЕС настояха Барозу, който започна работа към американската инвестиционна банка Голдман Сакс, да бъде предаден на Европейския съд. През 2016 г. Барозу пое пост в американската банка. Впоследствие действащият председател на ЕК Жан-Клод Юнкер заяви, че е възразил срещу назначението на Барозу заради приноса на банката в предизвикването на световната икономическа криза. Етичният комитет на ЕК заключи, че макар и неморални, действията на Барозу са законни.\r\n\t \r\n\tДнешната препоръка на омбудсмана се добавя към разразилия се в последния месец скандал с новоназначения генерален секретар на ЕК Мартин Зелмайер. Той бе издигнат на заседание на еврокомисарите без предварително предупреждение и по процедура, която е подложена на проверка от Европейския парламент.\r\n\t \r\n\tМножество европейски и световни медии определиха случая със Зелмайер като най-големия трус за комисията на Юнкер досега, а ЕП се обедини в оценката си, че става дума за злоупотреба. Много евродепутати призоваха за оставка на Зелмайер и предупредиха, че той може да повлече цялата комисия. Резултатите от проверката на ЕП се очакват през април.", "date": "2018.03.15", "title": "Европейският омбудсман настоява за по-строги етични правила за еврокомисарите"}
{"url": "http://www.mediapool.bg/stolichnata-obshtina-shte-iska-pari-ot-ek-za-bezplaten-internet-news276747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община ще кандидатства за 15 000 евро от Европейската комисия за изграждане на зони с безплатен безжичен интернет достъп. Средствата са от инициативата Wifi4EU, анонсирана от българския еврокомисар Мария Габриел. Парите ще се отпускат по поредността на подадените заявления и за това София иска да подготви документите си бързо, за да е сред първите кандидатствали.\r\n\tСтоличният общински съвет даде съгласие в четвъртък общината да се включи в конкурса.\r\n\tБюджетът на цялата програма е 120 млн. евро, а на една община могат да бъдат дадени 15 000 евро. Очаква се набирането на първите предложения да започне до дни, а за първия етап - подаване на заявления, не е нужно детайлно разписване на проектите. Очаква се първоначално да бъдат финансирани 1000 местни власти, а във всяка страна от ЕС ще бъдат избрани по най-малко 15 общини.\r\n\tВсе още не е ясно къде точно ще са новите точки за достъп до интернет в София. Направен е списък с предложения от районните администрации и структурите на общината, в който влизат 300 транспортни средства от градския транспорт, части от Борисовата градина и другите паркове в столицата, градината \"Кристал\", Женския пазар, площад \"Бански\", както и други централни площади като \"Народно събрание\", детски площадки и зелени площи по кварталите.\r\n\tСпоред кмета Йорданка Фандъкова, ако парите бъдат отпуснати, ще бъдат насочени към осигуряването на безжичен интернет на места, които се посещават от най-много хора. С приоритет ще са паркове, площади, пазари и градският транспрот.\r\n\tОт няколко години в града има места с безплатен безжичен интернет като Борисовата градина, например. По данни на общината интернет има и в 271 автобуса.", "date": "2018.03.15", "title": "Столичната община ще иска пари от ЕК за безплатен интернет"}
{"url": "http://www.mediapool.bg/sofiya-dava-stipendii-na-10-badeshti-meditsinski-sestri-news276745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо 300 лева месечна стипендия ще получат 10 студенти, обучаващи се за медицински сестри в Медицинския университет в София. Средствата се осигуряват от Столичната община и ще се дават за успех. Това реши в четвъртък общинският съвет.\r\n\tЗа да кандидатстват за стипендиите, студентите трябва да са завършили първи курс с успех над 4.50. Средствата ще бъдат дадени на първите 10 по успех и ще се изплащат за оставащите 3 години от обучението им.\r\n\tБъдещите медицински сестри трябва да подпишат договор, че ще работят в общински здравни заведения 3 години след завършването си. Администрацията ще посочи къде точно да бъдат наети.\r\n\tИдеята е така да се реши поне частично проблемът с недостига на медицински сестри в страната и в частност в София, обясни председателят на общинската здравна комисия д-р Веселин Милев.\r\n\tИнициативата ще струва на общината 40 000 лева на година.", "date": "2018.03.15", "title": "София дава стипендии на 10 бъдещи медицински сестри"}
{"url": "http://www.mediapool.bg/zdravni-inspektori-protestiraha-vapreki-obeshtanoto-uvelichenie-na-zaplatite-im-news276751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужители на здравните инспекции протестираха в четвъртък на професионалния си празник срещу ниското заплащане в системата, въпреки, че всички ще получат увеличение на заплатите с 18% считано от 1 януари с мартенските си заплати. По данни на здравното министерство служителите на здравните инспекции получават около 640 лв. на месец. В резултат на увеличението се очаква средната заплата да достигне 754 лв.\r\n\tЧаст от протестиращите инспектори обаче се оплакват, че получават минимална работна заплата.\r\n\tПредседателят на синдикалната организация на служителите към медицинската федерация при КТ \"Подкрепа\" Дияна Йорданова показа фишовете от месечни заплати на свои колеги, които са на ниво минимална работна заплата за страната или с десетина лева повече. Така например Близо 30% от работещите в инспекцията в Пазарджик получават минимална работна заплата. Квалифицираните служители с близо 40 години стаж се оплакват, че получават колкото санитари.\r\n\tЙорданова изрази и притеснението си как тези 18% увеличение ще бъдат разпределени и допълни, че, когато парите се разпределят по правилата на наредбата за заплатите на служителите в държавната администрация, точно хората с най-ниски заплати получават най-малко увеличение.\r\n\tСлужителите в регионалната здравна инспекция в Благоевград са със над 20 години трудов стаж. Те твърдят, че не са получавали увеличение на заплатите поне от 10 години.\n\n\r\n\tСледващите протестни действия на здравните инспектори от страната ще са на 14 април, събота, пред сградата на Министерството на здравеопазването.\r\n\tСъщевременно от Министерството на здравеопазването обявиха, че за 2018 година са заложени средства и за увеличение на работните заплати на служителите в държавните психиатрични болници, в домовете за медико-социални грижи за деца, в Националния център по трансфузионна хематология и в регионалните центрове по трансфузионна хематология.\r\n\tВ центровете по трансфузионна хематология увеличението на разходите за персонал е в размер на 730.9 хил. лв. Със средствата се очаква средно увеличение с 11.5 %. За държавните психиатрични болници увеличението на разходите за персонал е в размер на 2 449.6 хил. лв. Със средствата се очаква средно увеличение с 13.0 %. За домовете за медико-социални грижи за деца разходите за персонал са увеличени с 1 067.3 хил. лв. Със средствата се очаква средно увеличение на работните заплати със 7.0 %.", "date": "2018.03.15", "title": "Здравни инспектори протестираха въпреки обещаното увеличение на заплатите им"}
{"url": "http://www.mediapool.bg/shefchovich-bulgaria-mozhe-da-stane-regionalen-gazov-targovets-news276746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия подкрепя България за изграждането на газоразпределителен център край Варна, защото това е възможност страната да промени сегашната си позиция на транзитьор на руски природен газ в регионален търговец на суровина от различни източници. Това ще повиши газовата ликвидност в Югоизточна Европа, свързаността със съседните държави и интеграцията на Западните Балкани в Европа, заяви зам.-председателят на Еврокомисията и комисар по Европейския енергиен съюз Марош Шефчович.\r\n\tВ четвъртък той участва в дискусия в София, посветена на ролята на неправителствените организации във формирането на енергийните политики, и посочи, че \"политиците идват и си отиват, но енергийните политики и реформи трябва да се съгласуват с бизнеса и неправителствените организации, защото инвеститорите трябва да ги прилагат, а потребителите да плащат цената\".\r\n\tПо-късно пред журналисти Шефчович припомни, че идеята за създаването на българския газов хъб е дошла още по време на първата среща на Групата на високо равнище за газовата свързаност в Централна и Югоизточна Европа (CESEC), в която участват Aвстрия, България, Хърватия, Гърция, Унгария, Италия, Румъния, Словения и Словакия. \"Тогава стигнахме до извода, че всяка страна от Югоизточна Европа трябва да се следва принципите за поне три източника на доставка на газ и решихме, че България е подходяща за газоразпределителен център заради географското си положение и развитата си газова мрежа\", посочи еврокомисарят.\r\n\t\"В България се работи усилено по изграждането на българо-гръцката газова връзка. Премиерът тази сутрин ме информира за напредък по турската връзка, румънският интерконектор вече е изграден и трябват само компресорни станции, за да стане по-ефективен. Търсят се и възможности за еврофинансиране за газовата връзка със Сърбия. Целта е да се повиши газовата ликвидност в региона. Много е важно България да се трансформира от транзитираща руски газ страна в търговец и газов оператор, което ще е по-добре за страната и региона\", смята Шефчович.\r\n\t\n\n\r\n\tМинистърът на енергетиката Теменужка Петкова допълни, че в четвъртък ще се подпише и договора за предпроектното пручавне за газовия хъб и до 40 дни трябва да са готови междинните резултати от това изследване, за да се обсъдят по време на планираната за май втора инвеститорска среща за газовия център \"Балкан\". За предпроектното проучване \"Булгартрансгаз\" ще плати 2.327 млн. лв. без ДДС на ДЗЗД \"АФ-ЕМГ Консулт\", която трябва да е готова до 110 дни с крайните резултати за необходимостта, източниците за захранване, капацитета, стойността, рентабилността и модела за финансиране на хъба.\r\n\tШефчович посочи още, че чрез развитието на енергийната свързаност на региона и диверсификацията на доставки на газ и електроенергия България може да е лидер в интегрирането на Западните Балкани в Европа.\r\n\t\r\n\tЗам.-председателят на Еврокомисията посочи още, че страната ни има огромен потенциал в областта на възобновяемите енергийни източници и че е впечатлен от постигнатите икономии на парникови емисии на фона на ръста на брутния вътрешен продукт. \"Имате най-голямата в ЕС експанзия на слънчеви електроцентрали и техният дял в производството може да е забележителен\", каза още той. Според него най-добрият начин за подобряване на енергийната ефективност е реновирането на сградите и затова призова правителството да създаде подходяща инвестиционна среда за привличането на нови технологии в този отрасъл.\r\n\tШефчович отбеляза още, че по време на българското европредседателство до средата на 2018 г. страната ни ще участва в много от преговорите между страните членки за прилагане на европейските цели в областта на енергетиката и противодействието на климатичните промени. България ще има думата не само за своето енергийно бъдеще и това на ЕС до 2030 г., но защо и да не погледне отвъд, посочи той.\r\n\t\"Защото знаете много добре, че ако построите атомна електроцентрала днес, тя ще остане в следващите 30, 40 или 50 години, ето защо решението, което ще вземете днес, ще има значение за енергийния микс на страната не само до 2030 година, но и през 2040 и 2050 година\", подчерта еврокомисарят.\r\n\t\r\n\tПо време на дискусията той се спря и върху новите екоизисквания на ЕС към въглищните централи и каза, че разбира загрижеността на работещите в отрасъла, че могат да загубят работни места и затварянето на ТЕЦ-ове да се отрази върху развитието на цели градове е региони. \"На засегнатите компании и хора трябва да се предложат нови възможности за бизнес и иновативни решения\", каза Шефчович и призова българските въглищни централи да се възползват от  от Брюксел фонд за подпомагане на нисковъглеродните иновации чрез финансиране модернизацията на български и румънски въглищни централи. Той изрази надежда, че България също ще кандидатства с проекти за трансформация на замърсяващи околната среда енергийни производства.\r\n\tТеменужка Петкова посочи, че страната ни все още проучва възможностите за финансиране от този фонд като припомни,че в момента усилията са насочени към получаване на отлагателен срок за въвеждане на новите тавани за допустимо изхвърляне във въздуха на серен двуокис, азотен окис, живак и фини прахови частици. Новите по-високи прагове за пречистване на изхвърляните газове влизат в сила от 2021 г. и операторите, които не отговарят на нормите, ще бъдат затваряни.", "date": "2018.03.15", "title": "Шефчович: България може да стане регионален газов търговец"}
{"url": "http://www.mediapool.bg/palen-vik-fars-vav-veliko-tarnovo-news276753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 120 000 души във Велико Търново се оказаха заложници на безхаберието на местните власти, които години наред не могат да пуснат в експлоатация 1.6 км нова магистрална водопроводна тръба и са допуснали незаконно строителство върху старата.\r\n\tИсторията се разплита на 10 март в 2 часа през нощта при авария на магистралния водопровод, който захранва областния град и други 14 населени места. Хората нямат вода близо едно денонощие.\r\n\tАварийният екип отива на мястото на аварията и разкопава 1200-милиметровата тръба, която е избила до оградата на голямо частно имение в село Присово. То е на местния бизнесмен Симеон Василев, който е собственик на печатницата \"Сира\". Оказва се, че тръбата минава директно през частния имот, което е грубо нарушение на закона.\r\n\tВиК \"Йовковци\" и общината започват проверка как се е стигнало до тази ситуация. Резултати от проверката се очакват до края на седмицата, което показва с каква скорост общината разравя собствените си документи.\r\n\t\"Подобно строителство е недопустимо. Ако аварията беше вътре в частния имот, щяхме да влизаме с полиция и прокурор\", казва главният инженер на водоснабдителното дружество Илия Сирмов. Мажоритарният дял от 51% във ВиК \"Йовковци“ е на държавата.\n\n\r\n\t\"Каквото се окаже, че е построено незаконно върху сервитута на главния водопровод, ще бъде съборено“, коментира на свой ред ресорният заместник-кмет проф. Георги Камарашев. Той допълва, че от общината са изпратили комисия на терен, за да се установи фактическото състояние.\r\n\t\"Не мога да ви кажа от колко години е този имот\", обяснява заместник-кметът.\r\n\tПо информация на БНР бизнесменът Симеон Василев има строително разрешително за къщата, но няма за масивната ограда и барбекюто си. Коментарът на Василев е: \"Не, не, не. Няма да ви давам обяснения. Достатъчно глупости се изписаха как съм стигнал до този строеж\"\r\n\tБизнесменът не е единственият виновник за ситуацията. Оказва се, че авариралият участък от водопровода е трябвало да бъде изведен от експлоатация преди седем години. Тогава ВиК \"Йовковци\" тегли един милион лева заем, за да построи нов участък от 1.6 км. По информация на БНР обществената поръчка е доста съмнителна, защото водното дружество посочва в документацията дори каква марка трябва да са новите тръби. Поръчката е спечелена от две фирми от Велико Търново, които построяват отсечката. Новото трасе така и не се ползва.\r\n\tСегашното ръководство на ВиК \"Йовковци\" разказва, че новият участък е построен незаконно върху частни терени, които не са отчуждени. Не е извършено и хидравлично изпитание на тръбата, така че дори не се знае дали тя функционира и с какви загуби. Магистралният водопровод вече няколко години просто си стои вкопан в земята. По този случай прокуратурата е започнала разследване, но и там няма информация какво се е случило.\r\n\tМеждувременно старата тръба в района на село Присово е амортизирана до степен, в която не може да гарантира водоснабдяването на Велико Търново и региона. В края на октомври 2014 година градът бе оставен три дни без вода заради авария в тази отсечка от трасето.", "date": "2018.03.15", "title": "Пълен ВиК фарс във Велико Търново"}
{"url": "http://www.mediapool.bg/do-10-dni-puskat-obhoden-pat-mezhdu-smolyan-i-madan-news276754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДо десетина дни ще бъде пуснат обходен път между Смолян и Мадан. Това обеща министърът на регионалното развитие Николай Нанков, който в четвъртък огледа на място затрупания със скална маса главен път Смолян – Мадан край село Тикале.\r\n\tОт събота жителите на близките села минават на своя отговорност през скалите, за да си спестят километри пътуване по алтернативни маршрути. Пътят е опасен, свлачищните процеси продължават и преминаването е забранено, предупреди отново регионалният министър.\r\n\tНяма яснота кога отново ще бъде пуснат основният път между Смолян и Мадан. За укрепването на ската, на пътя и на склона под него ще са нужни най-малко 7 - 8 млн. лв., каза Нанков.\r\n\tПо думите му целта е да се запази инфраструктурата, електропровода, нормалното водоподаване и да се осигури преминаването на хората. Нашата основна цел е да запазим човешкия живот, здравето и сигурността на българските граждани, посочи регионалният министър. Той каза, че не може да гарантира, че утре срутището няма да се активизира отново и да застраши човешки животи.\r\n\tОбходният път, който се изгражда в момента е с дължина около 1.2 - 1.3 км между селата Влахово и Орешец. Той ще бъде с две ленти и ще струва около 500 хил. лв., посочи регионалният министър.\r\n\tДо неделя ще сме готови с пробиването на новия маршрут, а седмица след това ще сме готови с направата на трошено-каменна настилка и асфалтовите дейности, допълни той.\r\n\tИмаме уверението на изпълнителя, който в момента пробива трасето, че до десет дни ще сме готови с новия маршрут, каза Нанков.\r\n\t\r\n\tНа 19 март ще бъде взето окончателно решение какъв вариант ще се избере за укрепване на свлачището, каза още министърът.\r\n\t\"Хората трябва да бъдат наясно, че срещу природата трудно може да се върви. Това е процес, който на база тектоника, на база климатични и хидроложки условия трудно може да бъде овладян или прогнозиран\", коментира Нанков. Той посочи, че свлачището е възникнало внезапно и че подобни геодинамични процеси ще бъдат наблюдавани и в бъдеще поради климатичните условия.\r\n\tВ понеделник ще има експертно решение на база на работата на комисията, която оценява щетите и предписва бъдещите мерки по укрепване на свлачището, обяви още министърът. За осигуряването на нужните около 7 - 8 млн. лева да укрепване на участъка ще се кандидатства пред Междуведомствената комисия за възстановяване и подпомагане.\r\n\t\"Тук не говорим само за 100 м, които са затрупани със скална маса, а за цялата повърхност, за силно напукани скали. Не трябва да вземаме палиативни мерки, а най-доброто решение\", допълни той.\r\n\tНанков обеща, в рамките на 7-8 месеца пътят ще бъде укрепен.\r\n\tДоц. д-р Стефчо Стойнев, който е ръководител на катедра \"Хидрология и инженерна геология\" в Минно-геоложкия университет \"Св. Иван Рилски\" и ръководител на създадената експертна група по проблема коментира, че устойчивостта на склона трябва да се осигури с превантивни мероприятия и да се ограничи развитието на свлачищния процес. Той добави, че изградената мониторингова система показва, че няма допълнителна активизация на процеси.\r\n\t\"Категорични сме, че на този етап не трябва да се разчиства, защото в свлачищното тяло все още има активни процеси и ако тръгнем към агресивни действия, рискуваме това да окаже влияние върху пътя. Сега той е затрупан, но е здрав и нашата цел е да запазим инфраструктурата, след което да предприемем мерки и да препоръчаме на АПИ възстановяване\", каза Стойнев.\r\n\t\"Подобни явления не трябва да се възприемат като прецедент. Виждаме какви са ситуациите с дъждове, снеготопене, язовири, корита на реки\", каза Николай Нанков.\r\n\tПо думите му само през миналата седмица има над 20 новорегистрирани активни свлачища. Трябва да помислим по-глобално по темата превенция и осигуряване на финансиране за подобни процеси, заяви регионалният министър.\r\n\tСпоред него трябва да се създаде инструмент за намеса на държавата и общините при подобни събития, защото не винаги става въпрос само за публична инфраструктура.", "date": "2018.03.15", "title": "До 10 дни пускат обходен път между Смолян и Мадан"}
{"url": "http://www.mediapool.bg/sasht-germaniya-i-frantsiya-obviniha-rusiya-za-otravyaneto-na-skripal-news276728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите на САЩ, Франция и Германия се присъединиха към британския министър-председател Тереза Мей, която обвини Русия в опит за убийство на бившия двоен агент Сергей Скрипал и дъщеря му с нервнопаралитично вещество.\r\n\tДоналд Тръмп, Еманюел Макрон, Ангела Меркел и Тереза Мей обявиха в съвместно изявление в четвъртък, че са \"отвратени от атаката срещу Сергей и Юлия Скрипал в Солсбъри, Великобритания, на 4 март 2018 г.\".\r\n\tТе заявяват, че това е първото нападателно използване на нервнопаралитично вещество от военен клас в Европа след Втората световна война.\r\n\t\"Това е атака срещу суверенитета на Великобритания и всяка такава употреба от държава е явно нарушение на Конвенцията за забрана на химическите оръжия и на международното право. Това е заплаха за всички нас\", подчертават лидерите на четирите западни сили.\r\n\tТе призовават Русия да разкрие напълно пред Организацията за забрана на химическите оръжия (ОЗХО) своята програма за производство на нервнопаралитичния агент \"Новичок\".\n\n\r\n\tВеликобритания вече обвини за атаката срещу Сергей Скрипал и дъщеря му Юлия Русия, която отрече да е замесена. В сряда британският премиер обяви редица незабавни мерки срещу Русия, в това число изгонването на 23 руски дипломати. Москва отрича да има нещо общо с нападението и готви контрамерки срещу Лондон.\r\n\tБританският министър на външните работи Борис Джонсън каза в четвъртнък, че Великобритания ще предостави образец от нервнопаралитичния агент, с който е отровен Скрипал, на Организацията за забрана на химическото оръжие, за да го анализира и да направи заключения. Според Джонсън има доказателства, че Русия стои зад атаката.\r\n\tПо думите му нападението срещу бившия руски шпионин е \"начинът на Русия да каже:\"Вижте какво се случва с хората, които се противопоставят на режима\". Министърът допълни: \"Путин иска да каже на хората, които обмислят да минат на противниковата страна: \"Направете го и ще умрете\".\r\n\t\r\n\tПо-рано по отделно Вашингтон и Париж изразиха солидарността си с оценката на Лондон.\r\n\tБелият дом заяви, че подкрепя британското решение да прогони руски дипломати.\r\n\tНападението \"е част от модел на поведение, в който Русия пренебрегва основаният на правила международен ред, подкопава суверенитета и сигурността на страни по цял свят и се опитва да подкопава и дискредитира западните демократични институции и процеси\", посочва още Белият дом.\r\n\tСАЩ вярват, че Русия е отговорна за извършеното във Великобритания химическо нападение, при което е използвано нервнопаралитично вещество от военен клас, заяви снощи американската представителка в ООН Ники Хейли на среща на Съвета за сигурност.\r\n\tФранция споделя заключението на Великобритания за отговорността на Москва в отравянето на бившия руски шпионин Сергей Скрипал във Великобритания, заяви френското президентство, след като президентът Еманюел Макрон отново разговаря с британския премиер Тереза Мей по случая.\r\n\t\"От началото на седмицата Великобритания информираше подробно Франция за уликите, събрани от британските следователи и за елементите, показващи, че Русия е отговорна за атаката. Франция споделя заключението на Великобритания, че няма друго възможно обяснение и изразява отново солидарност със своя съюзник\", се казва в изявлението.\r\n\tМакрон обсъди за първи път с Мей случая Скрипал в понеделник. Тогава той осъди нападението и го нарече неприемливо, без обаче да коментира обвиненията, отправени от Лондон към Москва.\r\n\tВ четвъртък Макрон каза пред журналисти, че скоро ще обяви мерките, които планира по случая с отравянето на бившия руски шпионин.\r\n\t\r\n\tПредседателят на Съвета на ЕС Доналд Туск обеща, че ЕС ще покаже солидарност с Великобритания и темата за атаката срещу Скрипал ще бъде включена в дневния ред на срещата на върха в Брюксел на 22 е 23 март.\r\n\tАмбивалентните реакции от Брюксел и европейските столици по отношение на тази криза могат да послужат за ранен тест за способността на Лондон да мобилизира международна подкрепа и след напускането на ЕС, отбелязва \"Файненшъл таймс\".\r\n\tДокато НАТО, германското правителство и Туск още в първите си изявления споделиха обвиненията на Лондон към Москва, външнополитическият представител на ЕС Федерика Могерини осъди нападението срещу Скрипал, но се въздържа да обвини Русия.\r\n\tИ България подкрепи мерките на Великобритания срещу Русия\r\n\t \r\n\tВъншният министър Екатерина Захариева в четвъртък също подкрепи мерките, които Великобритания предприе срещу Русия след отравянето на двойния агент Сергей Скрипал и дъщеря му Юлия.\r\n\t \r\n\tВ Twitter Захариева написа, че \"България стои до своя съюзник Обединеното кралство. Използването на отровни химикали е незаконно и трябва да бъде осъдено по най-строгия възможен начин\".\r\n\t \r\n\tЗахариева адресира туита си до британския външен министър Борис Джонсън.\r\n\t \r\n\t\r\n\tРусия смята позицията на Великобритания за напълно безотговорна, заяви в четвъртък Дмитрий Песков, говорителят на руския президент Владимир Путин. Той потвърди, че Русия подготвя ответни мерки, след като Великобритания предприе мерки срещу нея.\r\n\t\"Ние подчертаваме, че Русия няма връзка с онова, което се случи във Великобритания\", каза той. Според говорителя на Кремъл случаят има \"всички признаци на провокация\".\r\n\tРусия не приема диктат и условия от Запада, на което се дължи и неговата болезнена реакция, заяви руският министър на външните работи Сергей Лавров. Той свърза британския отговор на отравянето в Солсбъри и с вътрешните проблеми, предизвикани от Брекзит.\r\n\tЛавровив коментира, че \"възмутителните британски действия...излизат далеч извън рамките на елементарното приличие\".\r\n\tСнощи на заседание на Съвета за сигурност руският постоянен представител в ООН Василий Небензя предположи, че измисленият британски детектив Шерлок Холмс може би ще се справи по-добре с разследването от британския Скотланд Ярд, отбелязва ДПА.\r\n\tНебензя добави, че в Русия не са водени научни изследвания и разработки на бойно отровно вещество под условното название \"Новичок\". Химикалът, използван за отравянето на Сергей Скрипал може да е бил произведен и от Великобритания, каза руският постоянен представител в ООН и добави, че Русия е прекратила всички програми за химически оръжия през 1992 г. и е унищожила всички запаси до миналата година.\r\n\t\r\n\tКремъл няма нищо общо с опита за убийство на бившия руски шпионин в английското градче Солсбъри. По същия начин Москва няма каквато и да било роля в нахлуването и анексирането на Крим. Тежко въоръжените руски войници, които се бият в Източна Украйна, са просто цивилни доброволци. Кибератаките в балтийските страни и Скандинавия са измислица на вражески държави. Русия няма участие и във всекидневното избиване на цивилни сирийци. Обвиненията за намеса в президентските избори в САЩ са изцяло изфабрикувани. Знаем това, защото руският президент Владимир Путин твърди, че е така, коментира иронично руските твърдения британският в. \"Файненшъл таймс\".\r\n\tТелевизионните кадри с войниците в Крим, следите от руски боен нервнотоксичен газ, намерени в Солсбъри, документалните свидетелства, събрани от американския специален прокурор Робърт Мълър - всичко това са фалшиви новини. Трябва да осъзнаем също, че на г-н Путин не му пука, че знаем, че лъже, подчертават всекидневникът.\r\n\tЗападът е заплашен от режима на Путин. Въпреки цялата икономическа слабост на Русия, нейната военна мощ и безразсъдна враждебност към нормите за международно поведение застрашават мира и демокрацията в Европа. Руският президент смята, че Западът е загубил вяра в собствените си ценности. Неуспехът да се противопоставим категорично на агресията ще му покаже, че е прав, допълва \"Файненшъл таймс\".", "date": "2018.03.15", "title": "САЩ, Германия и Франция обвиниха Русия за отравянето на Скрипал"}
{"url": "http://www.mediapool.bg/obshtinite-shte-sledyat-dali-zavedeniyata-plashtat-avtorski-prava-za-muzika-news276755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщините вече ще трябва да следят дали магазини, заведения и хотели плащат за авторски права за музиката, която пускат. Поне веднъж годишно те ще трябва да декларират в местната администрация договорите си с организации за управление на права, които им дават право да излъчват музика легално.\r\n\tОнези, които не са платили за ползването на съответните произведения, може да бъдат глобени с между 2000 и 10 000 лева. Половината от приходите от глоби ще отиват в общинския бюджет, а другата част - във фонд \"Култура\".\r\n\tТова реши парламентът при окончателното приемане на измененията в Закона за авторското право и сродните му права в четвъртък. Те бяха провокирани от искане на Европейската комисия България да бъде осъдена да плаща дневна санкция от 19 121 евро, тъй като сега действащият закон не отговаря на европейските правила за финансов мениджмънт и прозрачност за организациите за колективно управление на авторски права.\r\n\tВ момента контролът за това дали търговците и хотелиерите плащат за авторски права е в ръцете на Министерството на културата. Според организациите за колективно управление на права обаче министерството няма капацитет да следи всички около 100 000 обекта в страната. В същото време сивият сектор е голям, а според оценки на бранша обхванати са едва 15% от пазара.\r\n\tСпоред организациите за колективно управление, кметовете няма да имат проблем да извършват контрола, тъй като е без това сега следят търговските обекти дали изпълняват други свои задължения.\r\n\tВъзможността за промени в Закона за авторското право и сродните му права накара засегнатите от разпоредбите страни да се опитат да решат наболели от години проблеми в сектора. Те се дължат основно на отношенията между организациите за управление на авторски права и ползвателите на тези права - радио, телевизионни, кабелни оператори, организатори на концерти. Те периодично си разменят обвинения за нелоялно поведение и злоупотреба с монопол. Всяка от засегнатите страни се опита да дръпне чергата поне малко към себе си.\r\n\tПриходите от радио и тв оператори са основните за организациите за колективно управление \"Музикаутор\" и \"Профон\". Според отчета на \"Музикаутор\", която представлява композитори, автори и музикални издатели, приходите от този сегмент за 2017 г. са около 4.8 млн. лева или 65% от общите постъпления. За \"Профон\" сумата за 2016 г. е около 4 млн. лева и 76% от приходите. Тарифите за тези клиенти се предлагат от организациите за управление на права и се договарят с браншовите организации - в случая с Асоциацията на българските радио и телевизионни оператори (АБРО). Практиката показва, че преговорите могат да продължат с години, а при непреодолими различия крайната дума е на комисия, назначена от министъра на културата.\r\n\tСпоред окончателно приетите текстове министърът остава арбитър, ако двете страни в спора за цените не успеят да се споразумеят, както настояваха от организациите за колективно управление. От АБРО обаче успяха да извоюват възможност те да искат промяна на тарифите за ползване на права. Това ще е възможно 5 години след утвърждаването на цените, а до решението дали да бъдат променени, ще се плаща по старите тарифи.\n\n\r\n\tДепутатите решиха, че обществените медии БНТ и БНР ще плащат по отделни тарифи за авторски права от търговските медии. Мотивът за това предложение беше, че държавните радио и телевизия зависят от бюджетна издръжка, имат ограничения за рекламата, задължени са да предоставят определено съдържание и да инвестират в производството на българска музика и филми.\r\n\tЗаради несъгласие на БНР с общите тарифи за радио и телевизионните оператори, в началото на миналата година се стигна до забрана от страна на \"Музикаутор\" радиото да използва репертоара на организацията. Спорът се развиваше публично, но накрая се стигна до съгласие.\r\n\tнезависими дружества, които трябва да са търговски дружества и да предоставят права на артисти и автори на базата на сключени с тях договори. И в момента в България работят такива фирми, но не подлежат на регистрация и контрол по закона, а в масовия случай предоставят права за по-ограничен репертоар в сравнение с организациите за колективно управление. Цените им обаче също са по-ниски.\r\n\tв сектора на търговските и туристически обекти, който обаче към момента дава много малък дял от приходите. Причината е, че сега съществуващите организации за колективно управление автоматично получават регистрация и след промяната на закона. Така те се явяват първи по време играчи на пазара. Всяко следващо дружество, което поиска разрешение да се включи в бизнеса, трябва да повери управлението на репертоара си на тях. Изключение може да има само за фирмите (независимите дружества) и то при т. нар. публично изпълнение - ползването на музикални и аудио-музикални произведени в магазини, ресторанти, хотели.\r\n\tНовите текстове в закона задължават организациите за колективно управление на права да отчитат подробно приходите, разходите и дейността си всяка година. Някои от тях като \"Музикаутор\" го правят и в момента.\r\n\tСега обаче се въвежда законово задължение за всички. Те трябва да публикуват как са разпределили приходите за авторски права, както и какви пари са платили на изпълнителните си директори и членове на управителните съвети.", "date": "2018.03.15", "title": "Общините ще следят дали заведенията плащат авторски права за музика"}
{"url": "http://www.mediapool.bg/siderov-gotov-da-preglatne-razlichiyata-sas-simeonov-v-imeto-na-stabilnata-vlast-news276752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като миналата седмица лидерът на \"Атака\" Волен Сидеров и колегата му и вицепремиер Валери Симеонов си размениха медийни нападки на тема Русия, ескалирали до заплахи за разпад на коалицията, в четвъртък Сидеров бе обзет от духа на ″стабилността″. Пред журналисти в парламента той изрази решимост да преглътне ″разминаванията″ със Симеонов, за да се запази управлението.\r\n\tСидеров призна, че той и лидерът на НФСБ Валери Симеонов имат различия по теми като руското нахлуване в Крим, но изтъкна, че са обединени в това правителството да си изкара мандата и да не се дава шанс на БСП и ДПС отново да бъдат във властта.\r\n\t\"Разбирам, че отношенията в коалицията ни са тема в момента. Пак повтарям - различни сме, но в едно сме се разбрали - изборът на българите за първи път е патриотична коалиция да бъде трета сила и ДПС да не е балансьор. Това е един шанс, който не трябва да пропиляваме\", заяви Сидеров.\r\n\t\"Различията ни ще си останат. Разбиранията на Валери Симеонов ще си бъдат пак такива, моите ще бъдат по-различни. Това не пречи да работим заедно за българския интерес. Разваляне на управляващата коалиция означава предсрочни избори и връщане на надеждата БСП и ДПС отново да бъдат във властта. Това не е приемливо за хората и не се приема от българите. Такова разваляне е риск, ние не можем да си го позволим, защото ще бъде игра със съдбата на страната\", допълни Сидеров, който по времето на кабинета ″Орешарски″ правеше кворум за гласуванията на БСП и ДПС в парламента.\r\n\tПо думите му с лидера на НФСБ Симеонов се познават от ученици и отношенията им са минали през \"различни фази, различни тоналности\".\n\n\r\n\t\"Не преекспонирайте влиянието на личностните отношения върху цялостното управление. Управлението може да завърши мандата си и трябва да го направи, защото това е отговорност. Иначе пропиляваме възможности и шансове и няма да се радваме на одобрението на хората\", коментира Сидеров.\r\n\tТой каза, че не приема тезата на Симеонов, който критикува руската намеса в Крим.\r\n\t\"Валери Симеонов има това виждане от доста отдавна. Разминавахме се още когато направихме коалицията. Сложихме специална точка в споразумението ни, че имаме различия по определени геополитически, политическия и идеологически въпроси. По основното - българският национален интерес преди всичко - сме на едно мнение\", поясни Сидеров.\r\n\tСлед като показно затопли отношенията със Симеонов, лидерът на Атака предложи вариант за помирение между заместник-председателя на ГЕРБ Цветан Цветанов и президента Румен Радев. \"Ако Цветан Цветанов може да направи коремно възлизане - да пробва и да се изравнят, да стиснат ръце\", каза Сидеров.\r\n\tПовод за изявлението му беше изпълнението на лост от Румен Радев във вторник. \"Господин Румен Радев показа не лоша физическа форма с това коремно възлизане. Тренирал съм спортна гимнастика, само че то се прави от вис. Малко със замах го направи, но все пак на тези години и с костюм беше много добре - поздравявам го\", допълни Сидеров.\r\n\tСпоред него държавният глава не трябва да воюва с премиера Бойко Борисов, особено по време на председателство и по геополитически въпроси, които засягат дипломация и отношения с други държави.\r\n\t\"Там трябва да изработваме обща политика, дори да не си симпатизираме. Румен Радев е нов политик, който се учи и се старае. Неведнъж съм казвал добри думи за него\", заяви Сидеров.", "date": "2018.03.15", "title": "Сидеров готов да преглътне различията със Симеонов в името на стабилната власт"}
{"url": "http://www.mediapool.bg/polovinata-ot-rasteniyata-i-zhivotnite-sa-pod-risk-zaradi-izmenenieto-na-klimata-news276756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо половината растителни и животински видове в места, естествено богати на дива природа, като Амазонка, Арктика и Галапагос, а в Европа - в Средиземноморието и в Черноморския басейн, може да изчезнат до края на века, заради изменението на климата. Дори ако се постигне целта на Парижкото споразумение за ограничаване на повишаването на температурата под 2 градуса по Целзий, тези места могат да загубят една четвърт от видовете си. Това показват данните от ново проучване на Университета в Източна Англия (UEA, Великобритания) и Университета \"Джеймс Кук\" в Австралия и Световният фонд за дивата природа (WWF).\r\n\tПроучването изследва въздействието на изменението на климата върху близо 80 000 растителни и животински видове в 35 от най-разнообразните и естествено богати на диви животни райони в света.\r\n\tДокладът установява, че 30% от средиземноморските видове като морски костенурки и риба тон са изложени на риск от изчезване, дори ако поддържаме глобалното затопляне до 2 градуса по Целзий. В случай, че не положим усилия за ограничаване на температурите, половината от видовете ще бъдат заплашени, е посочено в изследването.\r\n\t\"Промените в климата притискат нашата планета към ръба. Не само че нарастващите температури влияят пряко върху хората и тяхното благополучие, те застрашават екосистемите и биологичното разнообразие, които са от съществено значение за човешкия живот. Европейският съюз трябва да действа, за да поддържа глобалното покачване на температурата под 2 градуса по Целзий, съгласно Парижкото споразумение, като бързо прекрати използването на изкопаемите горива, започвайки с въглищата до 2030 г.\", коментира Емке Любек, ръководител на направление \"Климат и енергетика\" в европейския офис на WWF.\r\n\tДнес климатичните промени видимо засягат ежедневието ни тук в България, коментира Веселина Кавръкова, ръководител на WWF България. По думите й заплашени са редица видове в Черно море, иглолистните гори съхнат.\r\n\tКомбинацията от масов туризъм и климатични промени в защитените територии с крехък природен баланс ускоряват бързата загуба на биоразнообразие. Например Седемте рилски езера са единствените високопланински езера у нас с лош консервационен статус, посочва Кавръкова. Според нея решението е всеки от нас да направи своя жест, за да помогне за опазването на природата.\r\n\tЗатова и призивът на Часа на Земята, отправен към отделните хора, институциите и бизнесите е \"свържи се с природата\", покажи как твоят ежедневен избор в домакинството, транспорта, потреблението или почивката ще помогне да имаме опазени гори и реки, чист въздух и вода.\r\n\tЯсната опасност от изменението на климата за хората, планетата и нейното биоразнообразие е причината, поради която на 24 март милиони хора по света ще се съберат за Часа на Земята. Те ще покажат своя ангажимент за опазване на биоразнообразието и ще бъдат част от дискусиите и решенията, необходими за изграждането на здраво и устойчиво бъдеще за всички.\r\n\tМеждународната мобилизация, за Часа на Земята, също изпраща ясно послание към бизнеса и правителството, че има обща воля за промяна на негативните тенденции.\r\n\tWWF кани приятели и поддържници да се присъединят към традиционното отбелязване на Часа на Земята пред Народния театър в София на 24 март от 20:30 до 21:30 часа.", "date": "2018.03.15", "title": "Половината от растенията и животните са под риск заради изменението на климата"}
{"url": "http://www.mediapool.bg/chetiri-programi-davat-evropeiski-perspektivi-za-zeleni-biznes-idei-news276749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФондация \"Клийнтех България\" отваря през 2018 г. четири програми за кандидатстване от български компании с амбиции да развиват зелени бизнес идеи.\r\n\tИнициативите се провеждат в партньорство с най-големите общности на Европейския съюз (ЕС) за иновации в сферата на климата и устойчивите енергии – Climate-KIC и InnoEnergy.\r\n\t\r\n\tТова е единствената програма в ЕС за професионална мобилност в областта на системните иновации.\r\n\tТя е насочена едновременно към млади професионалисти, които искат да научат и прилагат иновативни модели за устойчиво развитие, както и към потенциални приемни организации, целящи да въведат иновативни решения в своя бизнес.\n\n\r\n\tПрограмата предвижда участниците да бъдат разпределени в различните организации от 9 европейски държави за срок от 4 до 6 седмици в периода септември – октомври 2018 г.\r\n\tКрайният срок за кандидатстване в  изтича на 15 април.\r\n\t\r\n\tНай-голямото състезание за стартъпи в сектора на чистата енергия в ЕС тази година търси решения в 4 основни области: енергии, мобилност, киберсигурност и повишаване качеството на атмосферния въздух.\r\n\tКонкурсът се организира за четвърта поредна година и е насочен към участници от Централна и Източна Европа. Състезанието дава възможност за развитие на бизнес и последващото му реализиране на глобалния пазар.\r\n\tОсвен награди, достигащи до 20 000 евро, победителите в състезанието ще имат възможността да се включат в акселератора на InnoEnergy Highway.\r\n\tТази програма предлага финансиране от 150 000 евро и подкрепа за развитие на бизнес решения, тийм билдинг, достъп до международни партньори, клиенти и източници на външно финансиране.\r\n\tМожете да кандидатствате за  до 15 април.\r\n\t\r\n\tНай-мащабното състезание за стартиращи зелени бизнес идеи в света ClimateLaunchpad (CLP) събира предприемачи иноватори от 36 страни, включително и България.\r\n\tТОП 3 български екипа ще представят страната ни на международния финал в Шотландия в края на 2018 г., като ще се състезават за 10 000 евро парична награда и директен достъп до единствената акселераторска програма за развитие на решения за устойчив бизнес – Climate-KIC Accelerator.\r\n\tЖелаещите да кандидатстват за участие в  могат да го направят до 30 април.\r\n\t\r\n\tЕдинствената европейска програма за seed-финансиране и ускорено валидиране на бизнес решения за устойчив бизнес и чисти технологии ще се проведе за трета поредна година. През тази година тя ще се проведе в две фази.\r\n\tВ първата фаза участниците трябва да притежават сформиран екип, доказана идея и бизнес модел, като успешните кандидати ще получат 6-месечно интензивно обучение, менторство и финансиране до 25 000 евро на екип. Целта е да спечелят първите си клиенти.\r\n\tВъв втората фаза кандидатите трябва да докажат и осъществени първи продажби, като програмата ще се осигури менторство и финансиране до 45 000 евро на екип. Крайната цел е разрастване на бизнеса и привличане на инвестиции.\r\n\tКрайният срок за кандидатстване в  е 3 април.\r\n\tСъвместните програми на Cleantech Bulgaria, Climate-KIC и InnoEnergy са подкрепили над 3000 стартиращи компании в цяла Европа.", "date": "2018.03.15", "title": "Четири програми дават европейски перспективи за зелени бизнес идеи"}
{"url": "http://www.mediapool.bg/chast-iii-ptitsite-ne-umirat-sami-news276748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри седмици след като Българската агенция за безопасност на храните иззе и  в нарушение на два закона и пренебрегвайки съдебно решение, стъкменото постфактум \"алиби\", че сторила това заради две проби с потвърден птичи грип, все повече издиша. Както е известно, в случаи на установен птичи грип, БАБХ е длъжна да уведоми европейските власти, страните членки на ЕС и Световната организация за здравеопазване на животните, но специално за въпросните птици това не е направено, показа проверка на Mediapool. Самата БАБХ твърди, че го е направила, но документални доказателства за това няма.\r\n\tКоето означава, че или агенцията е ликвидирала птиците неоснователно, или действително е открила птичи грип, но крие това от европейските власти.\r\n\tДействията на БАБХ по казуса със злощастно попадналите в България птици разкриват неглижиране на законите и правилата от страна на държавен орган, призван да ги прилага безпристрастно и съвестно.\r\n\tКакто е известно, агенцията унищожи животните въпреки определение на Административен съд – София, което спираше изпълнението на заповедта за това. БАБХ все още не е обжалвала съдебния акт, а срокът за това изтече, което на практика означава, че агенцията признава аргументите на съда.\r\n\t\n\n\r\n\tВ нощта срещу 20-ти февруари в Столичния зоопарк пристигат над 100 птици.\r\n\tДни преди това птиците и други бозайници са задържани на границата във Видин, защото превозвачът не представя на място документ за превоз на животни. ОДБХ-Видин преценява, че сред птиците има защитени видове и се обръща за съдействие към РИОСВ-Монтана, която потвърждава това и се обръща към Столичния зоопарк, който освен като зоологическа градина е регистриран и като спасителен център.\r\n\tПтиците пристигат и са настанени в зоопарка в София за \"установяване на видовия състав\". За целта се води официална кореспонденция между зоопарка и РИОСВ-Монтана. Птиците пребивават там до понеделник, 26 февруари, снабдени с необходимата маркировка – пръстени - и отделени от останалите обитатели на зоопарка под карантина.\r\n\tПървоначално се смята, че птиците пристигат от Белгия. Междувременно се появява собственикът им и представя документи, според които те са закупени от Унгария.\r\n\tВ петък, на 23 февруари, БАБХ-София издава заповед за умъртвяването им. В документа няма мотиви и изясняване на фактическата обстановка по случая. Директорът на зоопарка обжалва заповедта пред Административен съд – София\r\n\tНа 26 феврурари около обед Областната дирекция за безопасност на храните - град София иззема животните, за да ги евтаназира. И го прави два часа по-късно. \"Операцията\" е ръководена лично от началник отдел \"Защита на животните\" към ОДБХ-София д-р Емил Славев.\r\n\tПървоначално от БАБХ твърдят, че ще вземат проби от птиците поради съмнения за птичи грип, защото в \"Белгия има епидемия\". Когато става ясно, че птиците идват от Унгария, БАБХ заявява, че епидемия имало и там. Според статистиката на Международното бюро по епизоотиите нито в Унгария, нито в Белгия има птичи грип от лятото на миналата година.\r\n\tПроби така и не се вземат, а веднага след евтаназията БАБХ не отричат това. Нещо повече - часове след умъртвяването, на официален писмен въпрос защо проби не са взети, отговорът на агенцията гласи: \"защото птиците могат да бъдат скрит преносител\".\r\n\tМеждувременно скандалът се върти из медиите и БАБХ постфактум обявява, че проби са взети и птичи грип е открит при две от птиците.\r\n\t\r\n\tДействията на БАБХ обаче са в пряко противоречие със съдебно определение.\r\n\tСпоред определение по дело 2053 в Административен съд – София град (АССГ) умъртвяването на животните е спряно още в петък следобед (23 февруари), няколко часа след като Столичният зоопарк подава жалбата срещу ОДБХ-София. Справка в деловодството на съда сочи, че в петък в 16.45 ч. решението е изпратено до агенцията в София. Въпреки това обаче в понеделник, вместо да обжалва, каквито са правилата, ОДБХ-София конфискува птиците и ги убива.\r\n\tОт БАБХ твърдят, че не са получили факса.\r\n\tСпоред документите в съда БАБХ са известени, защото номерът на факса е подаден от именно от агенцията. Заради статуса на изпратения факс обаче - \"без отговор\" съдът изпраща и писмена призовка до Софийския зоопарк и БАБХ.\r\n\t\r\n\tИ двете са получени, но във вторник, на 27 февруари, когато птиците вече са убити.\r\n\tВъпреки това от агенцията казаха пред Mediapool,  на съда.\r\n\tСтъпки в тази посока обаче не са направени, а сроковете вече са изтекли. На въпрос на Mediapool защо това не се е случило, БАБХ отговори следното: \"Определението не е получено в деловодството на Областната дирекция по безопасността на храните - София град\".\r\n\tСправка в деловодството на Административен съд - София сочи, че твърдението не отговаря на истината.\r\n\t\r\n\t\r\n\t\r\n\tНарушенията обаче не спират дотук.\r\n\tДен след унищожаването на птиците и първоначално неотречената информация, че проби от тях не са вземани, БАБХ съобщи, че две птици са дали положителен тест за птичи грип.\r\n\tЗа да се установи еднозначно вярно ли е това или не, Mediapool попита дали и кога БАБХ е изпълнила задължението си да уведоми европейските власти за двете проби за птичи грип, установени при конфискуваните от столичния зоопарк птици.\r\n\tСъгласно ангажименти, поети от България и , в срок от 24 часа след установяване на птичи грип, българските власти трябва да информират държавите членки на Европейския съюз, Европейската комисия, както и Световната организация за здравеопазване на животните.\r\n\tОфициалният отговор на БАХБ гласи, че е изпълнила задължението си: \r\n\tСтранно, но  фигурира само регистрирания случай на птичи грип от област Добрич, но не и този от София.\r\n\tЗа да се изясним ситуацията и да стане ясно дали БАБХ наистина е информирала ЕК за двете птици от софийския зоопарк (на който БАБХ наложи карантина именно заради двете заразени птици), Mediapool се свърза с говорителя на ЕК по въпросите за здравето и храните Анка Падурару.\r\n\tПо нейните думи последната информация за случаите на инфлуенца по птиците от страна на България се . В него обаче фигурира отново само случаят от Генерал Тошево, Добричко, но не и този от София.\r\n\tНа уточняващ въпрос Падурару изпрати отговор до Mediapool, че това е последният случай, за който е докладвано от България, а другите, които са й известни, са от предходните години. Това потвърждава и справка, предоставена от Падурару,  на Европейската комисия.\r\n\t\r\n\tВ тази справка няма съобщение за заразени птици в София.\r\n\tМакар да заяви, че е информирала ЕК, агенцията по безопасност на храните мълчи защо не е уведомила за птичия грип в софийския зоопарк и Международната организация за безопасност на животните (МОБЖ), .\r\n\tВъзможно обяснение е, че МОБЖ  на случаите с инфлуенца по птиците и лесно може да се провери дали коя държава е уведомила и коя не.\r\n\tНа 8 март БАБХ надлежно алармира МОБЖ за случай на птичи грип от Генерал Тошево, премълчавайки за твърдения от нея птичи грип в софийския зоопарк, заради който десет дни по-рано погуби всичките сто птици.\r\n\t\r\n\tПо всичко личи, че и страните членки на ЕС, които трябва да бъдат уведомени, също тънат в неведение.\r\n\tНеправителствената организация \"Четири лапи\" е изпратила запитване до съответните компетентни органи във всяка държава членка на ЕС дали е получила информация относно регистрирания случай на птичи грип в столичния зоопарк.\r\n\tЗа момента официален писмен отговор е получен единствено от латвийската ветеринарна служба, каза пред Mediapool Явор Гечев от организацията. От него категорично става ясно, че Латвия не е информирана за огнището.\r\n\t\r\n\tНа този фон все още не е ясно дали проверката, която бе назначена от Министерството на земеделието и храните върху дейността на БАБХ заради случая с птиците, е приключила.\r\n\tMediapool изпрати официално запитване в началото на тази седмица, но от ведомството все още не са отговорили.\r\n\tВероятно мнозина си задават въпроса защо БАБХ е била готова да погази правилата и закона, за да унищожи стоте птици от зоопарка в София. При липса на каквото и да е логично обяснение, остава отговорът, че става дума за \"отмъщение\" на БАБХ към организациите (сред които столичния зоопарк), благодарение на които лъвчетата Терез и Масуд бяха изведени от България, вместо да бъдат дадени на зоокъта в Пазарджик, каквато бе каузата на БАБХ, екоминистерството и пр, пропагандирана активно от медиите на депутата от Пазарджишкия избирателен район Делян Пеевски.", "date": "2018.03.15", "title": "Част III: Птиците не умират сами"}
{"url": "http://www.mediapool.bg/ima-nedostig-na-zabolekari-v-nyakolko-oblasti-na-stranata-news276757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакар страната ни да има доста над средния брой зъболекари на глава от населението в ЕС, в някои райони се усеща сериозен недостиг на дентални лекари, съобщи в четвъртък председателят на Българския зъболекарски съюз д-р Николай Шарков.\r\n\tНедостиг на зъболекари има основно в североизточните области на България – Търговище, Добрич, Разград, Шумен.\r\n\t“Има малки населени места, където е изключително тежко, ако зъболекар инвестира в кабинет. За да отворим, трябва да инвестираме между 80 и 100 хил. лв. Когато населението в малко село е под 1000 души, там зъболекарят ако отвори кабинет, той е фалирал още преди да го е отворил“, заяви Шарков.\r\n\tКато цяло за страната обаче броят на зъболекарите е по-голям от нужния на населението.\r\n\tУ нас на един зъболекар се падат 800 души население, като европейският минимум е един зъболекар да обслужва 1200 души население. В големите градове броят на зъболекарите е дори още по-голям – в София например на един зъболекар се падат 300 души.\r\n\tПо думите на Шарков това води до друг проблем - скрита безработица в големите градове, която не се отчита от Националния статистически институт.", "date": "2018.03.15", "title": "Има недостиг на зъболекари в няколко области на страната"}
{"url": "http://www.mediapool.bg/pochina-i-vtoriyat-rabotnik-postradal-pri-intsidenta-v-zavod-arsenal-news276724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВторият работник, който пострада при инцидента във военния завод \"Арсенал\" в Казанлък, е починал през нощта срещу четвъртък, съобщиха от университетската болница в Стара Загора.\r\n\t45-годишният Красимир Желев бе настанен в реанимацията на лечебното заведение с над 80% изгаряния.\r\n\t\"За жалост жертвите на тази трагедия са две вече. Разговарях с проф. Йовчев, директора на Университетската болница в Стара Загора, той потвърди, че в 2.15 ч. е починал раненият 45-годишен работник\", заяви пред Нова телевизия областният управител на Стара Загора Гергана Микова.\r\n\tПо думите ѝ именно заради тежкото състояние на Желев той не е бил транспортиран до Пловдив, каквито са били първоначалните намерения на лекарите.\r\n\t\"Няма други ранени. Работниците, които са били в странични помещения на цеха, са били изведени\", каза още Микова.\n\n\r\n\tПри инцидента в сряда на място почина 26-годишният Цеко Василев. Двамата са били в бронирана камера, в която става запалване при разбъркване на смес за димни гранати\r\n\tв цех 130.\r\n\tОт Инспекцията по труда уточниха, че сместа, с която са работили, не е взривоопасна, но е силно пожароопасна в състоянието, в което се работи с нея. Изпълнителният директор на завода Николай Ибушев пък заяви, че в случая не били спазени инструкциите за безопасна работа.\r\n\tСпоред първоначалната информация от ръководството на завода работата на камерата се е управлява дистанционно. По случая вече са назначени техническа и съдебно-медицинска експертиза, съобщи окръжният прокурор на Стара Загора Дичо Атанасов. Предстоят нови огледи и разпити на свидетели.", "date": "2018.03.15", "title": "Почина и вторият работник, пострадал при инцидента в завод \"Арсенал\""}
{"url": "http://www.mediapool.bg/obvineniyat-za-masovoto-ubiystvo-v-gimnaziya-vav-florida-ne-prizna-vinata-si-news276725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвиняемият за нападението срещу гимназията във Флорида \"Марджъри Стоунман Дъглас\", при което бяха убити 17 души, а други 17 пострадаха, се яви пред съда, но запази пълно мълчание с наведена глава, предаде АП.\r\n\t19-годишният Никълъс Крус не каза нищо по време на заседанието. Заради отказа му да направи изявление за вината си, съдията разпореди да се запише, че не се признава за виновен по предявените му 34 обвинения, за да може процесът да продължи.\r\n\tАдвокатът на Крус подчерта, че той ще се признае за виновен, ако обвинението се откаже от смъртната присъда, но прокуратурата категорично отхвърли сделката, настоявайки именно за смъртно наказание.", "date": "2018.03.15", "title": "Обвиненият за масовото убийство в гимназия във Флорида не призна вината си"}
{"url": "http://www.mediapool.bg/zashto-novite-molekuli-sa-koshmarat-na-nzok-news276722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато мораториумът върху т.нар. нови молекули падна в края на миналата година с дружните усилия на пациенти, депутати, президента, омбудсмана и цялото общество, което реагира остро на опита да се ограничи достъпът до модерно лечение с цел икономии за НЗОК, всичко предвещаваше, че щастливата развръзка няма да трае дълго. Няколко месеца по-късно , че разходите й за лекарства са нейният най-сериозен проблем и я тревожат повече дори от дълговете към чуждите здравни каси, които завихриха политически скандал и управленска криза в касата.\r\n\tПредвиденият от касата мораториум, който падна в последния момент, , като а, но реално сметката би трябвало да е по-малка, защото НЗОК ще започне да ги плаща едва след 1 април, когато влиза в сила новият Национален рамков договор, в който са предвидени някои клаузи относно контрола по отпускането и проследяването на лечението с тях. Потенциално с новите молекули  с онкологични, ревматологични заболявания, множествена склероза, хепатит С, белодробна фиброза и някои други редки заболявания.\r\n\tПроблемът е, че какъвто и да е разходът за новите терапии, той не е предвиден в бюджета на здравната каса, която в последните години е в системни преразходи за лекарства. Всяка година НЗОК залага по-ниски разходи за лекарства от тези, които реално е направила през предходната. И всяка година започва да плаща нови и скъпи терапии, които с всяка изминала година генерират все по-сериозен разход, който фондът все повече се задъхва да покрива.\r\n\t\r\n\tСпоред фармацевтичните компании тези разходи се дължат на напълно обективни причини: застаряващото население, все повече лекуващи се хора, по-голяма продължителност на живота благодарение на новите медикаменти. В същото време разработването на всяко ново лекарство гълта огромни пари, а достигащите до пазара молекули трябва да избият инвестициите и за неуспешните разработки, поради което цената им е висока. \"дадоха пример наскоро от индустрията\n\n\r\n\tСпоред здравните власти наред с обективните причини обаче разходите нарастват и заради , което силно изкушава и предразполага участниците в системата към , докато се занимават с това благородно и особено доходоносно начинание – лечението на хора с тежки заболявания.\r\n\tПрез последните години бяха въведени доста законодателни промени, включително , с които фармацевтичните компании споделят риска от ръста на лекарствените разходи и връщат пари обратно в касата.\r\n\tПрез миналата година при 87 млн. през 2016 и 47 млн. лева през 2015 година. За 2018 година са планирани отстъпки от 160 млн., но реално ще са повече заради падналия мораториум.\r\n\tКонтролът обаче продължава да куца и здравната каса продължава да се чуди как да го подобри, за ,  или откровени . А всяко нейно действие поражда равно по сила и противоположно по посока противодействие\r\n\tВ това време влизат нови и нови молекули, които генерират стотици милиони левове разход и НЗОК продължава все така да се пита дали те отиват за лечението на когото трябва по възможно най-добрия начин.\r\n\t\r\n\tРъстът в разходите на НЗОК за лекарства се дължи главно на навлизането на новите лекарства в областта на онкологията, ревматологичните заболявания и редките болести. Докато при онкологията на практика няма ръст в броя на болните, за чиято химиотерапия касата плаща, то при ревматологичните заболявания и редките болести новите терапии повличат след себе си и ръст на пациентите, чието лечение НЗОК покрива.\r\n\t\r\n\t \r\n\tТака за 5 години - от 2013 до 2017 г. - разходът на НЗОК за лечението на пациенти с ревматологични заболявания е нараснал двойно от 38.4 на 78.6 млн. лева, за пациентите с онкологични заболявания повече от два пъти – от 172.4 млн. лева на 364 млн. лева, и за тези с редки заболявания също почти два пъти от 58.5 млн. лева на 102.6 млн. лева, като това е свързано и с двоен ръст на пациентите, получаващи терапия. Това показват данни на НЗОК, предоставени на Mediapool по Закона за достъп до обществена информация.\r\n\t  \r\n\t \r\n\tПри различните терапии ръстът в разходите се дължи на различни причини.\r\n\t\r\n\tВ онкологията например се наблюдава устойчив брой пациенти, за чиято химиотерапия НЗОК плаща. Броят им в различните години варира от 33 000 до малко над 34 000. За сметка на това обаче в този период средната стойност за лечението на един пациент с онкологично заболяване в болница е нараснала от 5 240 лева на 10 622 лева, според данните на НЗОК.\r\n\t\r\n\t\r\n\t \r\n\tИ ако средната стойност за лечението на пациент през миналата година е 10 000 лева като цяло, то средната стойност за лечението на един пациент с новите молекули в онкологията, влезли само през 2016 година, достига 40 000 лева.\r\n\tРазходът сам по себе си не е най-важното, тъй като от далеч по-съществено значение е дали новата терапия превъзхожда и дава качествено по-добър терапевтичен резултат от старата, т.е. дали повишава преживяемостта спрямо стандартната терапия или пък води до пълно излекуване, което досега не е било възможно и т.н.\r\n\tНе по-малко важно е обаче и как се предписва тя, предпочитана ли е пред старата само и единствено заради финансовите ползи, които би донесла за конкретно отделение и лекар и изхвърля ли се една трета от нея, каквато практика на разхищение не е чужда на нароилите се в последните години многобройни клиники, занимаващи се с химиотерапия.\r\n\tОсвен това анализ на НЗОК от миналата година показа  в стойността за лечението на един онкоболен в различните болници в страната, като противно на всякаква логика , поемащи най-големия и тежък поток пациенти.\r\n\t\r\n\tКонкретно в онкологията, ръстът в разходите безспорно се дължи на навлизането на новите и скъпи терапии, които качват стойността за лечението на пациентите. Данните на НЗОК показват, че след първата година на навлизането им, в следващите 2-3 години разходите за новите молекули нарастват от 2 до 6 пъти. Ето защо не е странно, че НЗОК е сериозно притеснена за бюджета си след падането на мораториума и задаващата се порция нови молекули през следващата година.\r\n\t\r\n\t \r\n\tНапример влезлите през 2014 г. нови молекули в областта на онкологията през първата година са генерирали разход от близо 4.5 млн. лева, през втората – 11.6, през третата той пада до 10.6 и през 2017 е вече 9.7.\r\n\tЗа влезлите през 2015 г. молекули разходът на НЗОК през първата година е бил 6.8 млн. лева, през 2016 г. той вече е бил 29.7 млн. лева или над 4 пъти повече, а през 2017 г. достига 46.3 млн. лева.\r\n\tЗа влезлите през 2016 г. нови молекули разходът е скочил от 13 млн. лева през първата на 45.5 млн. лева през втората година. Съответно и броят на пациентите, които се лекуват с навлизащите нови молекули, се увеличават през всяка следваща година.\r\n\t\r\n\t \r\n\tЕстествено, скокът в разходите не е еднозначен, тъй като с назначаването на новите терапии се освобождава ресурс от старите, с които би се лекувал пациентът. Само по себе си обаче удвояването на разхода за лечението на един онкоболен за 5 години е достатъчно красноречиво за тенденцията.\r\n\t\r\n\tВсичко това би трябвало да е довело до по-добри резултати за пациентите, но това никой не може да каже със сигурност, тъй като поради управленско безхаберие от няколко години страната ни не поддържа Национален раков регистър, който би трябвало да покаже увеличава ли се преживяемостта и с какви темпове за локализациите, за които навлизат иновативни терапии.\r\n\tЕдва от тази година започва да се прави и  от новите молекули, което ще се случва в няколко големи болници в София, Варна и Пловдив. Целта е за тези медикаменти да се събират данни от употребата им в практиката и в последствие резултатите да служат за преценка дали да продължат да се плащат от здравния фонд.\r\n\t\r\n\tПри ревматологичните заболявания се наблюдава едновременно увеличаване на броя на пациентите, които ползват новите скъпи терапии и оттам и ръст в разходите на НЗОК.\r\n\tСредната годишна стойност за лечението на един пациент с ревматологично заболяване е нараснала от 6 206 лева през 2013 г. на 9 519 лева през 2017 г., а броят на пациентите, за чието лечение НЗОК плаща е нараснал от 6 190 на 8 258.\r\n\tСъответно броят на пациентите, които се лекуват с навлизащите нови молекули също нараства. Влезлите през 2014 г. нови молекули в ревматологията през първата година са ползвани от 255 души, докато през 2015 са вече 700, а през 2017 вече 774. Влезлите през 2015 г. нови молекули първоначално са достигнали до 451 души, а през 2017 година вече се ползват от 746 души.\r\n\t\r\n\t \r\n\t  \r\n\t \r\n\tРедките болести са пример за това, че след навлизането на новите терапии броят на пациентите които ги получават, нараства драстично, тъй като за много от тях изобщо не е имало лекарство до този момент, но с времето разходът за лечението им пада.\r\n\tДокато през 2013 година НЗОК е плащала за лечението 2 870 пациенти с редки заболявания, то през 2017 година те са вече 6 209. Същевременно средната годишна стойност за лечението на един пациент с рядка болест е била 20 413 през 2013, в последствие се е повишила до 24 842 лева през 2015 година, но през 2016 и 2017 година пада на нива от 15 000-16 000 лева.\r\n\t\r\n\tПрез последните години здравните власти започнаха да осъзнават проблемите в лекарствената политика, предприеха доста промени за по-ефективното изразходване на обществения ресурс, но контролът е трагичен и плахите опити за затягането му се посрещат с явна и скрита съпротива.\r\n\tТака например миналата година под натиск  от намерението си да задължи болниците да въведат от 2018 година автоматизирани и полуавтоматизирани системи за приготвяне на лекарствата за химиотерапия, за да спре разхищението на скъпи медикаменти.\r\n\tМярката беше планирана, за да предотврати сегашната практика между 25% и 30% от скъпите препарати в онкологията да се изхвърлят от болниците. Опитите на Министерството на здравеопазването да въведе електронен търг за лекарствата, включително за медикаментите в онкологията, вече втора година удрят на камък заради .\r\n\tКато цяло липсата на функциониращо  е основен препъни-камък пред здравните власти за осъществяването на адекватен контрол в реално време. Вместо това те тичат след събитията, контролират по документи вече свършили неща, а на фона на приказките за грандиозни злоупотреби няма тежко наказана болница с отнет лиценз и прекратен договор по доходоносна клинична пътека.\r\n\tПоказателен в това отношение е разказът на бившия зам.-министър на здравеопазването Мирослав Ненков за фиаското, което здравните власти претърпели при опит да направят внезапна проверка на химиотерапията в една болница: \r\n\tПрез тази година най-накрая трябва да бъде изградена националната здравно-информационна система, която да обхване всички участници – НЗОК, болници, аптеки и т.н. Включително като част от нея е планирано изграждането на .\r\n\tСтъпвайки върху подобрения електронен контрол, включващ и действащи регистри на пациентите, НЗОК може да използва данните от проследяването на терапевтичния ефект на новите лекарства, за да въведе  от лечението. Мярка, която в министерството и касата отдавна обсъждат, но към момента е неприложима заради липсата на ефективна система за измерване на резултата.\r\n\tНа дневен ред отново е и идеята за въвеждането на автоматизираните и полуавтоматизирани системи за приготвяне на онколекарствата в болниците, а в новия рамков договор са заложени и някои мерки за по-рационалната употреба на скъпите медикаменти, за да не бъдат разхищавани.\r\n\tНе на последно място здравната каса трябва да започне да прави , което включва и непопулярни решения, ако смята, че по този начин защитава обществения интерес. Но това няма как да се случи само и единствено с финансови аргументи, какъвто беше случаят с падналия мораториум. А за да взема адекватни решения, касата трябва да събира информация и да е наясно със задаващите се с в следващите години разходи, за да не е в ролята на изненадана, когато й представят сметката – било то за лекарства или за лечение в чужбина.\r\n\tКакто здравният министър Кирил Ананиев в характерния си стил на бюджетар се изрази при подписването на Националния рамков договор, ключовите думи през тази година ще бъдат \"контрол\" и \"дисциплина\". Въпросът е контролът да отговаря на реалностите в ХХI век и заедно с дисциплината да важат за всички, а да не са избирателни.\r\n\tКоето е трудно начинание в система, разкъсвана от многобройни лобистки интереси, управленска немощ, обръчи от приближени на властта болници и много силен материален стимул разхищенията да продължат.", "date": "2018.03.15", "title": "Защо новите молекули са кошмарът на НЗОК?"}
{"url": "http://www.mediapool.bg/raznoglasiya-za-severna-koreya-doveli-do-razdyalata-na-tramp-s-tilarsan-news276727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазногласия за подхода на САЩ в конфликта около ядрената програма на Северна Корея са довели до решението на американския президент Доналд Тръмп да смени държавния секретар Рекс Тилърсън, предаде Ройтерс, позовавайки се на свои източници.\r\n\tСпоред агенцията Тилърсън отдавна е подкрепял преговорите с Пхенян за голямо неудоволствие на Тръмп, който искал да продължи да оказва натиск, преди да приеме покана за среща с Ким Чен-ун.\r\n\tТова довело до опасения, че държавният секретар може да е прекалено склонен на отстъпки пред Северна Корея и през последните седмици Тръмп изготвил план за замяната на Тилърсън с директора на ЦРУ Майк Помпейо. Сред ключовите цели на плана било, той да бъде сменен, преди да се продължи работата по севернокорейския въпрос.\r\n\tТилърсън не бил осведомен за решението на Тръмп да приеме севернокорейската покана за среща с Ким Чен-ун. Държавният секретар на САЩ бил поканен да подаде оставка по време на посещението си в Африка, преди да посети Нигерия и Чад и помолил да се изчака завръщането му в страната, преди да бъде обявено, че ще бъде сменен на поста. \r\n\tАмериканските гласоподаватели също са разделени по въпроса дали Тръмп трябва да се срещне с Ким без предварителни условия за премахването на ядрената програма на КНДР, показва публикувано в сряда проучване на изданието \"Политико\" и компания \"Морнинг кънсълт\", цитирано от Йонхап.\n\n\r\n\t41 на сто подкрепят среща без предварителни условия, а 36% смятат, че двамата лидери трябва да се срещнат само, ако Ким направи предварителни отстъпки. 24 на сто нямат мнение. 45% от избирателите в САЩ вярват, че президентът може да се справи със севернокорейския въпрос, показва друго проучване. 16 на сто му нямат особено доверие, а 31% - никакво.", "date": "2018.03.15", "title": "Разногласия за Северна Корея довели до раздялата на Тръмп с Тилърсън"}
{"url": "http://www.mediapool.bg/makedonskiyat-prezident-ne-podpisa-zakona-obyavyavasht-albanskiya-za-vtori-ofitsialen-ezik-news276729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонският президент Георге Иванов отказа да подпише закона за употреба на езиците, с който албанският става втори официален език в страната, предаде Асошиейтед прес.\r\n\tЗаконът беше приет в сряда за втори път на фона на протести в парламента и пред сградата му. През януари президентът Иванов вече веднъж отказа да го подпише.\r\n\tСпоред македонската конституция президентът не може да наложи вето на закон, одобрен два пъти от парламента. Иванов обаче направи изявление, че парламентарната процедура не е била спазена и отказва да го подпише.\r\n\t\"Като президент на Република Македония не мога да позволя това. Конституцията и собствената ми съвест не ми позволяват да подпиша указ, одобряващ такъв закон\", заяви държавният глава.", "date": "2018.03.15", "title": "Македонският президент не подписа закона, обявяващ албанския за втори официален език"}
{"url": "http://www.mediapool.bg/parlamentat-uvolni-bez-debati-georgi-gatev-ot-byuroto-za-kontrol-na-srs-news276730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът прекрати в четвъртък предсрочно мандата на зам.-председателя на Националното бюро за контрол на специалните разузнавателни средства Георги Гатев, чийто достъп до секретна информация бе отнет от ДАНС миналото лято по инициатива на прокуратурата.\r\n\tДепутатите взеха решението единодушно със 111 гласа \"за\" от 111 гласували. Гласуването мина без нито едно изказване, с което казусът бе затворен, както и започна - при пълна липса на информация от институциите.\r\n\tЕдинствено Славчо Велков от БСП предложи колегите му да допуснат в пленарната зала Гатев и евентуално да го поканят за изслушване, за да изложи фактите по случая от своя гледна точка, но управляващото мнозинство отхвърли идеята.\r\n\tТя бе подкрепена единствено от левицата и ДПС. Гатев бе избран за член на Бюрото именно от квотата на Движението за права и свободи, но въпреки това до този момент нито един негов депутат не намери за необходимо да коментира случая.\r\n\tПо същия начин се разви сценарият и в ресорната комисия за контрол на службите и СРС-тата преди седмица, където ГЕРБ и \"Обединени патриоти\" отново отхвълиха предложението на Велкков за излушване на Гатев и председателя на Бюрото Бойко Рашков. Основният мотив за отказа им бе, че по казуса има окончателно решение на Върховния административен съд (ВАС), с което отнемането на секретния му достъп е потвърдено и депутатите са длъжни да се съобразят и да уволнят зам.-шефа на Бюрото.\r\n\tПоказателно е нежеланието на Народното събрание изобщо да се занимае с многобройните твърдения на Рашков, че атаката на прокуратурата и ДАНС срещи вече бившия му заместник всъщност цели блокиране на контрола над СРС-тата. Това, на практика, вече е факт, тъй като от четиримата останали членове на Бюрото, двама са представители на управляващата коалиция и могат да бламират всяко решение на иначе уж независимия по закон орган., която съобщи, че предлага на ДАНС да лиши юриста от достъп до секретна информация заради негови контакти с обвиняеми, които пускали молби до Бюрото, за да проверят дали са подслушвани незаконно.  на държавното обвинение, въпреки че голяма част от .\r\n\t на ДАНС, като това решение бе взето в рамките на едно-единствено заседание, а мотивите за него бяха засекретени и от комисията отказаха да ги предоставят на медиите. , че секретният достъп на Гатев правилно е бил отнет от ДАНС, като мотивите на съда също останаха тайна за обществото.\n\n\r\n\tРазвоят на случая провокира междуинституционален скандал, като Рашков на няколко пъти заяви, че случаят с Гатев е атака срещу контрола на СРС-тата въобще. Той дори изнесе данни за злоупотреби с подслушвание на политици, магистрати и журналисти пред парламента, които бяха отречени от главния прокурор Сотир Цацаров, шефа на ДАНС Димитър Георгиев и вътрешния министър Валентин Радев. Именно агенцията беше посочена от Рашков, като отговорна за най-голям процент от нарушенията със СРС-та.\r\n\t, конфликт между Бюрото и прокуратурата действително има и той датира още от 2015 г., когато във връзка с проверка по делото \"КТБ\", в която участва Гатев, главният прокурор публично допуска, че зам.-шефът на Бюрото проявява \"нездрав интерес\" към доказателствата по мегаделото за срива на банката.", "date": "2018.03.15", "title": "Парламентът уволни без дебати Георги Гатев от Бюрото за контрол на СРС"}
{"url": "http://www.mediapool.bg/tsvetanov-prezidentat-radev-e-posochen-ot-instituta-na-reshetnikov-news276731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Несериозно е да се твърди, че няма стенограма от срещата между президента Румен Радев и Руския патриарх Кирил\", смята председателят на парламентарната група на ГЕРБ Цветан Цветанов.\r\n\t \r\n\tВъпреки уверенията на държавния глава, че е пазил достойнството на България, пред Нова телевизия в четвъртък Цветанов изрази съмнение, че това е било точно така.\r\n\t \r\n\t\"Стенограмата не се предоставя, защото президентът би натрупал негативи от това, че не е защитил интересите на страната. Ако стенограмата бъде показана, може да се окаже, че позицията на президентството е странна\", коментира Цветанов.\n\n\r\n\t \r\n\tТой припомни, че от БСП са определили номинацията си за държавен глава, след като от руския Институт за стратегически изследвания с ръководител ген. Леонид Решетников казали, че кандидатурата на Радев е печеливша.\r\n\t \r\n\t\"Институтът \"Решетников\" си свърши работата. Президентът Радев е посочен, на база изследване на този институт, и тази информация е споделена на кръговете от БСП, които са взели съответното политическо решение да издигнат Румен Радев за президент. И вие виждате последващите действия и политиката, която води Румен Радев, и поведението, което имаше по време на президентската кампания. Той не говореше никъде за санкциите срещу Русия, навсякъде казваше, че те трябва да бъдат премахнати. Никъде не говореше за Крим, за анексирането на Крим, за нарушаване на международното право. Знаете каква беше позицията му за СЕТА (търговското споразумение на ЕС с Канада – бел. ред.). Което по никакъв начин не кореспондираше с действията му после като действащ президент на съвета на лидерите на ЕС. Защото там се взе решението и за СЕТА – той го подкрепи, след това подкрепи продължаването на икономическите санкции..“, защити тезата си Цветанов.\r\n\t \r\n\tТой подчерта същевременно, че \"не трябва да се създават условия за противопоставяне на България и Русия\".\r\n\t \r\n\t\"Ние не сме против руския народ. Казваме само, че Москва не трябва да нарушава международното право\", каза лидерът на ПГ на ГЕРБ.\r\n\t \r\n\tРумен Радев е човекът, който всъщност вече говори повече като заявка като политически лидер на политически проект, а не като президент на Република България, заяви по-късно в четвъртък пред журналисти в парламента Цветанов. Попитан кой е този политически проект, Цветанов само заяви: \"Е, то за всички е ясно.\"\r\n\t \r\n\tЗа Радев е много по-важно да отиде някъде, пред военните предимно, и да говори политически, смята Цветанов. Президентът трябва да е обединител на нацията, допълни той.\r\n\t \r\n\tСпоред Цветанов, въпреки че вицепрезидентът Илияна Йотова понякога е доста критична и остра към ГЕРБ, тя знае как се прави голямата политика и \"превъзхожда с класи поведението на президента и позицията, която отстоява, свързана с националните интереси\".\r\n\t \r\n\tРазделението в обществото и координираните действия между БСП и президента Радев са с една-единствена цел - постигане на политическа дестабилизация, която да доведе до предсрочни парламентарни избори и съставяне на служебен кабинет, коментира Цветанов.\r\n\t \r\n\tТой допълни, че от ГЕРБ винаги са били за обединение по национални теми и за решаване на проблемите на хората. Кажете едно действие на БСП, с което не целят да създадат скандал или да влизаме от скандал в скандал, коментира още той.\r\n\t \r\n\tТой коментира и темата за сделката за ЧЕЗ.\r\n\t \r\n\t\"ЧЕЗ или Гинка Върбакова не са в състояние да повишават цената на тока. КЕВР е органът, който взима окончателното решение за това. А неговите членове се избират от парламента\", каза Цветанов.\r\n\t \r\n\tТой подчерта, че депутатите на ГЕРБ са подкрепили идеята на БСП за създаване на анкетна комисия, която да проучи сделката, защото именно управляващата партия е най-заинтересована всичко да излезе наяве.\r\n\t \r\n\t\"Фалшива новина е, че Борисов или правителството стоят зад сделката\", заяви Цветанов.\r\n\t \r\n\tТой упрекна опозицията в опит да генерира скандал по темата.\r\n\t \r\n\t\"Те искат да ни отклонят от успехите, които имат днес България и кабинетът\", заключи лидерът на ПГ на ГЕРБ.", "date": "2018.03.15", "title": "Цветанов: Президентът Радев е посочен от института на Решетников"}
{"url": "http://www.mediapool.bg/pod-oganya-na-zapadnite-kritiki-putin-varvi-uvereno-kam-chetvarti-mandat-news276732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия гласува в неделя, за да преизбере Владимир Путин за президент - ако изключим огромна изненада - след кампания без интрига, която имаше за цел най-вече да осигури задоволителна избирателна активност и завършва в обстановка на изключително високо напрежение със Запада.\r\n\t \r\n\tБританските санкции в реакция на отравянето на бившия двоен агент Сергей Скрипал в Англия засилиха усещането за нова Студена война, което се възцари след връщането на Путин в Кремъл през 2012 г., на фона на сирийския конфликт, украинската криза и обвиненията за руска намеса в президентските избори в Съединените щати.\r\n\t \r\n\tДокато в Лондон Тереза Мей нарече \"трагичен\" пътя, по който е поел руският президент, той завършваше в сряда своята минималистична предизборна кампания с посещение в Крим - украинският полуостров, който ще гласува за първи път на руски президентски избори в неделя - точно четири години след като бе анексиран от Москва. \n\n\r\n\t \r\n\t\"С вашето решение вие възстановихте историческата справедливост, която бе нарушена по съветско време\", се обърна Путин към свои привърженици в Севастопол на концерт в негова подкрепа. \"Вие показахте на целия свят, че това е истинска, а не фалшива демокрация.\"\r\n\t \r\n\tНа 65 години, 18 от които начело на Русия, президентът е най-дълго управлявалият руски или съветски лидер след Йосиф Сталин. Той се готви за комфортен във вътрешен план четвърти мандат. \r\n\tОт полуостров Камчатка на изток до анклава Калининград на запад, 107-те милиона избиратели в огромната страна, чиято територия се простира в 11 часови пояса, ще почнат да гласуват навсякъде в 8 ч. местно време. Това означава, че първите избирателни секции най на изток ще отворят в 20 ч. по Гринуич (22 ч. българско време) в събота, а последните ще затворят в 18 ч. по Гринуич в неделя (20 ч. българско време).\r\n\t \r\n\tВсъщност първите бюлетини вече бяха пуснати в много изолирани региони, тъй като бяха донесени урни на номадите ненци (коренното население на северния арктически регион на Русия) в Арктика.\r\n\tИзборите не крият особена интрига. Последното проучване на института ВЦИОМ отреди на Владимир Путин 69 процента от гласовете. Вторият, кандидатът на комунистическата партия Павел Грудинин, остана далеч назад със 7-8 процента, третият, ултранационалистът Владимир Жириновски - с 5-6 процента, а останалите петима претенденти имаха незначителна подкрепа.\r\n\t \r\n\t\"Конкуренцията не е достатъчна\", подчертава пред АФП Андрей Бузин, съпредседател на движението за защита на правата на избирателите \"Голос\" (Глас), според когото \"не е представен целият руски политически спектър\".\r\n\t \r\n\tГолемият отсъстващ от президентските избори е опозиционер номер едно на Кремъл, Алексей Навални, който сам мобилизира десетки хиляди души срещу властта, но му бе забранено да се кандидатира заради присъда, която той отхвърля като напълно изфабрикувана.\r\n\t \r\n\t\r\n\t \r\n\tУверен в преизбирането на Владимир Путин, Кремъл прави всичко възможно, за да бъде избирателната активност в неделя, единственият верен барометър на тези избори, колкото може по-висока. От началото на кампанията медиите обобщават целта му с формулата \"70-70\": 70 процента участие и 70 процента подкрепа за Путин.\r\n\t \r\n\tЦелта оправдава всички средства. Независимият вестник \"Новая газета\" цитира студенти в няколко руски града, принудени да се регистрират в избирателните списъци под заплахата за \"проблеми на изпитите или дори изключване\" от университета.\r\n\t \r\n\tВ други градове избирателните секции ще отворят по-рано, за да могат работници да гласуват, преди да отидат на смяна.\r\n\t \r\n\tПрез февруари всекидневникът РБК, цитирайки три източника от президентската администрация, писа за един особено съмнителен правителствен проект за стимулиране на чиновниците и работниците в големите предприятия да гласуват. Според двата вестника обаче не е дадена никаква препоръка как да се гласува. \r\n\t \r\n\t\"Тази предизборна кампания е различна от предишните, най-вече защото е ясно, че на най-високо равнище е взето решение да бъдат избягвани измами\", потвърждава Андрей Бузин, който прогнозира, че няма да станем отново свидетели на \"масовите фалшификации от 2007 и 2011 г.\".\r\n\t \r\n\tНе по-малко от 40 000 камери за видеонаблюдение ще бъдат монтирани в избирателните секции, за да бъдат предотвратени измами, подчертава той, уточнявайки обаче, че тази мярка ще бъде приложена в големите секции и \"не се знае какво ще се случи в малките\".\r\n\t \r\n\tБлизо 1400 чуждестранни наблюдатели са акредитирани според избирателната комисия.\r\n\t \r\n\tВъпреки усилията на Кремъл обаче е прогнозирана избирателна активност под очакванията. Според Степан Гончаров от независимия социологически център \"Левада\" се очаква да гласуват \"между 57-58 и 67-68 процента\" от избирателите, \"т. е. колкото на предишните избори\", докато ВЦИОМ дава 63-67 процента.\r\n\t \r\n\tВ интервю за американската телевизия Ен Би Си миналата седмица Владимир Путин каза, че не иска да променя конституцията, за да се окопае във властта. Това означава, че този четвърти мандат ще е последен за него и мнозина експерти смятат, че руският президент ще се посвети през него основно на това да определи и подготви, своя приемник.", "date": "2018.03.15", "title": "Под огъня на западните критики Путин върви уверено към  четвърти мандат"}
{"url": "http://www.mediapool.bg/bulgaria-podkrepi-merkite-na-velikobritaniya-sreshtu-rusiya-news276733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъншният министър Екатерина Захариева подкрепи мерките, които Великобритания предприе срещу Русия след отравянето на двойния агент Сергей Скрипал и дъщеря му Юлия.\r\n\tВ Twitter Захариева написа, че \"България стои до своя съюзник Обединеното кралство. Използването на отровни химикали е незаконно и трябва да бъде осъдено по най-строгия възможен начин\".\r\n\tЗахариева адресира туита си до британския външен министър Борис Джонсън.\r\n\tПреди ден британският премиер Тереза Мей съобщи, че Русия е виновна за отравянето на британска земя на бившия шпионин Сергей Скрипал и като ответна мярка Великобритания ще експулсира 23-ма руски дипломати.\r\n\tОсвен това Великобритания оттегля поканата към руския външен министър Сергей Лавров да посети страната и ще замрази двустранните контакти с Москва.\n\n\r\n\tВеликобритания бе подкрепена от всичките си съюзници в НАТО и Европейския съюз.", "date": "2018.03.15", "title": "България подкрепи мерките на Великобритания срещу Русия"}
{"url": "http://www.mediapool.bg/atlanticheskiyat-savet-prizova-bulgaria-da-ne-sklyuchva-sporazumenieto-s-rsk-mig-news276734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтлантическия съвет на България предупреди, че споразумението с РСК МиГ за поддръжката на старите съветски изтребители МиГ 29 на въоръжение в българската армия може да доведе до големи загуби за България и е опасно за националната ни сигурност. Според организацията, в която членуват десетки военни специалисти и други експерти, има конкретни текстове, които са в изгода на руснаците, поради което тя настоява правителството да намери възможност съюзническа страна да поддържа бойната ни авиация.\r\n\t, посочват от организацията.\r\n\tВ същото време обаче военният министър Красимир Каракачанов  ТАСС, че разчита да подпише възможно най-бързо споразумението.\r\n\t\" на това споразумение от страна на украинската компания са завършени, но договор в дадения момент с РСК МиГ засега не е подписан. Разчитаме да сключим споразумение възможно най-бързо\", каза Каракачанов.\r\n\tРамковото споразумение е на стойност около 82 млн. лева и ще осигури поръчки към руската корпорация за следващите четири години.\n\n\r\n\tОфициалният представител на РСК МиГ в България космонавтът Александър Александров, уточни, че споразумението вече е съгласувано по всички параметри и няма разногласия между двете страни.\r\n\t\"Надяваме се, че в близко време документите ще бъдат подписани“, каза Александров.\r\n\tМО  и в момента то е на етап съгласуване. След като бъде подписано, ще се пристъпи към сключването на договори за конкретни дейности около поддръжката на самолети, като цените вече са договорени. Тъй като единичните договори едва ли ще надминават 50 млн. лева, те няма да се нуждаят от санкцията на правителството и парламента, и подписването им е изцяло в ръцете на военния министър.\r\n\t\r\n\tАтлантическият съвет на България , че процедурата по договарянето с РСК МиГ е компрометирана и трябва незабавно да се спре.\r\n\tСпоред организацията противоречиви клаузи правят \r\n\tОсвен това, много от текстовете и промените в хода на процедурата оставят сериозни съмнения за уговорки между двете страни.\r\n\t, посочват от организацията.\r\n\tАтлантическият съвет призовава да се търсят спешно възможности ремонтът и поддръжката на минимално необходим брой самолети МиГ-29 да бъдат направени от държава, която е съюзник в НАТО или е заявила желание за членство в Алианса, разполагаща с необходимите възможности за това.\r\n\t, посочват от организацията.\r\n\t, бивши военни, общественици, журналисти, политолози и други.\r\n\t\r\n\tОт Атлантическия съвет обръщат внимание, че в споразумението има конкретни текстове, които очевидно са в полза на руснаците.\r\n\t, посочват от Атлантическия съвет.\r\n\tСпоред тях това е направено с цел отпадане възможността в цената за един летателен час да попаднат агрегатите с ограничен ресурс, което очевидно е в изгода на РСК МиГ.\r\n\t, допълват от организацията.\r\n\tОсвен това споразумението , независимо от приоритетите на МО.\r\n\tНедоговарянето на лимитиращи максимални срокове за изпълнение на договорите, особено на този за възстановяване на летателната годност на 12 бойни и 3 учебно-бойни самолета, позволява на руската страна да манипулира в свой интерес същите и оттам да влияе директно върху процента изправни самолети.\r\n\t при неизпълнение на основното задължение на РСК МиГ за осигуряване на минимално 1450 ч. нальот на година при 66.6% изправна техника. Нещо повече, проектът на РС не предвижда начин за действие, ако не бъде осигурен такъв нальот. Това е изключително в интерес на фирмата и ще й позволи да претендира незаслужено плащане при по малък нальот.\r\n\t\r\n\tВоенното министерство покани за поръчката само РСК-МиГ, тъй като това е компанията производител и държи лицензите за ремонтите, но украинската държавна фирма \"Укринмаш\" подаде жалби в Комисията за защита на конкуренцията и Върховния административен съд (ВАС). И двете жалби не бяха уважени и МО скоростно придвижи договорът с руснаците напред.\r\n\tВ началото на този месец военният министър очаквано определи РСК МиГ за изпълнител на споразумението. След подписването му ще започне и сключването на конкретни договори за поддръжката на МиГ-овете, като цените за конкретните дейности вече са договорени.\r\n\tМО твърди, че е успяло да договори отстъпки спрямо първоначалните оферти на руснаците.\r\n\tПървоначалната оферта за осигуряване на един летателен час, например, е била 7250 евро, но е паднала на 6250 след преговорите.\r\n\tВоенното министерство иска да осигури поддръжката на всички налични 15 МиГ-ове за следващите четири години. Това е най-сериозната инвестиция в бойната авиация през последните години, но в същото време прави все по-съмнително изпълнението на проекта за покупката на нови съвместими с НАТО изтребители.\r\n\tОсвен поддръжката и ремонтите, военният министър допусна възможност самолетите да бъдат дори модернизирани, но досега няма официална информация по този казус.\r\n\tАвиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.\r\n\tМО се върна към услугите на руснаците, след като опитът те да бъдат заобиколени по време на военния министър в миналото правителство Николай Ненчев се оказа неуспешен. Тогава министерството поръча на Полша ремонта на шест двигатели за старите съветски машини, но както и се очакваше, поляците нямат достатъчен капацитет да поемат цялостната поддръжка на самолетите.\r\n\tТова наложи МО да купи нови и ремонтирани двигатели от Русия, но сделката мина през българска фирма посредник. Оборудването беше доставено в България, но заради проблеми с документите се забави приемането им.", "date": "2018.03.15", "title": "Атлантическият съвет призова България да не сключва споразумението с РСК МиГ"}
{"url": "http://www.mediapool.bg/lorans-kadlou-e-noviyat-glaven-ikonomicheski-savetnik-na-tramp-news276735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският политически наблюдател и икономически анализатор Лорънс (Лари) Къдлоу е приел поста главен икономически съветник на президента на САЩ Доналд Тръмп, съобщи Белият дом, цитиран от ДПА.\r\n\t \r\n\tГоворителката на Белия дом Сара Сандърс обяви официално, че Къдлоу е приел поста.\r\n\t \r\n\tПредишният икономически съветник Гари Коун подаде оставка заради новите американски мита върху вносната стомана и алуминий, припомня ДПА. Къдлоу е консервативен медиен анализатор, който е служил като неофициален съветник на Тръмп по икономически въпроси.\r\n\t \r\n\tВчера Къдлоу заяви, че Китай е заслужил остър отговор от САЩ и други страни във връзка с търговията, предаде Ройтерс. \"Китай отдавна не играе по правилата\", заяви новият съветник, подчертавайки, че не обича митата. Той добави, че се надява да бъде създадена коалиция от страни, които да се противопоставят на Китай в търговията.\r\n\t \r\n\t \n\n\r\n\tСпоред Къдлоу митата няма да навредят на икономиката на САЩ като цяло.", "date": "2018.03.15", "title": "Лорънс Къдлоу е новият главен икономически съветник на Тръмп"}
{"url": "http://www.mediapool.bg/bryuksel-sledi-razvitieto-po-sdelkata-na-chez-news276736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХодът на сделката по придобиването на активите на чешката ЧЕЗ у нас от малката фирма \"Инерком\" е бил обсъден от премиера Бойко Борисов и зам.-председателя на Европейската комисия и комисар за Европейския енергиен съюз Марош Шефчович в четвъртък. Двамата са постигнали съгласие, че това е сделка между две частни компании, но Брюксел наблюдава процеса, защото темата е изключително важна за обществото и \"бихме искали да сме сигурни, че се спазват европейските изисквания\", каза Шефчович пред журналисти.\r\n\tТой участва в дискусия за ролята на неправителствените организации в подобряването на енергийните политики и реформи, организирана в София от Института за енергиен мениджмънт като част от българското европредседателство. На конференцията присъстваха и представители на \"Инерком\", според които Еврокомисията не трябва да се намесва в сделката. Председателят на борда на компанията Милена Стоева и финансовият консултант Веселин Захариев също така отрекоха банки да отказват кредити за плащането на активите и посочиха, че \"Инерком\" не участва в анализите на ЧЕЗ за възможността българската държава да бъде допусната в транзакцията.\r\n\t\"Знаете, че българското правителство, парламентът и дори президентът искат да проверят какво стои зад сделката, за да се убедим, че всичко със сделката е наред\", посочи Марош Шефчович.\r\n\tТой не пожела да коментира дали Еврокомисията би подкрепила намерението на държавата да получи контрола в продаваните от ЧЕЗ активи и дали това би отговаряло на европейските изисквания за разделение на собствеността и управлението на енергийните активи и Третия енергиен пакет. Еврокомисарят посочи, че е трудно да отговори на хипотетичен въпрос\r\n\t\"Мисля, че първо трябва да се види как ще се изпълни транзакцията, какъв ще е съставът в нея, после да се види дали отговаря на изискванията на Третия пакет\", каза Шефчович. От думите му стана ясно, че ако държавата все пак бъде допусната от ЧЕЗ в сделката, което изглежда малко вероятно предвид арбитражното дело на чехите срещу България заради незащитени инвестиции, придобиването на дял ще подлежи на оценка от страна на главните дирекции на ЕК по конкуренция и енергетика.\n\n\r\n\tЗам-председателят на Еврокомисията не можа да се ангажира и с отговор дали сделката на ЧЕЗ ще бъде засегната от решението на Съда на Европейския съюз от миналата седмица, според което клаузите за арбитраж в двустранните инвестиционни договори на страни членки на ЕС не отговарян на европейското законодателство и не трябва да се прилагат.\r\n\tЗаведеното от ЧЕЗ дело обаче е заведено не само за нарушаване на този тип споразумение, но и за нарушение на Енергийната харта, по която ЕС е страна.\r\n\tОще при избора на \"Инерком\" за купувач на активите си в България от ЧЕЗ обявиха, че сделката не засяга арбитража и той ще продължи да се води от \"ЧЕЗ а.с.\", както досега. Проявеното желания на българската държава да влезе в сделката обаче създаде казус, тъй като придобивайки дял в активите ще трябва да съдейства на ЧЕЗ с информация и свидетели по делото, водено срещу самата нея.\r\n\tВеселин Захариев обясни, че не може да коментира клаузи от договора с ЧЕЗ, за който стана ясно, че изисква от \"Инерком\" подобно съдействие и уточни, че правилата на търговския арбитраж не дават право на местни компании да участват в дело срещу собствената си страна.\r\n\tМилена Стоева също отказа да коментира дали имат ангажимент да сътрудничат и дават документи и информация в хода на делото.\r\n\tВ момента компанията води преговори в \"конструктивен план\" с банките за структуриране на финансирането на сделката. Определя се делът на заемен и собствен капитал, обясни Захариев, но не даде детайли. по думите му преговорите се водят с нормален тон. \"Разбира се, че шумът, който се вдига в последните няколко седмици, не ни помага чак толкова много, леко бави цялата задача, но работим доста конструктивно\", допълни той и отрече да отказ на финансови институции да кредитират сделката, която се оценява на 320-340 млн. евро.\r\n\tКонсултантът каза още, че анализът дали българската държава може да влезе в сделката се прави от чешката компания, макар от ЧЕЗ миналата седмица да обявиха, че това се прави съвместно с \"Инерком\"\r\n\t\"В момента топката е в двора на ЧЕЗ. Ние такъв анализ в момента не правим без тяхното решение в тази посока. Каквото и да решим ние, това няма да има никакво значение\", каза Захариев.\r\n\tСпоред него по-лесната хипотеза е ЧЕЗ да откажат влизане на държавата, каквато индикация даде и председателят на надзора на чешката компания Вацлав Пачеш. Той каза, че ЧЕЗ няма интерес да допусне държавата в сделката преди да е приключило арбитражното дело, по което искът на ЧЕЗ надхвърля с много стойността на сделката.\r\n\tЗахариев посочи, че едва при съгласие на ЧЕЗ да допусне българската държава ще започне да се уточнява по какъв начин да се реализира това.", "date": "2018.03.15", "title": "Брюксел следи развитието по сделката на ЧЕЗ"}
{"url": "http://www.mediapool.bg/italianskiyat-desen-lider-mateo-salvini-dopusna-koalitsiya-s-dvizhenie-pet-zvezdi-news276737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на италианската крайнодясна партия \"Лига\" Матео Салвини заяви, че допуска възможността да сформира коалиция с Движение \"Пет звезди\", предадоха световните агенции.\r\n\t \r\n\tСалвини заяви, че не се вижда близък изход от политическата ситуация в страната. \"Мисля, че ще се наложи да почакате няколко седмици\", заяви той пред чуждестранните журналисти в Рим.\r\n\t \r\n\tПартията \"Лига\" и Движение \"Пет звезди\" постигнаха най-високи резултати на изборите на 4 март, но нито една от тях не разполага с мнозинство, поради което не е ясно кой ще управлява.\r\n\t \r\n\tСалвини обеща, че през идните седмици неговата партия ще работи за постигането на коалиция. Той подчерта, че отхвърля само коалиция с Демократическата партия, която според него е загубила изборите.\r\n\t \r\n\tЛидерът на \"Лигата\" подчерта, че Движение \"Пет звезди\" ще трябва да приеме обща програма за първата година на работата на правителството, но заяви, че всички постове подлежат на договаряне.", "date": "2018.03.15", "title": "Италианският десен лидер Матео Салвини допусна коалиция с Движение \"Пет звезди\""}
{"url": "http://www.mediapool.bg/sasht-iskat-ot-kitai-da-namali-targovskiya-si-izlishak-sas-100-miliarda-dolara-news276738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАдминистрацията на президента на САЩ Доналд Тръмп оказва натиск над Китай да намали със 100 милиарда долара търговския си излишък със САЩ, обясни говорителка на Белия дом, цитирана от Ройтерс.\r\n\t \r\n\tМиналата сряда Тръмп съобщи в Туитър, че е поискал от Пекин да разработи план за намаляване на търговското неравенство със САЩ с 1 милиард долара. Според говорителката обаче президентът на САЩ е имал предвид 100 милиарда.\r\n\t \r\n\tПрез 2017 г. САЩ отбелязаха рекорден търговски дефицит от 375 милиарда долара с Китай, по данни на американското бюро за преброяване на населението. Това са две трети от световния търговски дефицит на САЩ, възлизащ на 566 милиарда долара.\r\n\t \r\n\tКитай отчита търговския си излишък със САЩ като 276 милиарда. Глобалният търговски излишък на страната възлиза на 422,5 милиарда долара, припомня Ройтерс.", "date": "2018.03.15", "title": "САЩ искат от Китай да намали търговския си излишък със 100 милиарда долара"}
{"url": "http://www.mediapool.bg/pol-manafort-poiska-ot-federalen-sad-da-otmeni-deloto-sreshtu-nego-news276739.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПол Манафорт, бившият шеф на предизборния екип на Доналд Тръмп, поиска от съдия във Вашингтон да отмени наказателно дело срещу него заради лобистката му дейност в полза на Украйна, предаде Асошиейтед прес.\r\n\t \r\n\tАдвокатите на Манафорт, срещу когото е повдигнато и обвинение за измами във Вирджиния, заявиха че специалният прокурор Робърт Мълър е превишил пределите на дадените му правомощия за разследване, обвинявайки клиента им за деяния, предшестващи кандидат-президентската кампания в САЩ през 2016 година.\r\n\t \r\n\tМълър беше назначен, за да разследва възможно наговаряне между предизборния екип на Тръмп и Русия. Консултантската дейност на Манафорт е приключила през 2014 година.", "date": "2018.03.15", "title": "Пол Манафорт поиска от федерален съд да отмени делото срещу него"}
{"url": "http://www.mediapool.bg/konfliktat-v-siriya-navliza-v-osmata-si-godina-news276740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСраженията продължават в Сирия, в обсадения анклав Източна Гута и около град Африн, в едноименния пограничен с Турция анклав в четвъртък, когато се навършват 7 години от началото на сирийския конфликт, предаде Франс прес.\r\n\t \r\n\tКонфликтът започна на 15 март през 2011 г. в разгара на Арабската пролет с продемократични протести и репресиите срещу тях от страна на режима в Дамаск. Постепенно той се изроди във война, в която загинаха над 350 000 души. В годините конфликтът се усложни и с намесата в него на чужди сили (Русия, Турция, САЩ).\r\n\t \r\n\tВчера вечерта сирийската армия успя да влезе в ключов град в анклава Източна Гута, последен бастион на бунтовниците край Дамаск, който от повече от 3 седмици е подложен на интензивни бомбардировки. Силите на режима атакуваха град Хамурия и успяха да поемат частичен контрол върху него. Градът се намира в източната част на анклава Източна Гута.\r\n\t \r\n\tВ резултат на офанзивата на проправителствените сили, подкрепяни от Русия, започнала на 18 февруари, Източна Гута бе разделена на 3 части. Всяка една от тях е под контрола на различни бунтовници. В бомбардировките по Източна Гута от началото на офанзивата досега загинаха над 1220 цивилни, сред които 250 деца. Ранените са над 4600. Само вчера бяха убити най-малко 31 цивилни. Пак вчера от анклава бяха евакуирани десетки цивилни, ден след като оттам бяха евакуирани 150 души.\r\n\t \n\n\r\n\tВ Северозападна Сирия турската армия и подкрепящи ги сирийски сили са обкръжили почти напълно Африн, основен град в анклава Африн, мишена на офанзива, започнала на 20 януари срещу бастиона на кюрдските Сили за защита на народа. Те са смятани за терористична група от Анкара, но са съюзници на Запада в борбата му срещу джихадистите в Сирия. Град Африн има 350 000 жители, като много от тях се опитват да избягат от него, след като там вече няма вода и електричество и има недостиг на храна и лекарства. Единственият изход от Африн е подложен на обстрел и там вчера загинаха 10 бойци от силите, подкрепящи режима в Дамаск. В бомбардировки по града вчера пък загинаха най-малко 10 души, сред които 4 деца, а 34 души бяха ранени.\r\n\t \r\n\tПрез седмата година от войната в Сирия обаче се стигна до крах на джихадистите от организацията Ислямска държава, която бе във възход през 2014 г. и превзе тогава големи територии както в Сирия, така и в съседен Ирак. Организацията бе разгромена в Ирак, а на сирийска територия присъства вече само в няколко малки района. Град Ракка, който бе де факто столица на така наречения халифат, обявен от ИД, миналия октомври бе превзет от Сирийските демократични сили, съюз, който обединява кюрдски и арабски бойци, подкрепяни от Вашингтон.\r\n\t \r\n\tКраят на битката срещу джихадистите от ИД позволява сега на международните и на регионалните сили да се съсредоточат върху разширяването на своите сфери на влияние в Сирия.\r\n\t \r\n\tОсновната тенденция ще бъде разделението на Сирия, казва Джошуа Ландис, специалист по Сирия от университета в щата Оклахома.\r\n\t \r\n\tВ сирийския североизток се намират полуавтономните кюрдски райони и са разположени военни на Вашингтон. В сирийския северозапад Анкара подкрепя бунтовниците в провинциите Идлиб и Алепо и води заедно с някои от тях офанзива срещу кюрдския анклав Африн.\r\n\t \r\n\tТурското и американското влияние на терен в Сирия ще продължи да се разширява, казва Никълъс Херас, експерт от Центъра за нова американска сигурност във Вашингтон.\r\n\t \r\n\tВсичко това не пречи на сирийския режим да се стреми да си върне контрола върху цялата страна. Първоначално силно отслабен, той промени нещата благодарение на руската военна подкрепа. Режимът вече си върна повече от половината от страната и умножи победите срещу бунтовниците и джихадистите. В края на 2016 г. пълното превземане на Алепо, втория град в Сирия и бивша икономическа столица на страната, бе повратен момент за Дамаск.\r\n\t \r\n\tФактът, че Асад си върна контрола върху Алепо и че контролира Дамаск, кара хората да казват, че революцията е свършила, че режимът е спечелил конфликта. В психологически план това има голямо въздействие, казва френският експерт по Сирия Фабрис Баланш от института Хувър към Станфордския университет.", "date": "2018.03.15", "title": "Конфликтът в Сирия навлиза в осмата си година"}
{"url": "http://www.mediapool.bg/diplomat-nomer-edno-na-phenyan-otiva-v-shvetsiya-news276741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на външните работи на Северна Корея И Йон-хо заминава на посещение в Швеция, където ще разговаря със шведската външна министърка Маргот Валстрьом, съобщава японската агенция Киодо.\r\n\t \r\n\tШвеция представлява американските дипломатически интереси в Пхенян. САЩ нямат посолство там. Очаква се по време на визитата дипломат номер едно на Северна Корея да обсъди със шведската външна министърка случая на трима американски граждани, намиращи се в севернокорейски затвори, съобщава запознат източник.\r\n\t \r\n\tТова ще е първа визита на севернокорейски министър в чужбина, след като миналата седмица Белият дом каза, че американският президент Доналд Тръмп се е съгласил да има среща на върха между него и севернокорейския лидер Ким Чен-ун.\r\n\t \r\n\tШведското външно министерство потвърди визитата на севернокорейския министър, предаде Ройтерс. Посещението ще бъде двудневно - днес и утре.\r\n\t \r\n\tРойтерс припомня, че Швеция представлява дипломатическите интереси в Пхенян и на Канада и Австралия, освен на САЩ.\r\n\t \n\n\r\n\tСевернокорейският министър ще обсъжда с колежката си от Швеция и въпроса за ситуацията по сигурността на Корейския полуостров, съобщава шведското външно министерство.", "date": "2018.03.15", "title": "Дипломат номер едно на Пхенян отива в Швеция"}
{"url": "http://www.mediapool.bg/katar-shte-kupi-44-voenni-helikoptera-za-nad-3-miliarda-dolara-ot-evropeiski-konsortsium-news276742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКатар ще купи 44 военни хеликоптера от европейския консорциум НХИ (NHI), предаде Франс прес, като се позова на Еърбъс Хеликоптърс (Airbus Helicopters).\r\n\t \r\n\tДоговорът е за 28 военни вертолета НХ90 (NH90), както и за 16 Екюрьой Х125 (Ecureuil H125) за обучение на катарски пилоти.\r\n\t \r\n\tСпоред източник, близък до преговорите, стойността на сделката надхвърля 3 милиарда долара.\r\n\t \r\n\t\"Решението на Катар укрепва още повече стратегическото и военно партньорство между нашите две страни и представлява нов успех за френския износ\", изрази задоволство в комюнике френският министър на въоръжените сили Флоранс Парли.\r\n\t \r\n\tСделката бе оповестена на фона на дипломатическата криза между Катар и негови съседи в района на Персийския залив начело със Саудитска Арабия, отбелязва Франс прес. През юни миналата година групата сунитски страни прекъсна всякакви отношения с малкото, но богато и влиятелно емирство, което обвини, че подкрепя екстремистки групировки и се е сближило с шиитски Иран - големия регионален съперник на Саудитска Арабия.", "date": "2018.03.15", "title": "Катар ще купи 44 военни хеликоптера за над 3 милиарда долара от европейски консорциум"}
{"url": "http://www.mediapool.bg/izraelskata-armiya-nanese-udari-po-misheni-na-hamas-sled-eksplozii-po-granitsata-s-gaza-news276743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската армия подложи на обстрел с танкове позиции на Хамас в ивицата Газа, след като военните съобщиха, че по оградата по границата между Израел и ивицата са били детонирани неуточнен брой взривни устройства, предаде ДПА.\r\n\t \r\n\tНяма данни за пострадали при израелските удари, както и за ранени израелски войници, заявиха говорител на министерството на здравеопазването в Газа и израелската армия.\r\n\t \r\n\tСпорадичните сблъсъци по границата между Израел и Газа зачестиха, откакто американският президент Доналд Тръмп призна Ерусалим за израелска столица, предизвиквайки гняв сред палестинците.\r\n\t \r\n\tХамас не пое отговорност за взривните устройства. По-малки въоръжени групировки и отцепили се от Хамас фракции, действащи в ивицата Газа извършват подобни нападения.\r\n\t \r\n\tМиналия месец четирима израелски войници бяха ранени при експлозия на взривно устройство на граничната ограда, а Израел отвърна с масирани бомбардировки срещу мишени на Хамас.\r\n\t \n\n\r\n\tПрез 2007 г. палестинското движение Хамас, което за САЩ, ЕС и Израел е терористична организация, завзе властта в ивицата Газа.", "date": "2018.03.15", "title": "Израелската армия нанесе удари по мишени на Хамас след експлозии по границата с Газа"}
{"url": "http://www.mediapool.bg/kzk-shte-izsledva-samo-pazarniya-efekt-ot-pokupkata-na-inerkom-news276758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) ще разгледа само пазарния ефект от придобиването на активите на чешката ЧЕЗ в България от пазарджишката компания \"Инерком\", съобщи антимонополният орган в четвъртък. Ден по-рано в регулатора бе внесено уведомление за предстоящата концентрация между вече работещата на пазара у нас енергийна група, притежаваща слънчеви електроцентрали, и активите на ЧЕЗ, след които са електроразпределителната мрежа в Западна България, електроснабдителното дружество, търговец на ток, ИКТ-фирма, и два ВЕИ проекта.\r\n\tАнтитръстовата комисия подчертава, че няма правомощия да проверява произхода на финансовите средства, с които ще се плати сделката след евентуалното й одобрение от КЗК.  Извън правомощията й е също така извършването на оценка за нищожността или унищожаемостта на договори по смисъла на чл. 26 и чл. 27 от Закона за задълженията и договорите. Според техните текстове са нищожни договорите, противоречащи на закона, добрите нрави и с невъзможен предмет, и се допуска унищожаване на договори, които са сключени от недееспособни представители, чрез измама или сплашване.\r\n\tКЗК уточнява, че преди да се образува производство по исканата концентрация се проверява предоставената в заявлението информация като може да се поискат допълнителни данни от купувача. Чак след това комисията образува производство и започва оценка на нотифицираната концентрация по същество.\r\n\tВ хода на последващата процедура се анализира въздействието на сделката върху съответния пазар/и като комисията разглежда редица обстоятелства. Сред тя са положението на предприятията на съответния пазар преди и след концентрацията, тяхната икономическа сила, достъпа до снабдяването и до пазарите на съответните стоки и услуги, юридически или други препятствия за навлизане на нови участници на пазарите и др., обясняват от антимонополония орган.\r\n\tЦелта на анализа е да установи дали сделката е от естество да доведе до увеличаване на пазарната мощ на предприятията-участници в степен, която може да увреди ефективната конкуренция на съответния пазар, както и да увреди интересите на потребителите като намали разнообразието на предлаганите стоки и услуги на разумни цени, или ограничаването на иновациите.\r\n\tАко не се установи зараждащо се господстващо положение или засилването му, комисията пуска сделката.\r\n\tТози тип проучвания имат различна продължителност. КЗК е давала изключително бързи одобрения на сделки, включително скандални и с участието на фирми на депутата от ДПС Делян Пеевски. Сред тях са продажбата на марките на \"Булгартабак\" на Бритиш-Американ табако, прехвърлянето на \"Техномаркет\" в офшорка на Пеевски. Според политическата конюнктура обаче комисията може и да не се разбърза чак толкова много с одобрението.", "date": "2018.03.15", "title": "КЗК ще изследва само пазарния ефект от покупката на \"Инерком\""}
{"url": "http://www.mediapool.bg/dotsentite-i-profesorite-shte-otgovaryat-na-edinni-iziskvaniya-news276759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатите за главен асистент, доцент и професор ще трябва да отговарят на минимални изисквания, които ще важат за всички университети и научни организации в страната. Изискванията ще бъдат определени по-късно.\r\n\tТова решиха депутатите при окончателното приемане на част от поправките в Закона за развитието на академичния състав, които се очаква да бъдат гласувани изцяло в петък.\r\n\tЦелта е да се предотврати безразборното производство на доценти и професори през последните години, в които беше дадено право на университетите да дават научни степени и да назначават на научни длъжности по свои вътрешни правила. Преди това системата беше централизирана.\r\n\tСпоред новите правила университетите запазват правото да съставят научни журита, които да присъждат научни степени. Кандидатите обаче ще се оценяват по единни минимални изисквания, които ще са определени на национално ниво и ще са записани в правилника за прилагане на закона. Научните организации могат да въвеждат и свои допълнителни правила. централизираните показатели са наукометрични, които отразяват научните постижения или постижения в художествено-творческата или спортната дейност, и такива, които отразяват постижения в преподавателската дейност.\r\n\tПоправките в закона предвиждат и санкции при установено плагиатство. За такива нарушения занапред се предвижда отнемане на научната степен и освобождаване от съответната длъжност. Санкции ще има и за университетите и научните институции, които допускат такива нарушения. Тези разпоредби трябва да бъдат гласувани от депутатите в петък.", "date": "2018.03.15", "title": "Доцентите и професорите ще отговарят на единни изисквания"}
{"url": "http://www.mediapool.bg/dinamo-softuer-pridobi-kyu-biz-solyushans-news276760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираната в облачно базирани системи за управление на инвестиции и инвестиционни портфейли \"Динамо Софтуер\" (Dynamo Software) обяви придобиването на \"Кю-Биз Солюшънс\" (Q-Biz Solutions). Цената на сделката не се съобщава.\r\n\tТова е първа следка за \"Динамо Софтуер\", след като през октомври 2017 г. българската технологична компания беше купена от американския инвеститор (Francisco Partners).\r\n\tQ-Biz, разработчик на софтуера PEViewTM, има дълга и успешна история в решенията за инвестиционни фондове и частни инвеститори. Придобиването на Q-Biz ще разшири предлаганите от \"Динамо\" услуги за фондовете за рисков капитал и за недвижими имоти, разширявайки финансовите и счетоводните им възможности и добавяйки значителен опит към екипа на компанията, се казва в съобщението.\r\n\tДвете компании работят заедно от години и имат редица общи клиенти. След официалното сливане, клиентите им не само ще запазят вече работещите системни лицензи и услуги, но и ще имат достъп до ползите, които ще им донесе пълната интеграция на PEViewTM с \"Динамо\".\r\n\t\"Вълнуваме се да посрещнем екипа на Q-Biz в семейството на \"Динамо\", заявява Ханк Боунър, изпълнителният директор на \"Динамо Софтуер\". Той допълни, че силните страни на Q-Biz Solutions са перфектното допълнение към решенията на \"Динамо\".\r\n\tДжейн Томпсън и Нийлд Монтгомъри са признати експерти в индустрията, с дълбоки познания в разработването на софтуер за финансовите и счетоводни нужди на частни акционерни фирми. Много сме развълнувани, че присъединяването им към екипа ни ще спомогне за разрастването нашата платформа, казва Ханк Лоунър.\r\n\tДжейн Томпсън е съосновател на Q-Biz. Той коментира, че след повече от 9 години развитие на клиентската база за софтуер и услуги заедно с Нийлд Монтгомъри са намерили възможно най-добрия партньор за следващия етап от развитието на бизнеса им. \"Нашите клиенти и служители ще усетят огромните ползи от присъединяването ни към семейството на \"Динамо\", казва Томпсън.\r\n\t\"Динамо Софтуер\" е основана през 1998 г. като компания за предоставяне на цялостни ИТ решения (Netage Solutions) в сферата за управление на инвестиции, които се ползват от фондове за рисков капитал, фондации, пенсионни фондове, инвестиционни посредници на недвижими имоти, хедж фондове и семейни офиси. Клиентите на \"Динамо\" са вече над 400 и управляват активи на стойност над 3 млрд. долара.\r\n\tОт 2009 г. насам, Q-Biz Solutions помага на дружества за частни капиталови инвестиции с управление, автоматизиране и систематизиране на данни и процеси. Софтуерът на компанията PEView™поддържа сложни фондови структури и осигурява оптимално систематизирана отчетност. Опитният екип на Q-Biz Solutions предлага пълен набор услуги по внедряване и поддръжка, създадени според нуждите и бюджета на всеки отделен клиент. Сред клиентите попадат фондове за рисков капитал и дружества за частни капиталови инвестиции управляващи активи на стойност между 200 милиона и няколко милиарда долара.", "date": "2018.03.15", "title": "\"Динамо Софтуер\" придоби \"Кю-Биз Солюшънс\""}
{"url": "http://www.mediapool.bg/velikobritaniya-shte-investira-48-mln-liri-v-nov-tsentar-za-zashtita-ot-himicheski-orazhiya-news276761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания ще инвестира 48 милиона лири (67 милиона долара) в нов център за защита от химически оръжия, потвърди министърът на отбраната Гавин Уилямсън в реч, цитирана от Ройтерс.\r\n\t \r\n\tВестник \"Дейли телеграф\" съобщи предварително новината.\r\n\t \r\n\tЦентърът ще се помещава във военната изследователска лаборатория в Портън Даун, Южна Англия, която определи състава на нервнопаралитичното вещество, използвано за отравянето на бившия руски разузнавач, превърнал се в двоен агент, Сергей Скрипал и дъщеря му Юлия.\r\n\t \r\n\tВеликобритания обвинява за атаката Русия, която отрича.\r\n\t \n\n\r\n\t\"Днес мога да съобщя, че ние надграждаме над нашата експертиза от световна класа в лабораторията за отбранителна наука и технологии в Портън Даун. Ще инвестираме 48 милиона лири в нов център за защита от химически оръжия, за да поддържаме нашите водещи позиции в химическия анализ и отбрана\", каза британският министър на отбраната.", "date": "2018.03.15", "title": "Великобритания ще инвестира 48 млн. лири в нов център за защита от химически оръжия"}
{"url": "http://www.mediapool.bg/hristo-ivanov-promenite-v-nk-sa-atentat-sreshtu-biznesa-news276762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за промени в Наказателния кодекс е атентат срещу бизнеса и инвестициите, коментира в четвъртък лидерът на \"Да, България\" Христо Иванов.\r\n\tПреди ден правната комисия прие на първо четене мащабен проект на Министерството на правосъдието, който е представян като борба с корупцията в частния сектор. Критиките срещу него идват буквално отвсякъде, а общата оценка на обществото е, че поправките криминализират голяма част от гражданския оборот. Ако текстовете бъдат приети в този им вид, всяко забавено плащане по търговска сделка може да стане повод прокуратурата да образува дело срещу некоректния платец.\r\n\tОгромният проблем идва от идеята на Министерството на правосъдието за пълно изравняване на правния статут за лицата в публичния и частния сектор. Законопроектът не прави никаква разлика между тотално различните обществени роли на шеф на частна компания и министър-председател. Най-малкото частният сектор не упражнява държавна власт и предимно харчи своите пари. Твърдението на Министерството на правосъдието е, че тази промяна в закона е поискана от Брюксел.\r\n\t\"С тези монстрьозни (вероятно има предвид чудовищни – б.р.) дивотии днешното управление влиза в открита война с пазарната икономика, правата на собственост и договаряне, със законността и свободата изобщо. Виждаме основния механизъм на авторитарна репресия в действие: превърни всички в нарушители и си избирай кого да мачкаш. Кеф ти за прекършване на несъгласните, кеф ти за поддържане на страха, кеф ти за рекет и принуда\", коментира Иванов.\r\n\tТой допълва, че проектът дава чудовищен обем власт на българската \"тежко криминализирана прокуратура\" и възможност за \"щавене\", рекет и рейдърство.\n\n\r\n\t\"Никога от 1989 г. насам тя не е имала подобни възможности. Когато си подавах оставката като министър и от трибуната на парламента предупредих, че ни водят към прокурорска република, не съм си и помислял, че може да се стигне до нещо подобно\", допълва Христо Иванов.\r\n\tСпоред него имитацията на \"борба с корупцията\" води до \"подобни дивашки извращения\". Лидерът на \"Да, България\" смята, че проектът за промени в НК е \"израз на дълбоката същност на настоящото управление и на неговата устойчива тенденция към все по-голяма авторитарност и преяждане с власт\".\r\n\t\"Този парламент е заченат от волята да няма реална съдебна реформа, да не се пипа прокуратурата и властта на Пеевски\", допълва Иванов и припомня спихналия проект за конституционни промени за премахване на давността за разследване на приватизационните сделки, както и закона \"Пеевски\" за КТБ, който даде възможност за отмяна на широк кръг сделки.\r\n\t\"Заедно с това, управлението ежедневно използва всички възможности да атакува основни свободи и демократични гаранции: рекетират се и се подлагат на рейдърство и натиск малки и големи бизнеси; атакуват се яростно опозиционните издания и се задушават дори просто неутрални медии като БНТ, репресират се хора за изяви в социалните медии; в същото време, на пропагандната машина на режима постоянно се вливат нови ресурси и влияние; независимостта на регулаторите се задушава и се назначават откровени изпълнители на поръчки; контролни и правоохранителни органи се превръщат в бухалки; постижения като интернет-гласуването нагло се премахват, а въвеждането на електронно управление се минира и отлага.... изброяването може да продължи\", коментира още Иванов.\r\n\tПо думите му, \"докато се мляска с Юнкер, Меркел и Жозеф Дол, Борисов старателно прокарва интересите на Путин и Ердоган\" и установява все по-авторитарен режим в България.\r\n\t\"Този курс се реализира от неразчленимо срасналите се ГЕРБ и ДПС и с подкрепата на имитиращата опозиция БСП. Въпросните законодателни предложения са нова стъпка именно по този път. Тежко мафиотизираната ни политическа класа изоставя преструвките на демокрация и се връща при корените си: практиките на авторитарния режим и неговите криминални репресивни методи\", пише Иванов.\r\n\tТой казва, че основна мисия на демократичната общност става спирането на поправките в НК.\r\n\t\"Обръщам се към българския бизнес и всеки, който цени гражданската си независимост: днес това е фронтовата линия на свободата и ние трябва да обединим сили за отбраната ѝ! Или заедно ще спрем пълзящия авторитаризъм, или ще изгубим демократична България\", пише Иванов.", "date": "2018.03.15", "title": "Христо Иванов: Промените в НК са атентат срещу бизнеса"}
{"url": "http://www.mediapool.bg/slovashkiyat-premier-podade-ostavka-no-naslednikat-mu-e-pak-ot-sotsialdemokratite-news276726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДосегашният словашки вицепремиер Петер Пелегрини ще състави правителство, след като в четвъртък президентът Андрей Киска прие оставката на министър-председателя Роберт Фицо.\r\n\t \r\n\tПелегрини е близък до Фицо и е от неговата социалдемократическа партия \"Смер\".\r\n\t \r\n\tВчера словашкият премиер подаде оставка, за да бъде запазена управляващата трипартийна коалиция, но при условие новият премиер да бъде излъчен от неговата левоцентристка формация. Целта е да бъде уредена политическата криза започна след убийството на разследващия журналист Ян Куциак, което разтърси Словакия.\n\n\r\n\t \r\n\tСловашкият президент е бил уверен от трите партии от управляващата коалиция, че новото правителство на Пелегрини ще има мнозинство в парламента.\r\n\t \r\n\tПо-рано Киска поиска или предсрочни избори, или дълбоки промени в кабинета, за да бъде сложен край на политическата криза в Словакия, предизвикана от убийството на журналиста Ян Куциак и неговата годеница Мартина Кушнирова миналия месец. \r\n\t \r\n\tКуциак разследвал предполагаеми случаи на корупция по високите етажи на властта, включително евентуални връзки между хора от обкръжението на Фицо с италианската мафия.\r\n\t \r\n\tДвама министри - на културата Марек Мадярич и на вътрешните работи Роберт Калиняк, подадоха оставка след убийството на Куциак. Мадярич направи това по лични убеждения, а Калиняк - след като партията на етническите унгарци \"Мост-Хид\" (\"Мост\") поиска той да се оттегли от поста като условие за нейното оставане в управляващата коалиция.\r\n\t \r\n\tВпоследствие, на фона на най-големите протести в Словакия след падането на комунизма, \"Мост-Хид\" обаче постави нови условия.\r\n\t \r\n\tУправляващата в Словакия коалиция включва и националистическата Словашка национална партия.\r\n\t \r\n\tСпоред местни медии около 40 000 души са излезли на поредна демонстрация в столицата  Братислава в сряда вечерта, което представлява най-големият протест в страната след Кадифената революция през 1989 г\r\n\t \r\n\tПолицията обяви, че смъртта на Куциак \"най-вероятно\" е свързана с неговите разследвания за връзките между най-високопоставени словашки политици и италианската мафия. Задържани бяха няколко италиански бизнесмени, които са споменати от убития журналист Ян Куциак, че имат връзки с мафията.\r\n\t \r\n\tСпоред бившия национален прокурор за борба с мафията на Италия Франко Роберти вероятно хора на базираната в Южна Италия Ндрангета, която Куциак е разследвал, са го ликвидирали, защото това е бил начинът той да замълчи завинаги.", "date": "2018.03.15", "title": "Словашкият премиер подаде оставка, но наследникът му е пак от социалдемократите"}
{"url": "http://www.mediapool.bg/snimkata-ot-plovdiv-za-koyato-govori-tsyal-dortmund-news276763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tЕдин кадър от Пловдив, заснет през 2011 година, разбуни духовете в Дортмунд: разпространяват го из блогове и в социалните мрежи, но с грешно описание. Под снимката пише, че показва проблемен дортмундски квартал.\r\n\t\r\n\tПрез февруари 2011 журналистите Габи Коле и Петер Бандерман от вестник \"Рур Нахрихтен\" решават да посетят Пловдив, за да разберат защо толкова много жители на квартал Столипиново се заселват в северната част на град Дортмунд, която минава за проблемен квартал. По време на престоя си журналистите правят и няколко снимки, които публикуват още тогава в статията си под заглавие \"Ето как живеят децата от българското ромско гето\". На една от снимките се вижда занемарен многоетажен панелен блок, а пред него - порутена жълта пързалка и безброй боклуци.\r\n\t\r\n\tНавремето кадрите предизвикват голям интерес. Журналистите постигат целта си: да покажат мизерните условия, в които са принудени да живеят децата в пловдивския квартал Столипиново. Публикацията им обаче ненадейно заживява втори живот: десни популисти и екстремисти копират въпросната снимка и започват да я използват като пропагандно средство за различни цели. Например в блогове с твърдението, че кадърът изобразява актуалната ситуация в северната част на Дортмунд, за която били виновни пришълците от Източна Европа.\n\n\r\n\tИ днес снимката със занемарения блок и порутената пързалка продължава да витае из интернет пространството. Някои от последните ѝ \"изяви\" са свързани с германския скандал около дизела. Един германски юзър в Туитър пише над снимката следното: \"Политиците си поставят правилни приоритети: със забраната на дизела най-накрая ще си струва да се живее в германските градове (като Дортмунд например)\". По същата тема и в комбинация със същата снимка от Пловдив друг потребител коментира: \"Вижте Дортмунд през 2018... Но, слава Богу, скоро тук вече няма да преминава нито един мръсен дизел. Благодарим, Германия!\". Впоследствие администраторите на Туитър изтриват въпросния кадър. Но междувременно снимката на \"Рур Нахрихтен\" е публикувана толкова често в комбинация с текста \"северната част на Дортмунд\", че при търсене на израза \"Dortmund Nordstadt\" в Гугъл тя излиза на първо място.\r\n\t\r\n\tПотребител на име Andy Feistel коментира случая така: \"Според достоверни източници в интернет, тази снимка би трябвало действително да показва северната част на Дортмунд... След като се разрових из интернет обаче, установих, че това не отговаря на истината. Да, можем да си представим, че подобни места има и в западните провинции на Германия. В крайна сметка за никого не е тайна, че и тук вече има т.нар. No Go Areas. Но поуката от тази история е следната: човек може да вземе някаква снимка и да напише под нея каквото си иска. И мнозина ще му повярват. Самият аз се хванах на въдицата.\"", "date": "2018.03.15", "title": "Снимката от Пловдив, за която говори цял Дортмунд"}
{"url": "http://www.mediapool.bg/vashington-nalozhi-sanktsii-sreshtu-gotvacha-na-putin-i-ruskata-fabrika-za-trolove-news276764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати наложиха нови санкции срещу Русия, които са най-забележителното действие на Вашингтон срещу Москва откакто Доналд Тръмп стана президента на САЩ. Заради руската намеса в американските избори през 2016 г. и кибератаките срещу САЩ, санкции са наложени на срещу руски граждани и организации, включително разузнавателните служби на страната.\r\n\tМерките са насочени срещу 19 руски граждани и 5 организации, сред които са Федералната служба за сигурност (ФСС) и Главното разузнавателно управление (ГРУ), съобщи министерството на финансите във Вашингтон, цитирано от Ройтерс. \r\n\tСред санкционираните личности е руският бизнесмен Евегений Пригожин, известен като , който вече бе обвинен в САЩ за намеса в президентските избори през 2016 г. чрез армия от тролове.\r\n\tСанкционирана е и руската Агенция за интернет изследвания, която е по-известна като фабриката за тролове.\r\n\tСанкциите са първото приложение на новия закон \"За противодействие на противниците на Америка чрез санкции\". Санкционираните лица няма да могат да пътуват до САЩ, активите им в страната ще бъдат замразени, а американски лица и компании няма да могат да правят сделки с тях.\n\n\r\n\tВъпросните лица и организации са наказани заради \"зловредна киберактивност, включително намеса в изборите в САЩ през 2016 г., деструктивни кибератаки и прониквания в критична инфраструктура\", се казва в съобщението на финансовия министър Стив Мнучин.\r\n\tПо думите му \"конкретните санкции са част от по-широки действия за справяне с идващите от страна на Русия престъпни атаки“.\r\n\tОсвен това Мнучин съобщи, че се подготвят още санкции срещу руски правителствени служители и олигарси.\r\n\tОбявяването на санкциите дойде след продължително забавяне, което предизвика въпроси за готовността на Тръмп да се изправи срещу Москва. Той бе критикуван и от демократите, и от републиканци, че не наказва Москва.\r\n\tМиналия месец американската прокуратура обвини като съучастници в заговор за намеса в президентските избори в САЩ през 2016 г.\r\n\tСпоред обвиненията, издадени от службата на специалния прокурор Робърт Мълър, руснаците са пускали в социалните медии лъжливи постинги и реклами от името на уж американски граждани.", "date": "2018.03.15", "title": "Вашингтон наложи санкции срещу \"готвача на Путин\" и руската фабрика за тролове"}
{"url": "http://www.mediapool.bg/regionalnoto-ministerstvo-obeshta-prevantiven-remont-na-580-km-patishta-prez-2018-g-news276765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 310 млн. лв. ще бъдат вложени през тази година за превантивни ремонти на 580 км от републиканската пътна мрежа. Това обеща заместник-министърът на регионалното развитие Малина Крумова на форум на браншова камара \"Пътища\".\r\n\tВажно е този ресурс да бъде използван по ефективен начин и очаквам практическата дискусия да подпомогне правилното изпълнение на тези цели, допълни тя.\r\n\tСъс заповед на председателя на Управителния съвет на Агенция \"Пътна инфраструктура\" от днес се прекратява работата по зимното поддържане на републиканската пътна мрежа.\r\n\tПътноподдържащите фирми, обаче, остават в готовност да реагират при необходимост до приключване на зимния сезон.\r\n\tВ най-скоро време ще бъде ясно къде ще бъдат вложени спестените от зимната поддръжка средства, заяви Малина Крумова. Не е посочено колко са спестените пари.\r\n\tРегионалното министерство предвижда увеличаване на гаранционните срокове, като възможен стимул за отговорно отношение към изпълнението на обектите. По този начин ограниченият публичен ресурс, с който разполагаме, ще бъде влаган максимално ефективно, каза Крумова.\r\n\tТя призова за отговорност при изпълнението на пътни проекти и приветства инициативата на браншовата камара, като възможност диалогът между бизнеса и институциите, ангажирани в строителството и ремонта на пътища, да бъде подобрен.\r\n\tФорумът \"Превантивно поддържане – проектиране и технологии\" е първият от поредица технически семинари, които браншовата организация ще проведе през годината. Той е насочен към обмен на добри практики и повишаване качеството на дейностите на фирмите от пътния бранш.", "date": "2018.03.15", "title": "Регионалното министерство обеща превантивен ремонт на 580 км пътища през 2018 г."}
{"url": "http://www.mediapool.bg/borisov-svetat-varvi-glavolomno-kam-konflikt-news276766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед срещата си с австрийския канцлер Себастиан Курц в София българският министър-председател Бойко Борисов начерта мрачен сценарий за света. Той констатира, че \"светът върви главоломно към конфликт\" и дори допусна някакъв хипотетичен военен сблъсък в района, в който една срещу друга можело да се изправят две НАТО-вски армии. Борисов бе категоричен, че трябва да продължат преговорите за присъединяване на Турция към ЕС, въпреки резервите на страни като Австрия, и за пореден път поиска споразумението с Анкара за мигрантите да остане в сила.\r\n\t, каза Борисов.\r\n\t продължи българският премиер.\r\n\tТой обясни, че организацията на срещата между европейските лидери и турският президент Реджеп Ердоган във Варна, която е планирана за по-късно този месец във Варна, изисква сериозни ресурси.\r\n\t, каза Борисов.\n\n\r\n\tСпоред това споразумение Европейския съюз плаща милиарди на Турция в подкрепа на намиращите се на нейна територия милиони сирийски мигранти.\r\n\tКурц подкрепи необходимостта да се води диалог с Турция, но отбеляза, че страна му има някои въпроси относно присъединяването й към ЕС.\r\n\tОще в качеството си на външен министър в предишната управляваща в Австрия коалиция Курц призоваваше за блокиране на преговорите за присъединяването на Турция към ЕС заради нарушенията на човешки права там.\r\n\tБорисов не за първи път говори публично за възможна война срещу Европа, но сега разшири и драматизира още повече геополитическия си анализ по темата.\r\n\t\r\n\t\r\n\tСлед двустранната среща Курц подкрепи България за присъединяването й към Шенген и оцени усилията й за охрана на външните граници на ЕС.\r\n\t, посочи той.\r\n\t, добави на свой ред Борисов.\r\n\tБългария и Румъния са изпълнили техническите условия за членство, но някои страни все още имат резерви заради пропуски в борбата с корупцията и организираната престъпност.\r\n\t, коментира австрийският канцлер.\r\n\t\r\n\tКурц, чиято страна ще приеме председателството на ЕС от България, каза, че Западните Балкани трябва да бъдат привлечени към ЕС.\r\n\t, допълни той.\r\n\t\r\n\tДвамата коментираха и дебата около бюджета на ЕС за периода след 2020 година.\r\n\tКурц каза, че Австрия е нетен платец и иска да види едно по-рационално изразходване на средствата и пропорционалност в разходите. \"ЕС ще стане по-малък и трябва да сме по-ефективни в харченето\", обясни той.\r\n\tБорисов от своя страна за пореден път подкрепи продължаването на кохезионната политика.\r\n\tВъпросът за следващия седемгодишен бюджет на ЕС продължава да разделя страните членки, като основните противоречия са между нетните платци и по-малките държави, които разчитат повече на европейските средства. Спорно е как да се . Разделение има и по отношение на това за какво да се харчат средствата.\r\n\t\r\n\tНа пресконфенцията не стана ясно дали има някакво сближаване на позицията по другия чувствителен въпрос в ЕС - реформата на миграционните правила.\r\n\tРеформата на европейската система за убежище е едно от най-сериозните предизвикателства пред българското европредседателство. Тя на практика е блокирана тъй като страните от Вишеградската четворка са категорично против квотното разпределение на мигрантите, а Австрия по този въпрос е по-скоро на тяхна страна.\r\n\tСпоред действащото Дъблинско споразумение мигрантите трябва да бъдат връщани в държавите, в които първоначално са били регистрирани, и това поставя в много затруднено положение държавите от \"първата“ линия като Италия, Гърция и България.\r\n\tПредлаганият от София компромис минава през създаването на центрове за настаняване на мигранти извън територията на Европейския съюз и затягане на охраната по границите, но досега не е известно да е постигнат напредък.\r\n\tВ четвъртък Борисов отново посочи, че решението е тези, които бягат от войни, да влизат официално през КПП-ата и след това да се върнат в хотспотовете или населените места, от които са дошли. Според него през това време дипломацията трябва да направи всичко възможно тези войни да престанат.", "date": "2018.03.15", "title": "Борисов: Светът върви главоломно към конфликт"}
{"url": "http://www.mediapool.bg/siderov-za-koremnoto-na-radev-malko-sas-zamah-go-napravi-no-na-tezi-godini-i-s-kostyum-beshe-mnogo-dobre-news276767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tТака лидерът на \"Атака\" Волен Сидеров  в четвъртък коремното възлизане,  Румен Радев. Той го поощри и в ролята му на държавен глава:", "date": "2018.03.15", "title": "Сидеров за коремното на Радев: Малко със замах го направи, но на тези години и с костюм беше много добре"}
{"url": "http://www.mediapool.bg/prez-targovskiya-registar-shte-mozhe-da-se-proveryavat-firmi-ot-es-news276768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ най-близко време предстои Търговският регистър да се свърже с регистрите на държавите-членки на Европейския съюз и през него да може да се намира информация за регистрираните там дружества. Българското ведомство вече е готово със своята система за свързаност, но се очаква да се направят тестовете на общата европейска платформа, която ще осигурява възможността за търсенето в европейските търговски регистри.\r\n\tТова стана ясно по време на пресконференция на замeстник-министъра на правосъдието Десислава Ахладова и изпълнителния директор на Агенцията по вписванията Зорница Даскалова. Проектът е на стойност 2 млн. лв., основната част от които са предоставени от Оперативната програма \"Добро управление\" и изпълнен от държавната фирма \"Информационно обслужване\" и частната \"Сиенсис\".\r\n\t\"Това е поредната крачка към облекчаването на административната тежест за бизнеса и за гражданите, което е един от основните приоритети на правителството. Основната цел на проекта е гражданите да са максимално улеснени и да не губят своето време и средства“, посочи зам.-министър Ахладова.\r\n\tЕвропейската платформа ще гарантира трансграничния обмен на данни между различните регистри. Така ще се улесни достъпът на гражданите и бизнеса до данни за фирми от ЕС от момента на създаването им до евентуалното започване или прекратяването на производства по ликвидация, несъстоятелност и заличаване на дружества от регистрите\r\n\tВ рамките на проекта е предвидено да бъдат реализирани и интеграции към Имотния регистър, както и значителен брой други системи за изпълнение на основните принципи на Закона за електронното управление.\n\n\r\n\tЧаст от тях е и прехвърлянето до 1 септември 2018 г. към Агенцията по вписванията ще премине и Централният регистър за особените залози, който в момента е към Министерството на правосъдието. Той ще се дигитализира и потребителите ще имат достъп до нови електронни услуги, данните в регистъра ще бъдат публично достъпни, като съществуващите до момента ще бъдат прехвърлени към новия електронен портал.\r\n\tИзпълнението на целия проект, планирано за края на 2018 г., ще подобри административното обслужване на гражданите и бизнеса с увеличаване броя на услугите, предоставяни по електронен път, посочват от Агенцията по вписванията.", "date": "2018.03.15", "title": "През Търговския регистър ще може да се проверяват фирми от ЕС"}
{"url": "http://www.mediapool.bg/shefat-na-raionnata-zdravna-kasa-v-lovech-e-zadarzhan-pri-aktsiya-na-dans-news276769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНавръх 19-ия рожден ден на Националната здравноосигурителна каса (НЗОК) директорът на районното й подразделение в Ловеч Антонио Маринов беше арестуван при акция на ДАНС и полицията.\r\n\tМаринов е задържан за 24 часа за длъжностно престъпление по образувано досъдебно производство за злоупотреби със средства на здравната каса. Сградата на РЗОК в Ловеч е претърсена, иззети са документи и са разпитани служители.\r\n\tВ петък ще стане ясно дали Маринов ще остане в ареста.\r\n\tПо първоначална информация задържането му е свързано с договора, който Районната здравноосигурителна каса (РЗОК)-Ловеч е подписала с частната клиника в града \"Кардиолайф\".\r\n\t, през октомври миналата година частната лаборатория \"Кардиолайф\" за няколко месеца прераства в многопрофилна болница по кардиология, за да поеме печеливша ниша на мястото на докараната почти до фалит държавна болница в Ловеч. Съдружник в новата частна болница \"Кардиолайф\" е бившият директор на РЗОК-Ловеч Георги Бенев Стефанов, а от стенограма от заседание на Надзорния съвет на НЗОК стана ясно, че договорът с касата е сключен в отсъствието и без знанието на управителя й Камен Плочев.\n\n\r\n\tПреди това частната лаборатория е имала договор с държавната болница в Ловеч, от което са настъпили щети за последната. Така ловешката държавна болница се принуждава да затвори кардиологичното си отделение, тъй като петима нейни лекари напускат, а частната лаборатория \"Кардиолайф\" успява да получи от Регионалната здравна инспекция (РЗИ)-Ловеч разрешително за дейност като многопрофилна болница и да поеме дейността на затворилото държавно отделение. По този начин получава и договор с НЗОК, тъй като на територията на Ловеч няма друго лечебно заведение, което да осъществява такава дейност.\r\n\tОщетяващото съжителство между държавната болница и частната структура беше посочено през декември миналата година от главния прокурор Сотир Цацаров  по утвърдената схема \"болница в болницата\".\r\n\tСпоред Закона за лечебните заведения на територията на една болница не може да пребивава друго лечебно заведение, което дублира нейните дейности. Под един покрив могат да съжителстват само лечебни заведения с различен премет на дейност. Има обаче десетки примери, че тази забрана не се спазва.\r\n\t, но в болницата във Враца, наскоро с обвинение се сдоби и бившият зам.-здравен министър от първия кабинет \"Борисов\" Михаил Зортев. Той е обвиняем за това, че преди седем години е разрешил в нарушение на служебните си задължения частното лечебно заведение \"Вива Медика\" ООД да извършва дублиращи медицински дейности на територията на държавната болница \"Христо Ботев\" във Враца.", "date": "2018.03.15", "title": "Шефът на районната здравна каса в Ловеч е задържан при акция на ДАНС"}
{"url": "http://www.mediapool.bg/mei-ne-mozhe-da-razchita-na-tramp-i-evropa-sreshtu-rusiya-i-putin-go-znae-news276770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки шумното възмущение във връзка със случая \"Скрипал\", заради Брекзита става все по-малко вероятно бившите приятели да подкрепят Великобритания.\r\n\t \r\n\tНа западните политици отне доста време да проумеят измеренията на заплахата, която представлява Русия на президента Владимир Путин. Някои в Лейбъристката партия още не са. Докато Тереза Мей навлиза в открита конфронтация с Москва, е ясно също, че решаването на конфликта, предизвикан от престъплението в Солсбъри, може да отнеме години.\r\n\t \r\n\tСтудена или гореща, открита или прикрита, тази война ще бъде дълга и Великобритания ще се нуждае от всичките си приятели и съюзници, за да надделее над един безмилостен противник. Дали ще получи искрена, достатъчна и навременна подкрепа обаче е въпрос, пораждащ сериозни съмнения.\r\n\t \r\n\tНе става дума само за Солсбъри, разбира се. Путин пресича неприкосновени граници - в страната си и в чужбина - все по-безнаказано, откакто се издигна на позиция с национално влияние през 1999 г. Той изгради репутацията си с брутална умиротворителна кампания в Чечения, аргументирана с поредица подозрителни бомбени експлозии в жилища. Бившият руски агент Александър Литвиненко, по-късно убит в Лондон, обвини за взривовете руската Федерална служба за сигурност и, косвено, Путин.\r\n\t \r\n\tОправданото усещане за слабост, колебания и разделение на Запада оттогава насърчават Путин да следва схема на ескалиращо агресивно поведение. Главните му проявления включват войните в Грузия и Украйна, кибератаките срещу страните от НАТО, намесата в избори, операции за дестабилизация, както и кървавата сирийска интервенция.\r\n\t \n\n\r\n\tПутин е насърчаван още повече от господството си в Русия, постигнато чрез манипулиране на избори, свеждане на Думата до безкритично приемащ закони орган и елиминиране с различни средства на водещи опоненти, критици и свободни медии. Борис Немцов, либерален реформатор, убит през 2015 г., и разследващата журналистка Анна Политковская, убита през 2006 г., са само две от имената в дълъг списък, който може в крайна сметка да включи и Сергей и Юлия Скрипал.\r\n\t \r\n\tЗад действията на Путин личи усещане за руската изключителност, за това че Русия е някак различна и не е обвързана със законите и задълженията на изградения върху правила международен ред, въведен след 1945 г. Поведението му е застинало в епохата на доминиращата съветска свръхсила. Причините за това поведение обаче са по-дълбоки.\r\n\t \r\n\tЦаристка Русия от 19-ти век едновременно завижда и подражава на Европа. След революцията от 1917 г. тя се самоопределя в противопоставяне на Запада. Путин възроди тази традиция.\r\n\t \r\n\tДо много скоро западните лидери отказваха да повярват на собствените си очи - и на разузнавателните агенции. Има причини за това късогледство и не всички те са лоши. В единия край на спектъра е неподправеният ужас, че възправянето срещу Путин може да доведе до някакъв вид военна конфронтация с опасен, параноичен лидер, който дори този месец се похвали със страховития арсенал от ядрени оръжия на Русия.\r\n\t \r\n\tПосле, има ги обичайните стратегически и дипломатически съображения: Русия е влиятелен фактор при важни международни въпроси като Северна Корея и Иран. Освен това съществуват сериозни бизнес- и търговски интереси. А най-сетне идва и пълното политическо самодоволство.\r\n\t \r\n\tДжордж Уокър Буш каза, че е надникнал в душата на Путин, а после откри черна дупка. Наивният Барак Обама се опита \"да рестартира\" отношенията с Русия, но планът му претърпя крах. Доналд Тръмп, на свой ред, е всеизвестен путинофил, но никой всъщност не знае защо.\r\n\t \r\n\tУпоритият отказ на Тръмп да критикува пряко Путин - независимо дали става въпрос за използване на химически оръжия в Сирия или за тайни кампании за подкопаване на американските избори - говори, че руският лидер упражнява някакво въздействие върху него, може би поради някогашен бизнес, свързан с Русия. Федералното разследване на Робърт Мълър може да хвърли повече светлина върху това.\r\n\t \r\n\tГермания, която хронично зависи от руската енергия (почти 40 процента от вноса й на петрол и 35 процента от газа през 2016 г. е дошъл от Русия), има очевидни уязвими места в случай на конфронтация. При Франция са заложени търговски интереси. Мнозина в Италия искат отменяне на санкциите, наложени от Евросъюза заради Крим. И т.н., и т.н.\r\n\t \r\n\tТака че, когато Тръмп уверява Тереза Мей в своята безрезервна подкрепа, тя трябва да приема думите му крайно скептично. Тръмп говори много, но по-важно е това което прави или не прави. Дотук той даде на Путин картбланш, отказа да задейства санкции на Конгреса за намесата в изборите, прие мълчаливо незаконната руска окупация на Крим и разкритикува и подкопава НАТО, последната защитна линия на Великобритания. Дотук - не много добре.\r\n\t \r\n\tА когато френският президент Еманюел Макрон говори за \"солидарност\", Великобритания трябва да бъде нащрек. Тази любима на французите дума може да означава и всичко, и нищо.\r\n\t \r\n\tСходен скептицизъм трябва да прилага към проявите на подкрепа от Брюксел и други столици от ЕС. Списъкът на случаите, когато Европа е предприемала единни, безкомпромисни действия в отговор на големи международни предизвикателства, не е впечатляващ. Вижте само как е по въпроса за Сирия. Европа, колективно, говори внушително. Тези моменти обаче са редки и подсмихващият се човек в Кремъл го знае.\r\n\t \r\n\tОбединяването на тези приятели и партньори в сплотен съюз, способен да укроти Путин и да предизвика значителна промяна в поведението му, е прекалено трудна задача за Мей. А сега, по изключение, това е още по-проблематично поради Брекзита. Да се очаква, че лошото чувство около не особено приятелското напускане на Великобритания няма да повлияе върху бъдещето на европейското сътрудничество в подобни случаи, е самозаблуда. Естествено всички са съгласни, че случилото се в Солсбъри е престъпление. Всъщност обаче, да се направи нещо, за да се помогне на практика на напускащите Евросъюза британци, особено ако то вреди на националните интереси, е съвсем друга работа.\r\n\t \r\n\tСтигне ли се до конкретни действия, изглежда малко вероятно Тръмп и Европа да окажат на Мей пълната подкрепа, от която тя отчаяно се нуждае, изправяйки се срещу един от най-безскрупулните и опасни лидери. Войната ще е продължителна, при това не само с Русия.", "date": "2018.03.15", "title": "Мей не може да разчита на Тръмп и Европа срещу Русия и Путин го знае"}
{"url": "http://www.mediapool.bg/okolo-35-tona-zlato-se-izsipaha-ot-nebeto-nad-yakutsk-news276771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tОколо 3.5 тона злато на кюлчета се изсипаха от небето над летището в сибирския град Якутск от товарен самолет, съобщиха руските медии.\r\n\tТоварен самолет Ан-12 превозвал около 9.3 тона злато на компанията \"Кинрос Голд\" (Kinross Gold) от рудник \"Купол\" в Чукотка до Красноярск.\r\n\tНа летището в Якутск самолетът на авиокомпания \"Нимбус\" кацнал за презареждане с гориво.\r\n\t\n\n\r\n\tПри излитане неочаквано левият капак на товарния люк на самолета е бил счупен от въздушния поток. Той пада над един от местните пазари на автомобили без да причинява щети.\r\n\tЕкипажът на самолета взима решение за аварийно кацане и се приземява на летището в село Маган, което се намира на 12 километра от Якутск. Там на пистата се разпиляват стотици 20 килограмови кюлчета.\r\n\tСъбрани са всичките 172 изпаднали кюлчета, след като полицията е отцепила района и е наложила строг контрол. Жителите на Якутск не са успели да си вземат злато, съобщават официалните руски власти.\r\n\tМестни жители обаче твърдят, че намиращите се на пазара за автомобили \"Лера\" са успели да си вземат кюлчета със злато. Твърди се още, че част от жителите на Якутск са тръгнали да търсят злато над местност, покрита с блато, в която също изпаднали слитъци от ценния метал.\r\n\tЗлатните кюлчета са се изсипали при отварянето на люка, защото товарът не е бил добре закрепен, съобщават от руското Министерство на вътрешните работи.\r\n\t  \r\n\tОт компанията, собственик на товара, \"Кинрос Голд\" съобщиха, че самолетът е превозвал блокчета сплав от злато и сребро, предназначени за по-нататъшна обработка.\r\n\tНяма пострадали при инцидента. На борда на самолета е имало 7-членен екипаж и двама представители на компанията \"Кинрос Голд\".\r\n\tМястото на произшествието е посетено от представители на местната . Причините се изясняват.", "date": "2018.03.15", "title": "Около 3.5 тона злато се изсипаха от небето над Якутск"}
{"url": "http://www.mediapool.bg/gen-shivikov-e-opravdan-po-deloto-za-afganistanskite-odeala-news276772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският военен съд изцяло оправда о.р. бригаден ген. Димитър Шивиков по обвиненията за присвояване на имущество за малко над 10 000 лв, когато бе командир на българския контингент в Афганистан. Случаят е от 2010 г., когато на контингента са били предоставени одеяла, якета, панталони, зимни комплекти, спортни и футболни екипи, които да раздават като безвъзмездна помощ на местното население.\r\n\tПрокуратурата твърди, че в края на мисията част от това имущество е останало нераздадено и вместо да бъде предадено на следващия контингент, Шивиков е разпоредил да бъде докарано в България. Това е станало с военен полет, заедно със служебното имущество на българската армия.\r\n\tПрез август 2010 г, на летище Пловдив са пристигнали по разпореждане на ген. Шивиков 104 одеяла, 87 зимни комплекта - яке с панталон, ръкавици, шал и шапка, 104 зимни якета, 135 спортни екипа, 20 топки и 18 походни легла. Част от дрехите са били с отличителни знаци, твърдят от прокуратурата.\r\n\tДържавното обвинение смята връщането на дрехите в България за присвояване и \"нелегален внос на имущество, принадлежащо на коалиционен партньор\".\r\n\tШивиков обяснява, че по негово предложение и със съгласието на военнослужещите от мисията много малка част от помощта се е върнала в България, за да се даде на домовете за деца, лишени от родителска грижа в Брацигово, Асеновград и Калофер. Според него обаче някой предварително е \"докладвал\" на службите в България, товарът е посрещнат от военна полиция, описан е отново и е върнат в Афганистан.\n\n\r\n\t\"Твърде много ми костваше това дело през последните 2 години. Развих диабет, бе прекратена военната ми кариера, която се развиваше много добре. Очаквам положително развитие и по другите повдигнати ми обвинения – за безвъзмездния труд на военнослужещи в мой апартамент и за предоставянето на военния духов оркестър за честванията на Левски и Ботев в Карлово и Калофер\", коментира ген. Шивиков пред БНР след постановяване на оправдателната присъда на първа инстанция. Тя може да бъде обжалвана пред Военно-апелативния съд.\r\n\tПървоначално военната прокуратура обвини Шивиков, че е използвал подчинените му войници, за да му ремонтират апартамента в София. Впоследствие обаче срещу него бяха повдигнати и други обвинения. По това време ген. Шивиков реши да се кандидатира за кмет на Карлово, но загуби на балотажа от Емил Караиванов.", "date": "2018.03.15", "title": "Ген. Шивиков е оправдан по делото за афганистанските одеала"}
