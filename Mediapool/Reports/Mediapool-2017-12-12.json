{"url": "http://www.mediapool.bg/nyuyorkskiyat-atentator-predupredil-tramp-vav-feisbuk-ti-se-provali-news272958.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъжът, обвинен за взривяването на самоделна бомба в сърцето на Ню Йорк, часове преди това е публикувал във Фейсбук послание: \"Тръмп, ти се провали в защитата на страната\". Това се твърди в повдигнатото му обвинение, предаде СиЕнЕн във вторник, ден след неуспешния опит за атентат на автобусен терминал близо до \"Тамйс скуеър\", извършен от 27-годишния Акайед Уллах от Бангладеш.\r\n\tТой планирал самоубийствен атентат. В сутрешния час пик Уллах детонира бомба, направена от акумулатор, жици, метални винтове и лампички за коледна елха. Общо петима човека са получили леки наранявания вследствие на взрива, докато самият Уллах е сериозно ранен.\r\n\tУллах бе арестуван на мястото на нападението и предстои да му бъдат повдигнати редица терористични обвинения.\r\n\tПо време на разпита той е признал, че е изработил и взривил устройството, както и че бил вдъхновен да направи това от \"Ислямска държава\" (ИД).\r\n\t\"Направих го за ИД\", е заявил той пред разследващите и е дал да се разбере, че е бил готов да умре.\n\n\r\n\tСамоделното устройство е детонирано в 7:20 сутринта местно време на подземна пешеходна пътека, свързваща две линии на метрото под автобусния терминал близо до \"Таймс скуеър\", където на ден минават по 220 000 пътници. Уллах, който в момента е настанен в болница, е пристигнал на мястото с бомбата, омотана около него с жици.\r\n\tТой е от Бангладеш и живее в САЩ от 2011 г., където пребивава със семейна имигрантска виза, издадена въз основа на семейната си връзка с други пребиваващи в страната. Уллах е пълноправен постоянен жител на САЩ, живее в Бруклин и няма криминално досие в САЩ.\r\n\tСпоред разследващите той е декларирал принадлежност към \"Ислямска държава\" и казал, че действал в отговор на израелските действия в Газа.\r\n\tСпоред федералните власти Уллах се е радикализирал през 2014 г. Преди около година започнал да разучава как да се правят самоделни бомби, а преди две-три седмици започнал да събира необходимите му материали. Бомбата направил вкъщи преди около седмица.\r\n\tРазследващите са открили паспорт с неговото име, където има ръкописно послание:\"О, Америка, умри в своя бяс\".\r\n\tОт март 2012 до март 2015 Уллах е имал издаден лиценз от Комисията за такситата и лимузините, който не е бил подновен, заяви говорител на институцията. Той уточни, че е не е ясно дали Уллах е използвал лиценза.\r\n\tУллах няма криминално досие и в Бангладеш, по данни на тамошните власти. За последно той е пътувал до родната си страна през септември, но полицията няма информация защо е бил там.\r\n\tПолицията в Бангладеш разпитва съпругата на Уллах. Двамата имат дете на една година, заяви говорителка на местната полиция. Тя не можа да уточни дали детето е момче или момиче и не знае дали съпругата на Уллах живее в столицата Дака, където двамата се срещали, или просто е пътувала до там.\r\n\tСлед неуспешния опит за атентат в понеделник, президентът Доналд Тръмп поиска спешна реформа на имиграционната система в Съединените щати.\r\n\tТръмп нарече атаката \"опит за масово убийство\" и обясни, че задържаният е влязъл в Съединените щати благодарение на системата за издаване на визи за събиране на семействата на някои имигранти, известна като \"верижна миграция\", информира БТА.\r\n\tСпоред президента тази система е несъвместима с националната сигурност, тъй като \"дава достъп до нашата страна на твърде много опасни и непроверени хора\".", "date": "2017.12.12", "title": "Нюйоркският атентатор предупредил Тръмп във Фейсбук: \"Ти се провали\""}
{"url": "http://www.mediapool.bg/byudzhetnata-komisiya-othvarli-vetoto-varhu-lekarstveniya-moratorium-news272975.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМораториумът върху плащането на иновативни лекарства от здравната каса най-вероятно ще бъде задействан през 2018 г.\r\n\tБюджетната комисия в парламента отхвърли във вторник частичното вето върху текстовете в закона за бюджета на НЗОК, наложено от президента Румен Радев. Ако съотношението на силите се запази и в пленарна зала тази седмица, мораториумът ще стане факт.\r\n\tМиналата седмица  върху текстовете, с които се налага мораториум върху плащанията за . Според бюджетната комисия обаче текстовете не противоречат на конституцията и няма да лишат хората от животоспасяващо лечение, предаде БНР.\r\n\tМотивите на Радев да отхвърли текстовете бяха, че по този начин не се третират еднакво всички здравноосигурени и част от българските граждани няма да получат необходимата им медицинска помощ.\r\n\tМораториумът предизвика силна негативна реакция от страна на редица пациентски организации, които през уикенда организираха дори . Като реакция пък здравният министър , че зад протестите прозират корпоративни интереси.\n\n\r\n\tДосега подкрепа за президентското вето са обявили само от БСП. \"Обединени патриоти\" са против ветото, защото бюджетът на здравната каса гарантирал рационалното използване на обществения ресурс. От ГЕРБ пък виждат в наложеното вето политически ход.\r\n\tВъпреки запазването на мораториума здравният министър Кирил Ананиев  в понеделник, че независимо от финансовата мярка няма да бъде обърнат гръб за лечението на нито един пациент.\r\n\t\"32 молекули са предложени за реимбурсиране следващата година, за 29 от тях и в момента у нас има най-добрите лекарства, които се прилагат и в Европа. Само за 3 молекули няма, те са за много редки болести, но за тях ще намерим решение през бюджета на Министерството на здравеопазването\", каза Ананиев. Според него президентът Румен Радев е подведен с мотивите за ветото, което наложи върху мораториума в бюджета на НЗОК.", "date": "2017.12.12", "title": "Бюджетната комисия отхвърли ветото върху лекарствения мораториум"}
{"url": "http://www.mediapool.bg/letishteto-v-bryuksel-prodalzhava-da-otmenya-chast-ot-poletite-si-news272966.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛетище \"Завентем\" в Брюксел и днес отмени основната част от ранните сутрешни полети заради зимната обстановка в Белгия. В понеделник летището остана затворено от сутринта, а в следобедните часове няколко самолета успяха да се приземят в прозорец от един час.\r\n\tМестни медии уточняват, че вчера са били отменени 300 полета, а стотина са били пренасочени.\r\n\tНа аерогарата, както и в съседния град Льовен, Червеният кръст е осигурил походни спални за пътниците, които няма къде да изчакат възстановяването на нормалната работа на летището. Съобщава се за много пътници, които вчера са били принудени да останат на борда на самолетите в продължение на повече от шест часа в напразно очакване на разрешение за излитане.\r\n\tЛетището не успява да се справи с почистването на летателното поле след обилния снеговалеж, предшестван от дъжд и придружен с поривист вятър. Съчетанието от тези зимни условия доведе до пълно заледяване на перона, пистите и машините на земята, съобщава БТА.", "date": "2017.12.12", "title": "Летището в Брюксел продължава да отменя част от полетите си"}
{"url": "http://www.mediapool.bg/reeksportat-na-lekarstva---ima-prestapna-grupa-tarsi-se-prestaplenieto-news272970.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата е повдигнала обвинения на общо седем души за участие в “организирана престъпна група“, организирала незаконния износ на лекарства. Целта на властите е да докажат пране на пари, данъчни престъпления и евентуално подправяне на документи, но засега няма доказателства за това, стана ясно във вторник на пресконференция в Специализираната прокуратура.\r\n\tДелото за износа на лекарства е било образувано на 15 септември и е за пране на пари и данъчни престъпления, но срещу заподозрените все още не са повдигнати подобни обвинения. Засега те са привлечени по делото само като участници в “престъпна група“ и официално не се знае с каква точно престъпна дейност са се занимавали. В единия от групата са намерени 500 хил. лв. в евро и лева., за които се предполага, че са придобити в резултат от престъпление.\r\n\tОт прокуратурата смятат, че ще намерят доказателства, макар износът на лекарства без разрешение да не е престъпление, а административно нарушение.\r\n\t“Когато се групират лекарства по нерегламентиран начин, за да се изнесат, има нужда да се докаже произхода им. Ние смятаме, че за да бъдат изнесени тези лекарства, е необходимо да се осъществят тези престъпления (пране на пари и данъчни престъпления – б.р.)“, обясни шефът на спецпрокуратурата Иван Гешев.\r\n\tНа този етап е ясно само името на сочения за организатор на схемата – сириец на име Амир Мохамед ал Хусаини. Той е магистър-фармацевт с отнети права, имал е бизнес с аптеки, а понастоящем е действал като началник на склад на фирма, през която е минавал нелегалният реекспорт. Той е арестуван за 72 часа, а от съда ще се иска постоянното му задържане под стража.\n\n\r\n\tОт прокуратурата не са установили все дали в схемата има замесени лекари и болници.\r\n\t\r\n\tЛидерът на “престъпната група“ е подсъдим в момента по още два процеса – за измама и данъчно престъпление. Отделно той има една тригодишна условна присъда за престъпление, свързано с разпространението на фалшифицирани пари.\r\n\tОстаналите шестима обвиняеми по делото за лекарствата са пуснати на свобода под различни парични гаранции – между 20 хиляди и 50 хиляди лева. Те са се занимавали със зареждането на лекарства. Намерените при обиските лекарства са за ревматоиден артрит, за астматични и онкозаболявания.     \r\n\tПри провеждането на акцията отпреди десетина дни бе съобщено, че тя е обхванала болнични заведения и аптеки в София, Пловдив, Шумен и Сливница. Сега бяха изнесените данни, че акцията е проведена в само три болнични аптеки – едната е в частна болница, едната е в държавна, а третата е общинска.\r\n\tВ началото на операцията срещу реекспорта на лекарства властите съобщиха, че са изнасяни скъпо струващи онкомедикаменти, лекарства за диабет, псориазис, бъбречна недостатъчност, ваксината срещу хепатит Б “Енжерикс“ и др. Бе казано, че разбитата група е изнасяла незаконно медикаменти за 80 млн. лева, а целият сив реекспорт на лекарства се оценява на около 200 млн. лева годишно.\r\n\tВъв вторник спецпрокуратурата съобщи, че при една от проверките е установен човек с множество рецептурни книжки, с които всеки месец е ходел в болнична аптека да взима лекарства от името на пациенти. Засега се подозира, че книжките са били фалшиви.\r\n\tШефът на спецпрокуратурата Иван Гешев допълни, че разбитата група е съставена от един професионален фармацефт, а осталите са “известни столични ДДС-ари“, които са изпълнявали неговите нареждания. Той вероятно има предвид хора, известни с това, че се занимават с източване на ДДС.\r\n\t\r\n\tВ момента във Великобритания и Германия също има дела за открити фалшифи медикаменти, които имат връзка с българския казус. Прокуратурата засега не съобщава как се казват останалите обвиняеми, нито как точно са изнасяни лекарствата. Във вторник в рамките на делото спецпрокуратурата е разпоредила данъчна ревизия на 42 юридически лица, а Изпълнителна агенция “Медицински одит“ е започнала проверка в 30 аптеки и 3 болници. От прокуратурата смятат, че кръгът на проверяваните болници и аптеки вероятно ще се разшири.\r\n\tПрез 2015 г. Изпълнителната агенция по лекарствата е проверявала фирмата на единствения арестуван по сегашното дело. Тогава са открити сериозни нарушение и са наложени две глоби са общо 5000 лв. В складовете на фирмата са открити множество лекарства, пакетирани с чуждестранни опаковки. Надписите са били на турски и румънски. Властите са ги конфискували заради съмнения, че става дума за контрабанда. Предстои унищожаването на тези медикаменти.\r\n\tПо-рано разследващите обявиха, че криминалният реекспорт е ощетил Националната здравноосигурителна каса със стотици милиони левове, тъй като медикаментите са изписвани с фалшиви документи на болни у нас, а след това изнасяни в чужбина. Освен това лекарства на световни производители, внос от Турция, са били преопаковани у нас и изнасяни за други европейски страни под формата на реекспорт.\r\n\t\r\n\tЗаместник-главният прокурор Румяна Арнаудова обясни, че с действията си държавното обвинение иска да покаже, че “има воля“ да се пребори с източването на здравната каса чрез т.нар. паралелен износ на медикаменти.\r\n\tВ този дух шефът на спецпрокуратурата Иван Гешев обясни, че целта на акцията е да се покаже, че проблемите могат да се решат  чред сътрудничество между институциите, както иска Европейската комисия. Той допълни, че делото е “продължение на политиката на кабинета на г-н (Бойко) Борисов и задачите, които са поставени от г-н (Сотир) Цацаров“.\r\n\t“Това е особено важно за гражданите. Това е търговия с живота на гражданите, търговия със здравето на болни деца“, каза Гешев.", "date": "2017.12.12", "title": "Реекспортът на лекарства - има престъпна група, търси се престъплението"}
{"url": "http://www.mediapool.bg/natsionalnata-hudozhestvena-akademiya-iska-da-pravi-filial-v-burgas-news272973.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната художествена академия ще открие свой филиал в Бургас. Това ще стане, ако Министерският съвет одобри постановлението за откриването на звеното.\r\n\tСпоред проекта за постановление на правителството филиалът ще обучава 300 студенти по седем специалности - \"Живопис\", \"Графика\", \"Стенопис\", \"Книга, илюстрация и печатна графика\", \"Плакат и визуална комуникация\", \"Рекламен дизайн\" и \"Мода\", и една магистърска специалност – \"Арттерапия\".\r\n\tУчебният процес ще се обезпечава от преподаватели на основен трудов договор в академията, като съгласно проекта ще бъдат назначени и още 10 преподаватели.\r\n\tЗа нуждите на филиала Община Бургас предоставя над 1050 кв. м площ от ремонтирана сграда в пристанищен комплекс Бургас Изток.\r\n\tФилиалът е замислен като единствената териториално изнесена структура на Националната художествена академия. Мотивите за откриването му са \"изразената обществена потребност от творчески кадри в община като Бургас – статистически с голям брой млади хора, културно средище, с динамично развиващи се туризъм, производство и услуги\".", "date": "2017.12.12", "title": "Националната художествена академия иска да прави филиал в Бургас"}
{"url": "http://www.mediapool.bg/izostaveni-ot-fyuchar-enerdzhi-klienti-vremenno-otivat-na-reguliraniya-pazar-za-tok-news272977.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧаст от клиентите на търговеца на ток \"Фючър енерджи\", който в началото на декември поиска спешно да бъде свален от свободната търговия с електроенергия заради финансови проблеми, ще получат правото да се върнат временно на регулирания пазар. Това предвижда форсмажорна поправка в правилата за търговия с електрическа енергия, направена от Комисията за енергийно  и водно регулиране (КЕВР), която ще важи само за този казус и за определен период от време, съобщи пред журналисти във вторник Иван Иванов, председател на регулатора.\r\n\tМиналата седмица стана ясно, че около 5 хиляди клиенти на \"Фючър енерджи\" остават без доставчик, заради което според нормативните правила минават към т.нар. доставчик от последна инстанция, какъвто са електроснебдителните дружества ЧЕЗ, ЕВН и \"Енерго-Про4, както и държавната НЕК. Тези аварийни доставки обаче са поне 50 процента по-скъпи от цените на регулирания пазар, където тарифите се определят от КЕВР. Нормативно останалите без доставчик клиенти имаха срок до 10 число на следващия месец да си избират нов търговец или автоматично отиват към доставчик от последна инстанция.\r\n\tОтпадането на \"Фючър енерджи\" от пазара отвори празноти в правилата за търговия с ток, заради което сега КЕВР се налага да прави промени.\r\n\tФорсмажорната корекция предвижда клиентите на \"Фючър енерджи“да си изберат нов доставчик до края на декември, а ако не успеят, ще бъдат връщани служебно на регулирания пазар.\r\n\tТова обаче ще се отнася само за домакинствата и фирмите на ниско напрежение, но не и ползващите ток на средно напрежение клиенти, уточни Иванов. Освен това защитната мярка ще важи само до края на април 2018 г.\r\n\t \r\n\tКомисията ще търси устойчиво решение на подобни казуси и в началото на следващата година ще предложи промяна в правилата за търговия с ток, така че да се уредят генерално процедурите при такива случаи, каза Иванов.", "date": "2017.12.12", "title": "Изоставени от \"Фючър енерджи\" клиенти временно отиват на регулирания пазар за ток"}
{"url": "http://www.mediapool.bg/pone-deset-obshtinski-bolnitsi-sa-v-realen-falit-news272972.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинските болници в голямата си част са във фактически фалити, а десет от тях са застрашени това да им се случи реално в съвсем скоро време, стана ясно по време на свиканото във вторник заседание на Националния съвет за тристранно сътрудничество, посветен на мерките за оздравяването на общинските здравни заведения.\r\n\tСред болниците пред фалит са тези в Димитровград, Белоградчик, Омургат и други, призна зам.-министърът на здравеопазването Бойко Пенков пред журналисти след срещата.\r\n\tПовечето общински болници имат огромни задължения, сред които и просрочени, както и забавени заплати към  персонала, посочи по време на дискусията заместник-председателят на Българската стопанска камара (БСК) Димитър Бранков.\r\n\tПоложението ще стане още по-тежко след повишаването на минималната работна заплата от 1 януари 2018 г. на 510 лв., допълни председателят на Сдружението на общинските болници д-р Неделчо Тотев. Той представи справка от преди няколко дни за 31 болници, според която повечето то болниците харчат 83 на сто от приходите си за трудови възнаграждения. \r\n\t\"Единственият им източник на финансиране е НЗОК. При тази ситуация, когото минималната работа заплата се вдигне с 10%, на практика те ще работят само за трудовите си разходи“, обясни д-р Тотев. По думите му неразплатените задължения на тези 31 болници към момента са 24 млн. лв., от които половината са просрочени и това не зависи от мениджмънта на болниците.\r\n\t\"Към момента лечебните заведения работят по цени на клиничните пътеки от 2006 г. През това време минималната работна заплата се промени от 180 на 510 лева“, каза Тотев.\r\n\tЗаместник -министърът на здравеопазването д-р Бойко Пенков заяви, че в момента се прави анализ по области и оценка на рисковете. \"Всяка болница ще се гледа индивидуално, няма да има общ подход за решаване на проблемите\", посочи той и обясни, че е ясна тенденцията да се отива към преструктуриране на болничните заведения, но запазване на лечението най-близо до хората.\r\n\tПенков посочи, че общите задължения на общинските болници са 100 млн. лв., от тях просрочените са 46 млн. лв. Надлимитната неплатена дейност е 4.409 млн. лв. Представените от него данни потвърдиха тезата, че основните харчове на болниците са за заплати. Приходите на общинските болници са 37.5 млн. лв., от които 32 млн. отиват за заплати.\r\n\tПредставителят на КНСБ Пламен Радославов от КНСБ подкрепи намеренията за преструктуриране на част от общинските болници, тъй като те са необходими, но в този им вид.\r\n\t\"Трябва да видим колко са дълговете на общинските болници и каква част от тях са просрочени, да видим надлимитната дейност и какво дължи НЗОК. Държавата трябва да намери начин да плаща на младите специалисти и да извади лечебните заведения от Търговския закон, да дадем статут на защитени болници, където няма друга помощ, да създадем фонд за отдалечени болници“, посочи Радославов.\r\n\tПрезидентът на КТ \"Подкрепа“ Димитър Манолов отбеляза, че навсякъде има недостиг на кадри и са необходими конкретни предложения за справяне с проблема.", "date": "2017.12.12", "title": "Поне десет общински болници са в реален фалит"}
{"url": "http://www.mediapool.bg/konstitutsionniyat-sad-dopusna-deloto-za-ostavkata-na-delyan-dobrev-news272979.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tKoнcтитyциoнният cъд (КС) дoпycнa зa paзглeждaнe делото за ocтaвĸaтa нa депутата от ГEPБ Дeлян Дoбpeв. Производството бе образувано по искане на БСП, която атакува отхвърлянето на оставката на Добрев. Аргументът на партията бе, че Народното събрание няма право да вземе решение против волята на народния представител.\r\n\t \r\n\tВ последствие парламентът не публикува в Държавен вестник peшeниeтo зa oтxвъpлeнaтa ocтaвĸa, което се превърна в основен проблем за Конституционният съд. КС се произнася по обнародвани актове.\r\n\t \r\n\tМнозинството от съдиите са приели, че обнародването на актовете на Народното събрание е правомощие на председателя му (тогава бе Димитър Главчев – б.р.), а опозицията няма контрол върху това. Докладчикът по делото Константин Пенчев е успял да убеди мнозинството съдии, че КС не може да спестява контрола върху действията на парламента заради собственото му виновно поведение.\n\n\r\n\t \r\n\tНа особено мнение са останали проф. Цанка Цанкова и Гроздан Илиев, които смятат, че няма как КС да се произнася върху решение, което не е обнародвано.", "date": "2017.12.12", "title": "Конституционният съд допусна делото за оставката на Делян Добрев"}
{"url": "http://www.mediapool.bg/aleksandar-kashamov-svalya-se-gardat-v-borbata-s-koruptsiyata-news272969.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tИмаме сериозни притеснения, че ще има разбутване на сега действащите антикорупционни механизми. Ще ви дам пример. В момента Сметната палата поддържа регистър на имуществените декларации на всички висши служители и то с много голяма давност назад – от 2007 година. Сега този регистър е публичен в интернет. Първият ни въпрос е каква ще бъде неговата съдба. Има риск всички тези данни да изчезнат, защото в закона нищо не се казва за него. Същият проблем виси за цялата информация, публикувана от Комисията за разкриване и предотвратяване на конфликта на интереси. Третият проблем е свързан с подготовката на новата антикорупционната комисия. Докато тя поеме пълноценно своите функции, ще мине минимум една година. Не бива да се забравя, че тази институция поема функциите на толкова много органи, които са работили години наред. Смятам, че това ще отнеме страшно много време.\r\n\t\r\n\tТова ще бъде един добър период за корупцията.\n\n\r\n\t\r\n\tТова е голям проблем, особено за България, който често се забравя. Има две държави от 47-те членки на Съвета на Европа, за които е ясно, че имат проблем със своята система за пълно следене на гражданите – това са България и Русия. България е осъдена от Европейския съд по правата на човека през 2007-ма година (делото “Екимджиев срещу България“). Русия е осъдена за същото едва през 2015 година (“Захаров срещу Руската федерация“). За България всяко едно прекрачване на допустимата границата е проблем.\r\n\t\r\n\tБез съмнение. Когато една институция има право да прекрачва дълбоко в личния живот на хората, без да преследва ясен резултат от това, това е нарушение на Европейската конвенция за защита правата на човека. Следенето е допустимо само за целите на разследването, за разкриване на престъпления. Съдът в Страсбург вече е взел решение, че трябва да има необходимост за навлизане в личната сфера на хората.\r\n\tАко няма никакъв резултат от тази намеса, а само събиране на данни за всеки случай, ей така да ги има, както е в проекта за антикорупционен закон, това само по себе си създава предпоставки за създаване на неконтролируема система. Тя ще е в нарушение на Европейската конвенция за защита правата на човека. Достатъчно е да се припомни, че само преди няколко години Съдът на ЕС отмени една цяла директива, която позволяваше запазване на трафичните данни на потребителите. Какво да кажем, когато става дума за много по-сериозни форми на намеса като подслушване, следене и други.\r\n\t\r\n\tДа. Тук ще припомня, че след дело, заведено от “Програма Достъп до информация“ през 2008 година беше отменен текст от наредба 40, който позволяваше пряк достъп на МВР и службите до данни за трафика на електронни съобщение на хората. Тогава това право пак бе дадено ей така, за всеки случай. Сега пак се създава възможност да се събира информация за хората, защото съседът бил подал сигнал. Това, според българските народни представители, е достатъчно да се поискат специални разузнавателни средства. Тази възможност сама по себе си създава предпоставки за едно не особено контролирано следене. Вярно е, че това следене трябва да бъде разрешавано от съд, но в момента вече имаме достатъчно институции, които могат да следят хората – ДАНС, полицията, прокуратурата… Сега ще бъде вкарана и антикорупционната комисия. Кой следва още преди да бъде затворена вратата? Утре може да поискат НАП да следи хората, за да си събира данъците.\r\n\t\r\n\tВ момента пред съда в Страсбург е висящо делото “Екимджиев и Кашъмов срещу България“, което е пак за прекомерните възможности за употреба на специални разузнавателни средства. До момента, в който делото не бъде комуникирано с българските власти ние можем да представяме нови оплаквания. Ако не можем да представяме нови оплаквания, ще бъде образувано трето дело. Така че темата вече е поставена пред съда в Страсбург.\r\n\t\r\n\tКак ще изглежда тази комисия ние все още не знаем. От дебатите по нейното създаване аз оставам с впечатлението, че има подобни навеи. И това е желанието да се даде право на някого безразборно да събира информация за хората, без да е ясно какво ще се прави с тази информация. Ние искаме да има борба с корупция, но виждаме ясни крачки назад..\r\n\t“Програма Достъп до информация“ извършва от много години анализ на декларациите за конфликт на интереси на служителите. Конфликът на интереси  е  едно явление, което трябва да бъде изкоренявано, а в този закон проблемът се извежда в преходните и заключителните разпоредби. Успяхме да се преборим да има наказания за служители, които са декларирали неверни данни.\r\n\tВие представяте ли си, че имаше ясна политическа воля да няма такива наказания, въпреки че досега ги е имало. Това щеше да направи възможно 120 000 държавни служители да не декларират конфликта на интереси. Сваля се гарда за борба с корупцията, а в същото време те създават възможности за едно неконтролируемо следене на хората и то в контекста на констатации на Бюрото за контрол на СРС, които са сериозни. Аз приемам, че в последните години имаше затягане на режима за контрол на специалните разузнавателни средства, включително заради усилията на това бюро. Не ми харесва, че има опит махалото да бъде запратено в обратната посока.\r\n\t\r\n\tИскам да кажа, че аз съзирам и позитивни нагласа сред авторите на този закон. Смятам, че колегите от Министерството на правосъдието не бяха злонамерени. Имаше неща, които бяха приети и от нашите предложения в рамките на дискусията. Бяха приети някои от нашите предложения и в парламента. Смятам, че голяма част от проблемите са плод на неразбиране, а под всичко това клокочи един проблем. Ясно е, че чудовището на Франкенщайн не е било създадено със зла умисъл, но то все пак е станало чудовище. Много ми се иска борбата с корупцията в България да не се превърне в борба с почтените хора, в борба срещу демокрацията и човешките права. Това би означавало, че крайният резултат ще е повече корупция и по-малко свободни граждани.", "date": "2017.12.12", "title": "Александър Кашъмов: Сваля се гардът в борбата с корупцията"}
{"url": "http://www.mediapool.bg/oon-bulgaria-e-v-grupata-na-razvitite-ikonomiki-no-ne-i-na-bogatite-news272978.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарите имат късмета да живеят в икономически развитата част на планетата, но все още не може да прескочи прага и да влезе в групата на държавите с най-високи доходи в света, където са всички останали от ЕС с изключение на нашата страна, Румъния и Хърватия. Това сочи глобалният поглед върху ситуацията в света, представен в  , съдържащ и прогнозите за 2018 г.\r\n\tОт една страна, България попада в най-високата икономическа категория на ООН – на държавите с развита икономика, включваща общо 36 държави: всички страни от ЕС плюс САЩ, Канада, Австралия, Нова Зеландия, Япония, Норвегия, Исландия и Швейцария.\r\n\tНай-голяма е групата на развиващите се икономики – общо 124 държави предимно в Африка, Азия, Латинска Америка и Карибите, сред които и Китай.\r\n\tДруги 17 държави са класирани като икономики в преход – предимно балканските страни извън ЕС и бивши съветски републики.\r\n\tОт друга страна обаче, България все още не може да влезе в категорията на най-богатите страни, класирани на базата на показателя брутен национален доход (БНД) на глава от населението. Той не включва директно заплатите и паричните доходи на гражданите, а може да се разглежда по-скоро като измерител на цялостното благосъстояние на съответното общество.\r\n\tСтраната ни попада във втората най-добра категория по богатство от общо четири – на т. нар. страни със средни към високи доходи (upper middle income). В момента в тази група влизат 47 страни с БНД на човек между 3956 и 12 235 долара.\r\n\tИсторическата справка в сайта на Световната банка, чиято методика се ползва в доклада на ООН, показва, че след промените у нас през 1989 г. България дълги години е била в категорията на държави със средни към ниски доходи, т. е. с по-бедна икономика.\r\n\tИсторическият скок се случва през 2006 г., когато България прескача в по-високата категория. Оттогава насам обаче не може да се придвижи напред.\r\n\tВ съседна Румъния промяната се случва година по-рано – през 2005 г.\r\n\tВ групата на най-богатите държави, с най-висок БНД на глава от населението, попадат 50 страни. Те включват повечето държави от ЕС, включително Чехия, Естония, Гърция, Унгария, Латвия, Литва, Полша, Словакия и Словения.\r\n\tВ категорията подгласник, която включва и България, влизат само още две държави от ЕС – Хърватия и Румъния.\r\n\tНай-слабо представящите се страни са в категорията на ниски доходи, т. е. брутен национален доход на глава от населението под 1005 долара.\r\n\tВ доклада си ООН прогнозира малко по-нисък растеж у нас през 2017 г. и 2018 г. в сравнение с прогнозите на правителството – 3.6% за двете години спрямо 4% очаквани от кабинета тази година и 3.9% - през 2018 г.\r\n\tСветовната икономика тази година нараства с около 3 процента, което е значително ускорение спрямо миналата година, коментира Асошиейтед прес.\r\n\tСпоред ООН възходът се дължи предимно на по-бързия растеж на големите развити икономики, като Източна и Южна Азия остават \"най-динамичните\" райони в света.\r\n\tВ документа се отбелязва, че спрямо 2016 г., когато растежът бе 2.4 процента, показателят бележи ускорение в близо две трети от страните в света.", "date": "2017.12.12", "title": "ООН: България е в групата на развитите икономики, но не и на богатите"}
{"url": "http://www.mediapool.bg/rusiya-razreshi-na-olimpiytsite-si-da-uchastvat-v-igrite-pod-neutralen-flag-news272971.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОлимпийският комитет на Русия (ОКР) подкрепи заявените намерения на руски спортисти да участват на Олимпийските игри в Южна Корея през 2018 г. под неутрален статут. Решението е взето във вторник на закрито събрание на ОКР, в което са участвали руският спортен министър Павел Колобков, шефовете на националните спортни федерации и на изпълнителния комитет, съобщи неговият председател Александър Жуков.\r\n\tПодробностите ще бъдат обсъдени в средата на декември с Международния олимпийски комитет в Лозана. До тази развръзка се стигна, след като МОК отстрани руския сборен отбор от участие в Олимпийските игри догодина заради допинг измами, толерирани от руското правителство.\r\n\tКремъл даде благословията си за решението на ОКР.\r\n\tПрезидентът Владимир Путин е на мнение, че \"никой не трябва да възпрепятства тези спортисти, които искат да заминат на Олимпиадата под неутрален флаг\", каза президентският говорител Дмитрий Песков.\r\n\t\"Ние, без всякакво съмнение, няма да обявяваме никакви бойкоти, няма да възпрепятстваме нашите олимпийци да вземат участие [в Олимпиадата], ако някой от тях желае да участва в лично качество\", заяви Путин на 6 декември.\r\n\tПреди това редица руски политици призоваха да се обяви бойкот и да не се участва в игрите.\r\n\tПутин допълни, че властите \"отчасти сами са си виновни\" в създалата се ситуация.\r\n\tТой разкритикува и принципа на колективна отговорност, който, според него, МОК е приложил към руските спортисти. Путин обаче призна, че участниците в сборния отбор \"по време на цялата си кариера се готвят за тези стартове\".\r\n\tНа 5 декември МОК  от участие в Олимпиадата в Пьончан и разреши на руските спортисти да се състезават само под неутрален флаг. МОК освен това дисквалифицира Олимпийския комитет на Русия и изключи от състава си неговия ръководител Александър Жуков. Бившият спортен министър и настоящ вицепремиер на Русия Виталий Мутко пък е отстранен пожизнено от изпълнението на каквито и да е функции в олимпийското движение.\r\n\tОсвен това на ОКР е наложена глоба от 15 млн. долара, които ще бъдат инвестирани в създаване на международна агенция за тестване на допинг.\r\n\tМОК основа решенията си на заключенията на две комисии, разследващи  на допинга в Русия. Комисията, оглавявана от швейцарския юрист Денис Освалд, разследва подмяната на допингови проби на руските спортисти на Олимпийските игри в Сочи. Другата комисия, ръководена от Самуел Шмид, изясни каква е била ролята на руските държавни органи при допинг манипулациите.\r\n\tПредседателят на ОКР Жуков каза пред журналисти, че решението да се разреши на руските спортисти да участват в Олимпиадата под неутрален флаг е било взето единодушно: \"То се заключава в това, че нашите спортисти трябва да отидат в Корея и да се стремят към победа в прослава на нашата родина.\"\r\n\t\"Искам да призова руското общество да уважи мнението на спортистите\", каза фехтовачката Софя Великая.\r\n\t\"Всеки спортист, който вземе участие, ще отдаде всичко, което може\", заяви хокеистът Иля Ковалчук.\r\n\tЖуков допусна, че за тези спортисти, които по едни или други причини не попаднат на игрите в Корея, могат да бъдат организирани отделни състезания.\r\n\tСлед проверка, потенциално разрешение за участие в игрите през 2018 г. могат да получат над 200 руски атлети, но това е предварителна цифра – всичко ще зависи от поканата на МОК, каза още Жуков.\r\n\tКомисията на спортистите от ОКР по-рано обяви намерение за участие в Олимпийските игри под неутрален статут.\r\n\t\"Ние искаме да излезем за своята родина, за совите роднини и близки, за своите предани фенове, за своята нация, която в продължение на много векове е била и остава една от най-великите в света. Всяка победа, всеки медал, ние ще посветим на нашата Русия, която ще представляваме с огромна гордост\", се казва в изявлението.", "date": "2017.12.12", "title": "Русия разреши на олимпийците си да участват в игрите под неутрален флаг"}
{"url": "http://www.mediapool.bg/italiya-obyavi-izvanredno-polozhenie-zaradi-vzriv-v-avstriyski-gazov-hab-news272967.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГоляма експлозия в едно от най-големите газови съоръжения в Австрия взе една жертва и рани 18 души във вторник сутринта, предадоха световните агенции. Заради аварията са спрени доставките на гориво от терминала в Баумгартен за редица европейски държави. Най-засегнати са Италия и Словения, има прекъсвания в снабдяването с газ за Унгария и Хърватия, предадоха световните агенции.\r\n\tТерминалът Баумгартен е основният газоразпределителен център в Австрия, където се извършва търговия с руски и норвежки газ за вътрешните нужди на страната, както и за Германия и Италия.\r\n\tЗаради спирането на доставките в Италия беше обявено извънредно положение. Страната внася 80% от природния газ, който използва, а една трета от това количество идва от австрийския хъб. Министърът на икономическото развитие Карло Календа обяви, че има сериозен проблем с доставките на руски газ. По думите му инцидентът подчертава необходимостта от диверсифициране на газовите доставки чрез Трансадриатическия газопровод (ТАП) - проект, който среща съпротива от местни политици и екогрупи.\r\n\tМинистерството на икономическото развитие все пак подчертава, че Италия не е застрашена от непосредствена енергийна криза, тъй като има достатъчно газови резерви.\r\n\tПредполага се, че технически проблем е причинил взрива в терминала в Баумгартен, съобщиха от австрийската полиция в Туитър. От компанията съсобственик на хъба \"О Ем Ви\" обявиха, че възстановяването на работата на съоръжението ще отнеме дни.\r\n\tСлед взрива в Баумгартен осигуряването на газ за Австрия става от запасите в австрийските газови хранилища.\r\n\tЦените на природния газ и електроенергията в Европа днес скочиха, а петролът сорт Брент поскъпна над 65 долара за барел за първи път от юни 2015 година, увеличавайки ценовата разлика спрямо американския лек суров петрол.\r\n\tВзривът в терминала Баумгартен, разположен източно от Виена на границата със Словакия, е станал в 8,45 ч. (9.45 ч. българско време) и е предизвикал пожар. Ситуацията бързо е била овладяна. Пожарът е потушен, но терминалът остава затворен.\r\n\tЕдин от пострадалите е в тежко състояние, а останалите 17 са с по-леки травми. Повечето от тях са с изгаряния и са били транспортирани с хеликоптери до болница.\r\n\tНа терминала работят постоянно около 50 души и външни служители по договор, всички те са евакуирани. В спасителната операция са участвали 200 души.\r\n\tРайонът остава под полицейски контрол.\r\n\tПо-рано полицейски източник съобщи за около 60 ранени, но тази информация бе опровергана.\r\n\tСобственици на хъба са австрийската компания \"О Ем Ви\" (ОМV) и руската \"Газпром\". Годишният капацитет на терминала е 40 милиарда кубични метра. Открит през 1959 г., той е един от основните газови хъбове в Централна Европа.\r\n\tРуският газов гигант \"Газпром\", който е и един от основните доставчици на газ за терминала, каза, че работи за преразпределяне на газовите потоци след инцидента. Концернът увери, че прави всичко възможно доставките до клиентите да не бъдат прекъсвани.", "date": "2017.12.12", "title": "Италия обяви извънредно положение заради взрив в австрийски газов хъб"}
{"url": "http://www.mediapool.bg/ochakvan-raznoboi-v-tristrankata-za-uvelichenieto-na-minimalnata-zaplata-news272960.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквано Националният съвет за тристранно сътрудничество не постигна консенсус около увеличението на минималната заплата на 510 лева от 1 януари 2018 г.\r\n\tНовият размер на най-ниското възнаграждение, което в момента е 460 лева на месец, вече беше одобрен от Народното събрание със закона за бюджета за догодина. Обсъждането в тристранния съвет е част от процедурата, но липсата на положително становище от страна на органа, в който участват представители на правителството, работодателите и синдикатите, няма да спре увеличението на възнаграждението.\r\n\tДо липсата на консенсус в тристранката се стигна заради несъгласието на представителите на работодателите с увеличението до 510 лева.\r\n\tСоциалният министър Бисер Петков отбеляза, че нарастването на минималната заплата ще е с 10.9 на сто спрямо тази година. Реалният доход след приспадане на данъци и осигуровки ще е 397 лева при 321 лева линия на бедността, определена от правителството.\r\n\tРаботодателите обаче са против административното определяне на най-ниското възнаграждение. Председателят на Асоциацията на индустриалния капитал в България Васил Велев отбеляза, че половината работещи в Европа се трудят в страни, в които няма месечна минимална работна заплата. По данни, цитирани от Велев, средното възнаграждение в страните без минимална заплата е с 60% по-високо от тези, в които има минимално заплащане. \"Където има по-зрели индустриални отношения и се договарят минималните заплати, има и по-високи доходи на трудещите се\", допълни той.\r\n\tВелев направи сметка, че ако се добавят и начисления като клас прослужено време към минималната заплата, то съотношението минимална - средна заплата у нас ще е над 51 на сто при средно 42 на сто за ЕС. В България над 400 000 души са на минимална работна заплата. Според Велев в области като Видин, Благоевград и Кюстендил съотношението минимална работна заплата към средна ще достигне към 85-90%.\r\n\tСиндикатите подкрепят твърдо увеличението на най-ниските доходи. Те отказаха да участват в дискусии, които според тях се водят вече повече от двайсет години. От КНСБ посочиха, че минималната работна заплата в страната продължава сериозно да изостава в сравнение с другите страни -членки на ЕС.\r\n\tРаботодатели и синдикати подкрепиха предложението за ратификация на Конвенция 131 на МОТ за определяне на минималната заплата. Според социалния министър Бисер Петков и според социалните партньори ратификацията ще бъде шанс да се договори работещ механизъм за определяне на минималното възнаграждение.\r\n\tТристранката одобри приоритетите на българското председателство на Съвета на ЕС. Бяха подкрепени и предложения за промени на Наредбата за отпускане и изплащане на парични обезщетения за безработица и на Наредбата за пенсиите и осигурителния стаж.", "date": "2017.12.12", "title": "Очакван разнобой в тристранката за увеличението на минималната заплата"}
{"url": "http://www.mediapool.bg/skapa-sinya-zona-i-po-evtin-gradski-transport-pri-prashen-vazduh-v-sofiya-news272974.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-евтин или безплатен градски транспорт и по-лесно паркиране в буферните паркинги на метрото за сметка на двойно увеличение на цената за паркиране в синя зона и забрана за движение на автомобили. Това са част от мерките, които Столичната община смята да прилага при прекомерно замърсяване на въздуха с прах и те ще бъдат обявявани от предишния ден.\r\n\tЧаст от тях могат да влязат в сила веднага щом бъдат приети от общинския съвет или в близките седмици. За драстичните мерки като спиране на автомобилите в центъра или дори в цялата община ще са нужни законови промени и те едва ли ще могат да се прилагат през тази зима. Студените месеци са периодът, в който въздухът в София най-често е замърсен с прах, а основните източници са автомобилите с двигатели с вътрешно горене и отоплението с дърва и въглища.\r\n\tИзготвянето на мерките е част от програмата на Столичната община за подобряване на качеството на въздуха. Те бяха представени във вторник от зам.-кмета по екологията Йоана Христова и част от участниците в работната група по набелязването им. Мерките ще се прилагат при прогноза запрашаване, която местната власт получава от Българската академия на науките. , въпреки че планът за действие няма да действа.\r\n\tМерките са разделени на еднократни и на такива, които ще влизат в сила всеки път, когато се очаква превишаване на нормата за концентрация на фини прахови частици, която е 50 мг/куб. м средно на ден. Колкото по-мръсен се очаква да е въздухът, толкова по-сериозни ще са действията на общината. Така до най-драстичната мярка - спиране на движението на автомобили в цялата община, ще се стига при 14 дни прогноза за над 200 мг/куб. м за четирите градски станции за измерване на замърсяването, при това при липса на понижение на нивата за този период. Христова не каза колко такива ситуации е имало през предишни години с мотива, че статистиката няма как да отразява ситуацията в момента, тъй като София нараствала, колите и строителството – които също са източник на замърсяване, се увеличавали, а в същото време метрото, което е основно оръжие на общината срещу мръсния въздух, се разширявало., коментира зам.-кметът.\r\n\tЕднократните мерки, зависещи от степента на замърсяването, ще се прилагат с натрупване. Ако по-леките не сработят и проблемът продължи да се изостря, на следващия ден освен първите приложени, ще влизат в сила и нови. В повечето случаи ще се разчита на самосъзнанието на хората и на стимули за ползване на градски транспорт за сметка на личните автомобили.\r\n\tПри очаквана концентрация на фини прахови частици  , а да се движат пеша, с колело или с градски транспорт. Т Общината пък ще се ангажира да оросява улиците, но това може да става само в топлите месеци, обясни Христова.\r\n\tПри очаквани концентрации на прах  ще важат предходните мерки, но към тях ще се добавя и възможността за \r\n\tПри следващата степен на замърсяване - , вече ще влиза в сила и санкциониращата мярка за \r\n\tПри концентрация  към момента общината може да приложи само две от набелязаните мерки. В тази графа влиза временното въвеждане на . Той ще струва 1 лев и ще важи за целия ден при положение, че по принцип пътуването с градския транспорт с единичен билет струва 1.60 лева. Заедно с това ще се прилага и скъпата синя зона, безплатното паркиране в буферните паркинги, както и призивите да не се ползват лични коли и печки на дърва и въглища.\r\n\tДругата възможност е от допустимите количества, посочени от производителите. Според Христова пътните полицаи ще имат възможност да следят за цапащи автомобили, щом получат от общината 7 газанализатора, с които да правят проверки при регистрацията на колите и на пътя.\r\n\tПреди време началникът на \"Пътна полиция\" комисар Бойко Рановски обаче обясни, че това реално няма как да се случи към момента. Причината е, че полицаите нямат информация какви са характеристиките на всеки отделен автомобил, за да установят дали те се спазват. Подобни данни имало само за колите, които са регистрирани в последните три години и имат от новите малки талони, където тези данни са изписани. За останалите нямало налична база данни, а налагането на глоби само на шофьорите с по-скоро регистрирани коли, било предпоставка те да бъдат отменени от съда.\r\n\tОстаналите мерки, които София иска да прилага при превишения на концентрацията на прах над 200 мг/куб. м, изискват промени в закони и наредби и не е ясно дали и кога ще могат да се приложат.\r\n\tВ тази графа влиза пакетът от мерки, който включва частично или изцяло спиране на движението в столицата, и според зам.-кмета Христова може да се прилага, след като бъде въведено законово изискване колите в цялата страна да бъдат обозначени със специални стикери. Идеята е те да дават информация за това какви са допустимите вредни емисии за всяка кола и на коя категория за екологичност отговаря.\r\n\tАко парламентът въведе това изискване, общината ще може да спира движението в центъра или в цяла София.\r\n\tДрастичните мерки ще влизат в сила, ако за предходните два дни е имало прогноза за концентрация от над 200 мг/куб. м, тя се е изпълнила, въпреки изпълнените вече мерки въздухът е станал по-мръсен, а в следващите два дни се очаква също толкова сериозно замърсяване. При този сценарий . Следващата стъпка е .\r\n\tПри продължаващо замърсяване ще се въвежда . Ако отново има замърсяване, ще се въвежда , за да се намали трафикът в пиковите часове. Това обаче може да се прилага засега само за общинската администрация и евентуално за държавни структури.\r\n\tНай-драстичната мярка ще е  До това ще се стигне евентуално, ако местната власт е получила прогноза за 14 дни за високи концентрации на прах, те са се осъществили и никакви мерки не са успели да подобрят положението.\r\n\tОт общината предвиждат ограниченията в движението да не важат за живеещите в района на затворените улици, за колите, които събират боклук и чистят улиците, за електрическите и хибридни автомобили, за градския транспорт, за пожарни, линейки и полицейски коли, както и за колите, с които се зареждат магазини, ако те отговарят на Евро 5 и 6.\r\n\tПостоянна мярка за борба с мръсния въздух ще е въвеждането на . Предлага се за тях да се плащат по 60 лева на ден, а причината е, че тази техника е сериозен източник на прах. Целта е таксата да накара строителните компании да използват подобна техника за по-кратко време, обясни Христова.\r\n\tПредлага се и . Идеята е за товарни автомобили от 4 до 30 тона да се плащат по 120 лева на месец, а за тези над 30 тона - 150 лева на месец. Новата такса за строителни машини и увеличението за товарните няма да важи за техниката, която отговаря на екостандартите Евро 5 и 6.\r\n\tСред постоянните мерки е още оптимизиране на движението на колите за смет в центъра на града, както и въвеждането на изискването всички автобуси на градския транспорт в центъра да отговарят на стандарта Евро 6. В тази графа влиза и гласуваното вече от общинския съвет удължаване на пешеходната част от бул. \"Витоша\" и въвеждането на ограничение на движението в малките централни улици до 30 км. в час.\r\n\tМерки от бъдещето са извеждането на трафика от центъра чрез изграждането на т. нар. градски рингове, които да свързват източните и западните квартали, разширението на Околовръстното шосе, както и свързването на бул. \"Владимир Вазов\" със Северната скоростна тангента на града. Ще се работи и по изграждането на ново депо за земни маси в източната част на София, тъй като единственото такова съоръжение в момента е в западната част на общината и камионите от строителните обекти в другия край на града трябва да минават през цяла София, за да стигнат до него.", "date": "2017.12.12", "title": "Скъпа синя зона и по-евтин градски транспорт при прашен въздух в София"}
{"url": "http://www.mediapool.bg/avariyata-s-parnoto-v-sofiya-e-otstranena-news272959.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГолямата авария, която остави десетки хиляди софиянци без парно и топла вода, вече е отстранена, съобщи бТВ. Остават само довършителните работи по изкопа, където служителите на “Топлофикация” се наложи спешно да сменят спукана тръба.\r\n\tСлед прекараната студена нощ, тази сутрин вече в някои от засегнатите квартали като \"Гоце Делчев” има топла вода и хората чакат да тръгне и парното.\r\n\tТака абонатите няма да бъдат компенсирани, защото Топлофикация е длъжна да обезщети клиентите си само ако няма услуга повече от 48 часа.\r\n\tАко температурата в класните стаи е под 16 градуса за учениците ще има дървена ваканция. Ако е между 16 и 20, часовете ще са намалени. Над 20 градуса пък означават нормални занятия.", "date": "2017.12.12", "title": "Аварията с парното в София е отстранена"}
{"url": "http://www.mediapool.bg/volen-siderov-ako-ne-se-svalim-sami-ot-vlast---nyama-koi-news272962.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Златна прегръдка\" между ГЕРБ и националистите няма, а представителите на \"Обединени патриоти\" във властта са успешни и затова на този етап агресивната политика от миналото трябва да остане на заден план. Това стана ясно от думите на лидера на \"Атака\" и председател на Обединените патриоти в парламента Волен Сидеров пред бТВ.\r\n\tТой се надява съюзът да издържи пълен мандат: \"Премиерът Борисов не би трябвало да дава оставка без консултиране с нас като коалиционни партньори. Ако ние не се свалим, няма кой\". До момента ГЕРБ нямат пълен мандат във властта след премиерските оставки през 2013 г. и 2016 г.\r\n\t\"Нито една обструкция няма от европейските партньори за участието на Патриотите във властта. Участието на \"Обединени патриоти\" във властта показва стабилност, легитимира нашите партии и ще ги легитимира още по-добре като представители на консервативната политическа среда по време на председателството\", заяви Сидеров.\r\n\tТой заяви, че \"Атака\" няма партийни назначения и политическата сила е гласувала доверие на експерти. На въпрос как се чувства един националист във властта, Сидеров отговори: \"Като човек, който реално може да свърши нещо – мога да лобирам нещо да стане през някой министър\".\r\n\tНа коментара, че е доста умиротворен в думите и действията си, националистът отговори: \"Моята позиция, моята роля в момента е такава. Председател съм на \"Обединени патриоти\" в парламента, трябва да координирам три партии\". Сидеров отбеляза, че \"животът е най-големият сценарист и режисьор\" и сега общува спокойно с актьора Евгени Будинов (междувременно станал депутат от ГЕРБ), с когото влезе в сблъсък пред НАТФИЗ преди години.\r\n\tВолен Сидеров похвали две от големите инициативи на ГЕРБ – за ревизията на приватизацията и за активизиране във външната политика.\r\n\tСпоред него повечето българи искат проверки на раздържавяванията: \"Знам, че е трудно да се направи този прочит. Смятам, че е необходимо. Какъв ще е резултатът не можем да кажем, ще е много идеалистично да има пълна справедливост\". Експерти видяха в заявките за ревизия инструмент за политическа разправа с конкретни лица от бизнеса. Сидеров коментира, че е странно, че БСП бяга от темата и не иска да подкрепи конституционните промени.\r\n\tТой приема много добре участието на премиера Бойко Борисов в танца със саби в Саудитска Арабия: \"В момента България е уникална като държава, защото е добре приета от различни посоки на света. Бойко Борисов провежда една балансирана и много добре премерена политика\".", "date": "2017.12.12", "title": "Волен Сидеров: Ако не се свалим сами от власт - няма кой"}
{"url": "http://www.mediapool.bg/tsik-organizira-simulatsiya-na-elektronen-vot-news272961.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЦентралната избирателна комисия организира симулации на дистанционно електронно гласуване, съобщава БНР. В изпълнение на Изборния кодекс, ЦИК трябва да проведе три симулации до края на годината. \r\n\tСимулациите са различен процес от експерименталното дистанционно електронно гласуване, което е предвидено да се проведе през 2018. Системата за дистанционно електронна гласуване е разработена от \"Информационно обслужване\" по договор с ЦИК и е съобразена с разпоредбите на изборния кодекс. \r\n\tЩе се проведат последователно три симулации - за избори за членове на европейския парламент, за избори за народни представители и за избор за кмет на община.", "date": "2017.12.12", "title": "ЦИК организира симулация на електронен вот"}
{"url": "http://www.mediapool.bg/prokuraturata-vnese-v-sada-deloto-sreshtu-bivshiya-vanshen-ministar-daniel-mitov-news272982.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийска градска прокуратура (СГП) внесе в спецсъда делото срещу бившия външен министър Даниел Митов и заместника му Христо Ангеличин. Министърът е обвинен за престъпление по служба, а заместник-министърът – за безстопанственост.\r\n\t \r\n\tДаниел Митов ще отговаря пред съда за сключването на споразумение към договор на Министерството на земеделението и храните (МЗХ) с туроператорска фирма. Тя се е занимавала с осигуряване на самолетни билети, хотелски настанявания и медицински застраховки при служебни пътувания за служителите на земеделското министерство.\r\n\t \r\n\tСъс споразумението Даниел Митов е задължил външно министерство да преведе близо половин милион лева на фирмата чрез МЗХ за осигуряване на същите услуги, но за своите служители. Проблемът, според прокуратурата, е, че външният министър не е предвидил финансов контрол по изпълнението на споразумението.\n\n\r\n\t \r\n\tСпоразумението е било в сила от 15 януари до 22 юли 2016 г.\r\n\t \r\n\tХристо Ангеличин е обвинен за безстопанственост, защото не е изпълнил задълженията си да контролира подопечната си дирекция \"Управление на собствеността и материално-техническо осигуряване\" във външно министерство. Тази дирекция е изплатила сумата на търговското дружество за ползването на туроператорските услуги. Прокуратурата твърди, че външно министерство не е трябвало да плаща парите, защото фирмата не е спазила ценовото си предложение.\r\n\t \r\n\tВ началото на годината прокуратурата повдигна обвинение на Христо Ангеличин и за купуване на телефонни централи за мисиите в чужбина без търг. Разследването срещу него започна след сигнал на бившия външен министър от БСП Кристиян Вигенин. Цената на централите е около 430 000 евро.", "date": "2017.12.12", "title": "Прокуратурата внесе в съда делото срещу бившия външен министър Даниел Митов"}
{"url": "http://www.mediapool.bg/vsichki-osinoviteli-na-detsa-do-5-godini-shte-polzvat-visokoplateno-maichinstvo-news272981.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички осиновители на дете, което не е навършило 5 години, ще могат да ползват едногодишен високоплатен отпуск за отглеждането му. Това предвиждат промени в кодекса на труда, които предстои да бъдат гласувани от Министерския съвет.\r\n\tАко те бъдат одобрени и от парламента, ще дадат възможност на осиновители на такива деца да получават една година след осиновяването им 90% от осигурителния си доход за две години назад или т. нар. високоплатено майчинство.\r\n\tВ момента такава възможност има за осиновяване на дете от 2 до 5 години. За по-малките деца има два вида обезщетение. Ако детето не е навършило 1 година, осиновителят му има право на високоплатено майчинство от датата на осиновяване до момента, в който детето стане на 1 година. То реално може да се взима и по-малко от месец. За втората година на детето се получава обезщетение от 340 лева в момента и 380 лева на месец от догодина. Хората, които осиновят дете на възраст между 2 и 3 години реално нямат право на високоплатено майчинство.\r\n\tС промените в кодекса на труда се дава възможност на всички осиновители на деца до 5 години да получават 90% от осигурителния доход за последните две години преди осиновяването.\r\n\tПредвижда се промените да влязат в сила от юли 2018 г. и да важат и за заварените случаи.", "date": "2017.12.12", "title": "Всички осиновители на деца до 5 години ще ползват високоплатено майчинство"}
{"url": "http://www.mediapool.bg/kakvo-e-ruska-vrazka-news272956.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tАко сте объркани от новините за Русия и президентските избори от 2016-та, то тази статия е опит за разяснение на събитията.\r\n\tПовечето от историите под \"руския чадър\" спадат към една от трите категории:\r\n\t1. Руски кибератаки.\r\n\t2. Връзки към руски официални лица и посредници.\r\n\t3. Предполагаеми нанесени вреди.\r\n\t\r\n\tВ края на 2016 г. водещите разузнавателни служби на САЩ стигнаха до извода, че руското правителство е контролирало масирана кибератака, насочена към възпрепятстването на Хилъри Клинтън по пътя към президентския пост и осигуряване изборната победа за Доналд Тръмп\r\n\tТази широка кампания включва хакване на имейли на демократите, разпространение на фалшиви новини в руските задгранични медии, получаване на достъп до държавни и местни избирателни съвети и използване на социалните мрежи за разпространение на дезинформация.\n\n\r\n\t \r\n\tПрезидентът Тръмп и неговите съветници са свързани с разкрития за неофицилани срещи, имейли и телефонни разговори между руски служители и хората, свързани с г-н Тръмп по време на кампанията и при поемането на президентския пост.\r\n\tНякои от старшите съветници на г-н Тръмп отричат да знаят за контактите с Русия. Но нова информация показва, че доста от тях са били наясно с тези връзки, според съдебните документи и докладите от разследването.\r\n\tСъщо така наскоро беше разкрито, че Доналд Тръмп-младши е разменил лични съобщения в Туитър с Уикилийкс - групата, която публикува изтеклите имейли от щаба на демократите, които са откраднати при руските кибератаки.\r\n\t\r\n\tЕто някои от начините, по които президентът Тръмп може да се е намесил в продължаващите разследвания на службите и конгреса, според експерти:\r\n\t• Г-н Тръмп призна, че е мислил за разследването на ФБР по повод намесата на Русия в изборите през 2016 г. и евентуална координация от страна на сътрудниците в кампанията, когато той уволнява директора на ФБР Джеймс Коми.\r\n\t• Коми под клетва заяви, че господин Тръмп го е помолил да се откаже от разследването срещу Майкъл Флин, бившият съветник по националната сигурност. Президентът отрече да е оказвал натиск на бившия директор на ФБР.\r\n\t• Президентът Тръмп е притискал висши членове на сената от Републиканската партия, включително и председателя на сенатската разузнавателна комисия, да прекратят разследването по темата.\r\n\t• Г-н Тръмп може да е помогнал на най-големия си син да отговори на въпросите на \"Ню Йорк Таймс“, относно срещата на Тръмп - младши през юни 2016 г. в \"Тръмп Тауър\" с руска адвокатка. Отговор, който може да е знаел, че е подвеждащ.\r\n\t• Г-н Тръмп може да е знаел, че Майкъл Флин е излъгал ФБР, по времето, когато е накарал Джеймс Коми да види какво може да направи, за да отърве Майкъл Флин.", "date": "2017.12.12", "title": "Какво е \"Руска връзка\"?"}
{"url": "http://www.mediapool.bg/vapreki-zadalzhenieto-si-mvr-ne-poddarzha-e-registar-za-razreshitelnite-za-orazhiya-news272963.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ МВР няма електронен регистър на издадените разрешителни за оръжия, поради което е трудно да се следи оперативно дали при изтичане на разрешителното, оръжието се предава. Това стана ясно от думите на заместник-главният прокурор Ася Петрова пред Нова телевизия във вторник.\r\n\tНа въпрос на прокуратурата от МВР отговорили, че нямат средства, за да направят такъв регистър, но обещали до 2018 г. това да стане. Съществуването на такъв регистър е задължение на МВР по закон, обясни още заместничката на Сотир Цацаров.\r\n\tПо думите й прокуратурата е разпоредила на МВР да изземе от притежателите им над 6 хил. лични оръжия, защото разрешителните за ползването им са с изтекъл срок.\r\n\tНад 340 хил. са носените оръжия с надлежно разрешително като над 124 хил. се държат от физически лица с цел самоотбрана като сред тях няма ловци. Петрова напомни, че притежаването на оръжение за самоотбрана е крайна мярка и трябва да се докаже реална опасност за живота и здравето при искане на разрешително с тази цел. Много често обаче контролният орган подхожда формално към проверката на тази необходимост, посочва тя.\r\n\tВ отговор на въпрос Петрова обяви, че срещата и подписаното споразумение между главните прокурори на Сърбия и България е принципно и няма отношение към никой конкретен казус. От няколко години в Сърбия е мажоритарният собственик на фалиралата КТБ Цветан Василев като Сърбия не се е произнесла по поисканата от България екстрадиция.\r\n\tЕвродепутатът Николай Бареков е подал сигнал в прокуратурата във връзка с провеждането на конкурса \"Мис България\", каза още Петрова на въпрос на водещия. След финала на конкурса се породиха съмнения в принципността на провеждането му.", "date": "2017.12.12", "title": "Въпреки задължението си, МВР не поддържа е-регистър за разрешителните за оръжия"}
{"url": "http://www.mediapool.bg/dvama-dushi-zaginaha-sled-tezhka-katastrofa-krai-nova-zagora-news272964.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tДвама души загинаха, след като автобус с работници се удари в дърво на пътя между селата Сокол и Еленево. Тежкият инцидент е станал около 7.30 тази сутрин, съобщава БНТ.\r\n\tПо първоначална информация са загинали шофьорът и един от пътниците. Петима души са откарани в болницата в Нова Загора.", "date": "2017.12.12", "title": "Двама души загинаха след тежка катастрофа край Нова Загора"}
{"url": "http://www.mediapool.bg/makron-sabira-svetovnite-lideri-na-nova-sreshta-za-klimata-news272965.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от 50 световни лидери се събират днес в Париж за среща на върха, която френският президент Еманюел Макрон се надява да даде нов тласък на борбата с глобалното затопляне.\r\n\tОколо 3100 служители по сигурността са разположени в Париж за събитието, включително допълнителни патрулни катери по река Сена. Макрон ще придружи останалите лидери с плавателен съд до мястото на срещата на остров в реката.\r\n\tКъм световните лидери ще се присъединят видни личности, сред които Шон Пен, Арнолд Шварценегер и Илон Мъск.\r\n\tОчаква се участниците в срещата, която отбелязва втората годишнина от Парижкото споразумение за климата, да обявят проекти за милиарди долари за подпомагане на бедните страни и индустриите да намалят въглеродните емисии.\r\n\tНа срещата не е поканен американският президент Доналд Тръмп, който отхвърли Парижкото споразумение за климата.\r\n\tПред репортери в Париж Шварценегер заяви, че няма значение, че Тръмп е казал през юни, че изтегля САЩ от Парижкото споразумение, защото останалата част от света не се е отказала от договора, пише британското списание \"Уик\".\r\n\t\"Частният сектор не се е отказал, държавният сектор не се е отказал, университетите не са се отказали, учените не са се отказали, инженерите не са се отказали\", каза Шварценегер. \"Никой друг не се е отказал. Доналд Тръмп изтегли Доналд Тръмп от Парижкото споразумение, така че не се безпокойте\", каза актьорът и бивш губернатор на американския щат Калифорния.\r\n\tТой пристигна в Париж за среща с кметицата Ан Идалго и дори се придвижи до кметството със зелен велосипед.", "date": "2017.12.12", "title": "Макрон събира световните лидери на нова среща за климата"}
{"url": "http://www.mediapool.bg/pet-partii-za-deistviyata-na-konpi-v-bulgaria-se-ustanovyava-putinski-model-news272983.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДСБ, Движение \"Да, България\", БЗНС, Зелените и ДЕОС излязоха във вторник с протестна декларация срещу (КОНПИ) спрямо съсобственикът на \"Икономедиа\" Иво Прокопиев.\r\n\tВ декларацията се казва, че \"режимът на Пеевски-Борисов-Цацаров превръща КОНПИ в инструмент за репресия срещу свободата на медиите и словото\". Според 5-те партии това е поредното действие, с което в България се установява сходен на путинския модел, който отрича върховенството на правото и го заменя с държавен криминалитет.\r\n\tПартиите призовават ЕС да не си затваря очите пред поредното погазване на върховенството на правото у нас.\r\n\t\"Акцията на прокуратурата, КОНПИ и пропагандните вестници, сайтове и телевизии, обслужващи властта, срещу частния бизнес и независимите медии, е показателна за модела, по който се управлява страната\", казват формациите.\r\n\t\"Тази атака нито е единична, нито изолирана. Тя следва модела, по който се “селектират” и сплашват всички предприемачи, медийни собственици и активни граждани, които не се поставят безропотно в услуга на властта. Жертвите на този тормоз са стотици – във всички отрасли на бизнеса и всеки по-голям град на страната. Резултатът е монопол на управляващите и техните олигарси върху бизнеса и медиите – от местно до национално ниво\", се казва в декларацията.\n\n\r\n\tОбръщаме се и към институциите на Европейския съюз и ги призоваваме да не си затварят очите пред поредното погазване на върховенството на правото в България, настояват още формациите.", "date": "2017.12.12", "title": "Пет партии за действията на КОНПИ: В България се установява путински модел"}
{"url": "http://www.mediapool.bg/hotelite-otchitat-po-malko-turisti-no-poveche-prihodi-prez-oktomvri-news272984.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко туристи, по-слаба заетост, но повече приходи отчитат хотелиерите през октомври, се вижда от разпространените днес данни на Националния статистически институт (НСИ).\r\n\tУвеличението на постъпленията от нощувки се дължи основно на чужденците, които отсядат в 4- и 5-зведни места за настаняване и за повече нощувки в сравнение с българите.\r\n\tОбщият брой на нощувките е 864.7 хил., или с 1.9% по-малко от същия месец на предходната година. Броят на нощувалите в хотели, хижи и къщи за гости за месеца намалява с 4 на сто в сравнение с октомври миналата година и достига 422.2 хиляди души. Българите са 272.4 хил., с 5.1% по-малко, а чужденците - 149.8 хил., с 2.1% по-малко. Българските граждани са оставали на хотел през месеца средно за 1.9 нощувки, а чужденците - 2.4 нощувки.\r\n\tНай-голямо намаление на нощувките (с 6.3%) се наблюдава в местата за настаняване с 1 и 2 звезди.\r\n\tПрез октомври 2017 г. в хотелите с 4 и 5 звезди са осъществени 72.1% от общия брой нощувки на чужденци и 35.3% - на българи. В тризвездни хотели са нощували една пета от чуждите граждани и една трета от българите. Нискокатегорийните обекти с една и две звезди са предпочитани от българи - близо 35% от нощувките през октомври са в тях. Процентът при чужденците е едва 8.4.\r\n\tПрез октомври 2017 г. в страната са функционирали 1959 места за настаняване с над 10 легла - хотели, мотели, къмпинги, хижи. Броят на стаите в тях е 73 хиляди, а на леглата - 154.5 хиляди. Местата за настаняване и леглата в тях са с около 3 на сто по-малко в сравнение с година по-рано.\r\n\tОбщата заетост на леглатапрез октомври 2017 г. е 20%, което енамаление с 0.6 процентни пункта на годишна база. Най-висока е заетостта в хотелите с 4 и 5 звезди - 22%, в тризвездните тя е 21.2%, а в 1- и 2- звездните - 16.1%.\r\n\tПриходите от нощувки са 44.8 млн. лв., с 0.8% повече спрямо година по-рано. Чужди граждани са похарчили с 3.9% повече, докато българите - с 2.6% по-малко.", "date": "2017.12.12", "title": "Хотелите отчитат по-малко туристи, но повече приходи през октомври"}
{"url": "http://www.mediapool.bg/ninova-shte-sadi-desislava-atanasova-i-gerb-zaradi-tehnoimpeks-news272985.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на БСП Корнелия Нинова обяви във вторник, че дава на съд за клевета депутата от ГЕРБ Десислава Атанасова заради това, че манипулирала официалното становище на органи в България по приватизацията на \"Техноимпекс\".\r\n\t\"Току-що си внесох държавната такса и завеждам до края на деня дело на Десислава Атанасова и солидарно на политическа партия ГЕРБ, защото тя изразява тяхното мнение. Оттук нататък тези спорове се решават на плоскостта на съдебните дела - за всичко, включително и за злоупотреба и манипулиране на мнение на официални органи. Имам предвид, че госпожа Атанасова е била информирана с писмо от главния прокурор, че няма извършени престъпления, че има извършени проверки (по приватизацията на \"Техноимпекс\" - бел. ред.) и въпреки това, след като вече е била информирана, продължи да клевети и да лъже в публичното пространство\", заяви Нинова.\r\n\tИзпълнителното бюро на БСП коментира, че атаката срещу Корнелия Нинова е изключително тежка, проявяваща се с клевети и манипулации.\r\n\tПреди две седмици Атанасова съобщи пред медиите, че след нейно запитване главният прокурор Сотир Цацаров е информирал, че не са извършвани проверки за придобиване на акции от \"Техноимпекс\" от страна на Корнелия Нинова. Атанасова обвини лидера на БСП в лъжа, след като по-рано Нинова заяви: \"Трима прокурори са проверявали сделката на \"Техноимпекс\" и мен и не са открили нищо.\"\r\n\tЧасове по-късно от ГЕРБ отговориха на соцлидерката, като специална пресконференция по темата даде депутатът Десислава Атанасова.\r\n\tТя обяви, че може да се  инициира промяна  в конституцията и без подписа на Корнелия Нинова.  \r\n\tПопитана дали ще бъдат внесени такива промени самостоятелно от ГЕРБ, Атанасова отговори, че не е оторизирана да отговаря вместо лидера на партията по този въпрос. Десислава Атанасова коментира, че тезата на ГЕРБ за приватизацията не е променена. \"Тази инициатива не е с оглед на политическа репресия, а с оглед на преследване и установяване на истината за целия този преход и най-важното за борбата с корупцията\", допълни тя.\r\n\tНа въпрос дали е притеснена от това, че Корнелия Нинова ще я съди за \"Техноимпекс\", депутатката отговори, че не е и че всичко ще бъде доказано в съда. \"Въпросът, който касае писмото на главния прокурор в следствие на мое запитване, ще стане вероятно съвсем публично достояние, когато влезем в съда. То не е класифицирано\", допълни Атанасова.\r\n\t\"Разбрах, че Приватизаторката е разбрала коя съм. Днес разбрах и че тя ще завежда дела както към мен, така и към ГЕРБ за клевета, лъжа или манипулиране мнението на държавен орган. Бих искала да кажа, че с това вероятно ще обогати правната теория, защото досега в правния мир не е известно, някой, било то и приватизатор, да съди политическа партия за някакви манипулации\", каза Атанасова по адрес на лидера на БСП Корнелия Нинова.\r\n\t\"По-важното, което обаче днес не разбрахме е следното: дали г-жа Приватизаторката е подписвала през 1999 г. договор за приватизацията или отрича подписа да е неин? Дали е подписвала три допълнителни споразумения за намаляването на цената на приватизацинонния договор, дали през 2001 г. позицията на БСП е тази, която е описана на Висшия съвет на БСП, наречена: \"Корупцията основен елемент в управлението на СДС\" и дали опорните им точки на \"Позитано\" 20 свършиха?\", попита Атанасова.", "date": "2017.12.12", "title": "Нинова ще съди Десислава Атанасова и ГЕРБ заради \"Техноимпекс\""}
{"url": "http://www.mediapool.bg/smetnata-palata-podmina-ryazkoto-zabogatyavane-na-peevski-no-iztiposa-kmetitsata-na-dolni-chiflik-news272968.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОсветената част от бизнеса на Пеевски също солидно се е разраснала за последната година, излиза още от данните. Стойността на притежаваните от него дружества се е увеличила от около 1 млн. лв. през 2016 г. на около 62 млн. лв. година по-късно. Повечето му компании са чуждестранни и неизвестни за българската общественост. Най-скъпото му притежание са книжата в \"Mercury Holding Ltd\" – 39 млн. лв., а други близо 10 млн. лв. е стойността на дела му в \"Intrust Limited\". Пеевски е обявил още близо 7 млн. лв. в \"Proof Method Marketing\" и 4 млн. лв. в \"Интръст\" ЕАД.\r\n\tИмотите на депутата остават трите му жилища в София, придобити между 22-та и 24-годишната му възраст.Сметната палата: Нямаме достъп до банкова тайна и офшорни сметкиКъм 20 март 2017 г. в списъка на задължените лица влизаха 2627 души, които нарастват приблизително двойно, като се включат съпрузите им.\r\n\tВсички те декларират недвижимото си имущество, включително земеделски земи, превозни средства, банкови влогове и заеми над 5000 лв., налични парични средства, акции, и дялове в дружества.\r\n\tЕкип от 11 души в Сметната палата имаше шест месеца да провери дали всеки от тези 2627 души има или няма разминаване между декларираното и реално притежаваното имущество. Проверката обаче се прави само на база публични регистри и документи, които се изискват от съответните държавни или общински органи. Странното е, че Сметната палата няма достъп дори до банкова тайна и не може да провери дали данните за влоговете отговарят на истината. При откриване на несъответствие над 10 000 лв. или при пропуск да се подаде декларация случаят се подава на НАП за проверка или ревизия и се уведомява ДАНС.\r\n\tСпоред обичайната статистика между 90% и 100% от проверените политици впоследствие се оказват напълно изрядни след двойната проверка – на Сметната палата и на НАП, което от години  на обогатяването във властта.\r\n\tНапример началникът на Дирекцията за национален и строителен контрол арх. Иван Несторов не е посочил една втора идеална част от нива в село Търнак, община Бяла Слатина, която е собственост на съпругата ми.\r\n\tКметицата на община Долни Чифлик – Красимира Анастасова не е вписала лекарската практика на съпруга си д-р Димитър Анастасов.\r\n\tЕмил Кало, който е в ръководството на АБВ, пък е забравил да посочи хонорар от 200 лв., както и 2160 лв. на съпругата си.\r\n\tШефът на областната дирекция на МВР в Габрово Борислав Бончев не е декларирал, че съпругата му си е купила на старо \"Рено Сценик\".\r\n\tКонституционният съдия Мариана Карагьозова не е декларирала доходи на съпруга си за 47 974 лв.\r\n\tПосочен е и председателя на Агенцията на хората с увреждания Минчо Коралски. Той не е декларирал придобиването на две ниви с площ от 34 дка в село Черково, община Карнобат, както и една трета идеална част от поземлен имот придобит от съпругата му в село Аврен след делба.\r\n\tЧленът на Комисията за енергийно и водно регулиране Светла Тодорова също е забравила да декларира една трета от нива в село Малки Вършец придобити след делба и т.н.Най-много депутати от БСП са с несъотвествия\r\n\tОбщо за 17 народни представители от настоящото 44-то Народно събрание Сметната палата е установила несъответствия. От тях 9 са от БСП, трима от \"Воля\", по двама от управляващото мнозинство ГЕРБ и \"Обединени патриоти\" и един от ДПС.\r\n\tНай-голямото разминаване с декларираното и притежаването има депутатът Йордан Апостолов от \"Обединени патриоти\", който се оказа крупен земеделец в района на област Добрич.\r\n\tАпостолов не е декларирал, че притежава нива от 1 дка и лозе от 625 кв.м село Девенци, общ. Червен бряг. Той не е посочил и \"право на строеж за построяване на сграда за съхранение на селскостопанска продукция, ведно с площ за обитаване до 1600 кв.м и зърнохранилище с площ от 1780 кв.м, административна сграда с площ от 79 кв.м. и автокантар с площ от 82 кв.м в стопански двор с площ от 10 дка в село Славеево, община Добричка.\r\n\tОсвен това Апостолов има право на строеж за построяване на люпилня за птици и изграждане на възобновяеми енергийни източници със застроена площ от 2000 кв.м върху стопански двор с площ от 3959 кв.м в село Стефаново, община Добричка.\r\n\tАпостолов има и солидарно задължение по банков кредит в размер на 1.4 млн. лв. в полза на юридическо лице, обезпечен с договорна ипотека върху нива с площ от 891 дка в село Славеево. Освен това депутатът и съпругата му имат \"ипотекарни и солидарни задължения по револвираща кредитна линия в максимален размер на 250 000 лв., в полза на юридическо лице, обезпечен с договорна ипотека върху собствените им недвижими имоти в село Славеево и ипотекарни и солидарни задължения по договор за стандартен инвестиционен кредит в размер на 1.2 млн. лв. в полза на юридическо лице, обезпечен с договорна ипотека върху собствените им недвижими имоти\", посочва Сметната палата.\r\n\tКакто част от колегите си така и Апостолов не е декларирал притежавани дялове от съпругата му в \"Хънтър хаус 2010\" ООД, гр. и в \"Сидом\" ООД.\r\n\tПреди да стане депутат Апостолов беше член на контролния съвет на местната инициативна група \"Добричка\", която получи финансиране от няколко милиона лева от Програмата за развитие на селските райони 2007 – 2013 г.\r\n\tГеорги Колев е другият депутат от \"Обединени патриоти\", при който са открити несъответствия в подадените данни, но те са незначителни. Подал встъпителна декларация през 2017 г. Той не е декларирал урегулиран имот от 400 кв.м в село Аспарухово, община Дългопол.\r\n\tДвама депутати с пропуски в документите са от ГЕРБ. Даниела Малешкова не е посочила участието на съпруга си във фирма \"Тракия строй ПЗ\" ЕООД. Народният представител Таня Петрова пък не е декларирала притежавано право на ползване върху жилищна сграда на два етажа с разгъната застроена площ от 285 кв.м, построена в имот с площ от 1300 кв.м в село Радево, община Аксаково.\r\n\tДеветимата депутати от левицата в чиито декларации са открити несъотвествия от страна на Сметната палата са Весела Лечева, Жельо Бойчев, Петър кънев, Георги Стоилов, Георги Йорданов, Димитър Георгиев, Иван Димов, Иван Генов и Михаил Христов. Пропуските са свързани с непосочена лека кола на съпругата, участие във фирми или доходи.\r\n\tНа трима депутати от \"Вола\" – Симеон Найденов, Нина Пейчева и Андон Дончев са открити несъответствия в подадените им декларации.\r\n\tЕдинственият депутат от ДПС, при който е открито разминаване е Симеон Симеонов. Той не е декларирал, че съпругата му има апартамент в София от 112 кв.м и лека кола \"Мицубиши Паджеро\".Ръководствата на парламентарните партии - изрядни Ръководствата на парламентарно представените политически партии са били изрядни с подадените декларации, показват данните на Сметната палата.\r\n\tНесъответствия са открити основно на шефове на извънпарламентарни партии, сред които Земеделски народен съюз, Български демократичен център, Български социалдемократи, Земеделски съюз \"Александър Стамболийски\", АБВ, СДС, ДСБ, \"България на гражданите\".\r\n\tЕдинственият лидер на партия, който не е декларирал доходи от друга стопанска дейност в размер на 9357 лв. е Татяна Дончева, която си позволява често да критикува управляващите.\r\n\tЛидерът на столичните социалисти Калоян Паргов не е декларирал доходи от участие в управителни съвети за 41 223 лв. Най-вероятно това е сумата, която е получил като член на Надзорния съвет на Столичната общинска агенция за приватизация. Той не е декларирал и още 6340 лв. доходи от трудови правоотношения извън тези за заеманата длъжност. Калоян Паргов е общински съветник в София. Данъчните ще трябва да проверят и петима свои началнициНационалната агенция по приходите ще трябва да провери и петима свои директори, за които Сметната палата е намерила несъответствия.\r\n\tТова са Александър Георгиев, Венелин Найденов, Гавраил Забуртов, Николай Мишовски и Росен Бъчваров.\r\n\tШефът на НАП Пловдив Венелин Найденов не е декларирал доходи на съпругата си за общо 68 727 лв. Преди две години той не беше посочил дяловете на съпругата му във фирмите \"Перфект Тийм Мениджмънт\" ЕООД и \"Перфекта-Десислава Найденова\" ЕООД.Местната власт с най-много пропускиС най-много пропуски са декларациите на кметове, зам.-кметове и председатели на общински съвети, показват публикуваните данни на Сметната палата.\r\n\tПо-голямата част от тях са от малки общини като Пирдоп, Кричим, Исперих, Две могили, Аврен, Сапарева баня и т.н. За част от тях разминаванията не са съществени.\r\n\tНай-голямото е на председателя на Общинския съвет във Венец, област Шумен, - Бейзат Садък Яхя. Той не е декларирал солидарно задължение по многоцелеви кредитен лимит в общ размер на над 4.6 млн. лв. в полза на юридическо лице, посочват от Сметната палата. Този заем е обезпечен с договорна ипотека върху негови имоти - дворно място с площ от 750 кв.м, заедно с построените в него магазин, пивница, фурна и складово помещение в село Осеновец. Заложил е и още имоти в селата Венец, Борци и Осеновец, според публикуваните данни.\r\n\tДо 2016 г. Бейзат Яхя е бил управител на фирмата \"Венец Ойл\", в която е бил съъдружник с \"Агрохолд\", свързано с бащата на Валентин Златев. \"Венец Ойл\" има бензиностанция в общината чрез договор за франчайз с \"Лукойл България\".\r\n\tБейзат Яхя е местен лидер на ДПС и е в управлението на две държавни предприятия под шапката на земеделското министерство – Североизточното  и \"Кабиюк\", което се занимава с отглеждането на расови породи коне.", "date": "2017.12.12", "title": "Сметната палата подмина рязкото забогатяване на Пеевски, но изтипоса кметицата на Долни Чифлик"}
{"url": "http://www.mediapool.bg/kabinetat-dade-vremenno-na-zaden-za-ski-kontsesiyata-v-bansko-news272980.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството даде на заден от намерението си да разгледа в спешен порядък промяната в концесионния договор с \"Юлен\" за ски зоната \"Банско\", макар само преди ден трима министри и привърженици на новото строителство в зоната да обявиха, че въпросът е приключен и няма какво повече да се дискутира. Кабинетът ще се заеме с \"взривоопасната\" тема в началото на 2018 г. Дотогава ще приключи и общественото обсъждане на промяната в плана за управление на природен парк \"Пирин\", която допуска инвестиционни намерения в ски зоната, съобщи във вторник екоминистърът Нено Димов.\r\n\tТой възнамеряваше да внесе точката в дневния ред на правителственото заседание още тази седмица.\r\n\tЗа сряда, 13 декември, е насрочен протест на граждани и природозащитници срещу плана за изграждане на нов лифт над Банско, което би станало възможно след гласуване на правителственото решение. Протестът ще се състои, въпреки че решението е отложено.\r\n\tТака промените в концесията – освен ако не бъдат скоростно прокарани в двата работни дни между Коледа и Нова година, или в първите дни на януари, ще останат за след влизането в сила на новия Закон за концесиите на 5 януари 2018 г. , според който за концесията вече ще трябва да се уведоми Европейската комисия и практически ще трябва да се обяви нова процедура за възлагане.\r\n\t\"За да остане природа в България\" вече предупреди, че промените се правят спешно, за да избегне новият закон: \r\n\tОбщественото обсъждане на планираните промени, които на практика дават картбланш за ски строежи в курорта, ще трае до 22 декември. След това забележките ще бъдат обобщени, евентуално ще се направят промени и проектодокументът ще се внесе за одобрение в Министерския съвет заедно с предложението за промяна на концесионния договор, каза Нено Димов във вторник.\r\n\tРежимите на екозаконодателството в природния парк \"Пирин\" се определят от плана му за управление, а без неговата промяна не може да се заложи изграждането на това ски съоръжение и други такива, мотивира се министърът. Икономическият аспект се определя от концесионния договор, който също трябва да бъде приведен към законодателството, допълни той., обяви Димов и каза, че двете точки ще се внесат за едновременно одобрение в МС. \", добави той.\r\n\tСпоред него не става въпрос за компромис, а за търсене на баланс между икономическия и екологическия аспект.\r\n\t\r\n\tМинистерският съвет да не допуска изменение на концесионния договор за Пирин, преди влизането в сила на новия закон за концесиите, призова пария \"Демократи за силна България\" (ДСБ) малко след като министърът на околната среда и водите Нено Димов обяви във вторник, че промяната на ски концесията се отлага до приемането на актуализацията в плана за  управление на парк \"Пирин\", която трябва да позволи изграждането на нови ски съоръжения в курорта.\r\n\tПартията настоява, ако се вземе решение за разтрогване или предоговаряне на концесията, новият контракт да отговаря на всички условия на българското и европейското законодателство, а също така и да гарантира равнопоставеност на  бизнеса и свободна конкуренция при предоставяне на услуги. Новият договор трябва да отчита правата на потребителите и да създава условия за детски и семеен спорт, както и да представлява най-доброто и най-полезно решение за местния дребен и среден бизнес и за устойчиво развитие на туризма в границите на Национален парк \"Пирин\", смятат от ДСБ.\r\n\r\n\tТъй като актуализацията на плана за управление на парка \"Пирин\" по искане на община Банско е сред поводите за насрочения в сряда протест, той ще се проведе, допълни Белев.\r\n\tВероятно ще се състои и протестът, организиран от привържениците на втората кабинка в Банско, тъй като отлагане на промяната в ски концесията забавя реализацията на планираните от \"Юлен\" ски строежи.\", обясни решението си екоминистърът. Той повтори становището, с което преди седмица премиерът Бойко Борисов не допусна да се гледа решението - че е по-редно първо да се одобри актуализацията на плана на парка, а после да се променя договорът с \"Юлен\".\r\n\t\"Нямаме план за управление на \"Пирин\", който да гарантира, че не може нищо по тази тема да се направи в ущърб на природата и според мен това е по-важното\",  на предишното правителствено заседание, с което точката бе прехвърлена за тази седмица. Борисов освен това нареди да се публикуват намеренията за корекции в концесионния договор.\r\n\t\"\", каза Нено Димов, но в същото време обяви, че предложенията за промяна на договора ще останат същите, независимо дали ще настъпят корекции в плана за \"Пирин\".\r\n\tТой отрича бързането да е било свързано с цел да се избегне новият закон за концесиите. Юридически въпрос е дали трябва да бъде обявяван пред Европейската комисия договорът с \"Юлен\", коментира той във вторник.\r\n\t\"Законът касае всички концесии, не само тази\", посочи той, макар по време на дискусията преди ден общото становище да бе, че този контракт не попадал в обхвата на евродирективата за концесиите.\r\n\tЕкоминистърът отново призна, че е \"най-големият радетел на втория лифт на Банско\".\r\n\tПри това положение предстои да се види как ще се развие процедурата около промяната на плана за управление на парка \"Пирин\". Не е изключено тя да попадне в същия съдебен капан като актуализацията на плана на защитената територия, изработен с европари от свързаната с \"Юлен\" фирма \"Пролес Инженеринг\", който в момента се обжалва в съда. Претенциите на \"За да остане природа\" са, че документът трябва да има екологична оценка, каквато не е изработена. Екоминистерството и \"Пролес\" не смятат така.", "date": "2017.12.12", "title": "Кабинетът даде временно на заден за ски концесията в Банско"}
{"url": "http://www.mediapool.bg/sadiyata-s-prepisanata-kontseptsiya-se-otkaza-ot-konkursa-za-sadeben-shef-v-burgas-news272986.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдия Панайот Генков, който бе фаворит за шефското място в Административен съд-Бургас, обяви изненадващо, че се отказва от конкурса по средата на изслушването си пред Висшия съдебен съвет (ВСС). Той не посочи мотиви за решението си и отклони въпросите на Съдийската колегия на ВСС.\r\n\tГенков бе попитан дали би се кандидатирал за позицията отново, но той отклони и този въпрос. Съдията обясни, че не може да каже нищо, но \"по Коледа се случват чудеса\".\r\n\tКандидатите за шеф на съда бяха общо трима. Конкуренти на Генков бяха съдиите от бургаския съд Веселин Енчев и Христо Христов. Съдия Енчев се представи най-добре от тримата и се обяви за значителна реформа на съда, но получи само четири гласа в своя полза.  Христо Христов не получи нито един глас \"за\". Така Административен съд – Бургас пак остана без ръководител и ще бъде обявена нова конкурсна процедура.\r\n\tСъдия Панайот Генков се прочу с участието си в скандала с имотите за \"социално слаби\" в Приморско. За шеф на бургаския съд той кандидатстваше с преписана концепция от колежката му от Ямбол Димитринка Стаматова, както  Mediapool.\r\n\tСъдията стана национално известен през 2010 г., след като името му изскочи от скандала с раздаваните имоти за \"крайно нуждаещи\" се от община Приморско. През 2004 г. дъщеря му Ваня Генкова, тогава студентка, бе получила като крайно нуждаеща се право на строеж върху 430 кв.м. в общината срещу 1 677 лв. По-късно \"крайно нуждаещата се\" студентка построи хотел на парцела и продаде апартаментите на баща си. След това и той на свой ред ги препродаде.\r\n\tВ схемата бяха замесени и колегите на Генков Николай Урумов и Андрей Икономов. И тримата бяха шефове на отделения във Върховния административен съд. След избухването на скандала те бяха отстранени от тогавашния председател на ВАС Константин Пенчев. Висшият съдебен съвет (ВСС) ги върна на съдийски позиции, наказвайки ги с 25% намаление на заплатите за две години. ВАС отмени и това наказание с аргумента, че то е наложено, без да е ясно какво точно е нарушението на тримата съдии.\r\n\tПрез миналата година Панайот Генков бе инсталиран с подкрепата на председателя на ВАС Георги Колев за временен шеф на административния съд в Бургас. Съдията реши да се кандидатира за постоянен началник, за да изкара на подобаващ пост оставащите му години до пенсия. Заради преписаната концепция това едва ли ще се случи.\r\n\tТова е втора неуспешна конкурсна процедура за избор на шеф на Бургаския административен съд.", "date": "2017.12.12", "title": "Съдията с преписаната концепция се отказа от конкурса за съдебен шеф в Бургас"}
{"url": "http://www.mediapool.bg/dsb-prizova-dogovorat-s-yulen-da-izchaka-zakona-za-kontsesiite-news272987.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерският съвет да не допуска изменение на концесионния договор за Пирин, преди влизането в сила на новия закон за концесиите, призова пария \"Демократи за силна България\" (ДСБ) малко след като министърът на околната среда и водите Нено Димов обяви във вторник, че промяната на ски концесията се отлага до приемането на актуализацията в плана за  управление на парк \"Пирин\", която трябва да позволи изграждането на нови ски съоръжения в курорта.\r\n\tОбщественото обсъждане на плана за управление е 22 декември, но не е ясно дали промяната ще бъде одобрена скоростно или по-скоро ще остане за януари, когато на 5-то число влиза в сила новият Закон за концесиите. Според екокоалицията \"За да остане природа в България\", а\r\n\tявно и според ДСБ, попадането на ски концесията в обхвата на новото законодателство може да преодолее досегашните й недъзи и да бъде защитен по-добре общественият интерес.\r\n\tПартията настоява, ако се вземе решение за разтрогване или предоговаряне на концесията, новият контракт да отговаря на всички условия на българското и европейското законодателство, а също така и да гарантира равнопоставеност на  бизнеса и свободна конкуренция при предоставяне на услуги. Новият договор трябва а отчита правата на потребителите и да създава условия за детски и семеен спорт, както и да представлява най-доброто и най-полезно решение за местния дребен и среден бизнес и за устойчиво развитие на туризма в границите на Национален парк \"Пирин\", смятат от ДСБ.\r\n\t\"Въпреки непрекъснатите ни настоявания, държавата още не е встъпила в правата си върху всички имоти и съоръжения, изградени извън концесионната площ и не е санкционирала всички нарушители, сред които и държавни и общински органи на властта. Нещо повече - държавата не е защитила собствеността си и в територията на концесията, тъй като няма издадени актове за държавна собственост на нито един от построените обекти и в нарушение на Закона за концесиите собствеността на лифтове вече е прехвърлена от концесионера \"Юлен АД” на трети лица, пише в позицията на политическата сила.\r\n\tВ нея се припомня, че през 2015 г. второто правителство на лидера на ГЕРБ Бойко Борисов отмени решението на кабинета Орешарски за промяна в концесионния договор, което легитимираше допуснатите нарушения. Само няколко месеца по-късно бяха  предложени изменения на концесията, които не само узаконяват нарушения, но и увеличават без конкурс, експлоатираната от концесионера площ, със статут изключителна държавна собственост, посочват от ДСБ, чието становище съвпада с това на природозащитниците.\r\n\tПартията допълва, че тогава като участник в управляващата коалиция е попречила на този опит да се навреди на интересите българските граждани. \"Сега отново сме свидетели на поредния нагъл опит за обслужване на конюнктурни, частни интереси като правителството Борисов 3, подготвя  промяна в концесионния договор, която да увеличи 11 пъти концесионната площ спрямо сегашната; да навлезе със 70 хектара в обекта на световно наследство на ЮНЕСКО; да бъдат унищожени 500- годишни мурови гори, едни от най-старите в Европа; както и да навлезе в зоната на ограничаване на човешката дейност, което е грубо нарушение на сегашния план за управление\", заявяват от ДСБ.\r\n\tВ становището се посочва, че \"всичко това се случва против действащото българско и европейско законодателство и седмици преди да влезе новият закон за концесиите, който има по-строга регламентация и изисква конкурентност\".\r\n\tПартията отново настоя за разследване и наказание за всяко незаконно строителство на писти, сгради и съоръжения в ски зоната и призова държавата да издаде актове за държавна собственост на всички построени от концесионера сгради и съоръжения и същите да бъдат отразени в кадастралните карти.\r\n\tВ момента съоръженията в ски зоната нямат такива актове, като притесненията на екозащитниците са, че те се водят собственост на \"Юлен\" и са заложени пред Първа инвестиционна банка, където е акционер е Цеко Минев, за когото се смята, че стои зад концесионера на ски зоната. \"Ако се стигне до фалит на \"Юлен\", всичко ще отиде в ръцете на ПИБ, като държавата ще е едва трети поред кредитор за удовлетворяване на вземанията и трудно ще си вземе съоръженията\", коментира Тома Белев, председател на Асоциацията на парковете в България, пред Mediapool=  \r\n\tШефът на Националната служба за защита на природата Мирослав Калугеров обаче преди ден заяви, че изградените от \"Юлен\" съоръжения в ски зоната щели да бъдат прехвърлени на държавата при подписването на анексите към договорите. Отделно концесионерът ще трябва да изготви и поддържа специализирана карта, регистър и информационна система на концесионната площ.\r\n\tЗа тази карта се говори отдавна, целта й е да се документират границите на разположените върху концесионната площ ски писти, ски трасета и обслужващите ги лифтове, влекове и други съоръжения и обекти на туристическата, спортната и техническата инфраструктура, както и на преместваемите обекти, разположени върху концесионната площ, включително прилежащите им площи и нормативно установени сервитути в съответствие с действащото законодателство.", "date": "2017.12.12", "title": "ДСБ призова договорът с \"Юлен\" да изчака Закона за концесиите"}
{"url": "http://www.mediapool.bg/bulgaria-izkachila-10-mesta-v-evroindeksa-za-ravenstvo-mezhdu-polovete-news272988.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа период от две години между 2015 и 2017 г. България се е придвижила с 10 места в класация на Европейския съюз по равенството между половете. Това сочат резултатите от третото издание на Индекса за равенство между половете на ниво ЕС, цитирани от Министерството на труда и социалната политика. Ведомството определя това като \"значителен напредък\" и уточнява, че страната ни се е изкачила от 25-а до 15-а позиция.\r\n\tИндексът е уникален статистически инструмент за измерване на напредъка в равнопоставеността в шест основни области - \"Работа\", \"Пари\", \"Знание\", \"Време\", \"Власт\" и \"Здраве\". Оценките са между 1 за общо неравенство и 100 за пълно равенство.\r\n\tЗа 2013 г. индексът на България е 37, като до 2015 г. той нараства на 38.1, а през 2017 г. вече е 58 при средноевропейско ниво 66.2.\r\n\tСтраната ни постига най-високи резултати в област \"Здраве\" - 76.4, а най-ниски са в област \"Време\" - 42.7. В област \"Работа\" индексът е 68.6, в област \"Пари\" - 61.9, в област \"Знание\" - 53.3, и в област \"Власт\" - 56.\r\n\tИнформацията идва на фона на проучване на Евробарометър от юни 2017 г. за равенството между половете. В него българите са обявени за рекордьори в областта на половите стереотипи в Европейския съюз.", "date": "2017.12.12", "title": "България изкачила 10 места в евроиндекса за равенство между половете"}
{"url": "http://www.mediapool.bg/okolo-74-ot-shvedskite-kompanii-v-bulgaria-planirat-razshirenie-na-deinostta-si-news272989.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 74% от шведските компании в България планират разширение на дейността си в следващите 3 години. Това показва проучване на българския бизнес климат, изготвено в скандинавската държава. Данните бяха представени от заместник-министъра на икономиката Александър Манолев и посланика на Кралство Швеция Луиз Бергхолм в София, съобщи Министерството на икономиката.\r\n\t\"Шведските инвестиции в България приближават 200 млн. евро и чрез тях са разкрити 8500 работни места\", каза Манолев.\r\n\tДейностите, в които са инвестирани капитали от Швеция са свързани със секторите телекомуникации, електроника и електротехника, производство на машини и съоръжения, търговия и други.\r\n\t\"За нас е много важна т.нар. \"обратна връзка\" от тези компании – как те се чувстват в България и дали биха направили отново тази стъпка. Затова за нас бе много ценно проучването, което нашите партньори от Швеция са направили\", посочи Манолев.\r\n\tСпоред представените данни 94% от шведските компаниите ще запазят или ще разширят дейността си в България. Анкетираните са оптимистично настроени и към възможностите за рентабилност на българския пазар.\r\n\tПроучването показва още, че 29% от компаниите вече имат производство в България, а 30% от тези, които нямат, планират да разкрият такова в следващите 3 години.\r\n\tСред силните страни на страната ни се посочва членството в ЕС, ниските разходи (оперативни, данъчни и др.), инфраструктурната свързаност, географското положение и други.\r\n\t\"Оптимистичен сигнал е, че това е второ подобно проучване за 2017 г. от важен партньор, след като допитване сред германския бизнес у нас показа, че 90% от анкетираните компании биха инвестирали отново в България, ако имаха възможност повторно да вземат това решение\", каза Манолев. Той допълни, че тези данни мотивират администрацията да работи още по-активно за решаване на проблемите, които има бизнеса и за утвърждаването на България като атрактивна дестинация за инвестиции.\r\n\tСкандинавския регион предлага много възможности и за български предприятия. Налице са перспективи за разширяване на пазара на български хранителни стоки - вина, сирена, консервирани продукти, минерални води, зеленчуци и плодове, екологични храни и други.\r\n\tСъществува и потенциал за увеличаване на българския износ и осъществяване на преки контакти между български предприятия и скандинавски партньори в сектори като химическата и фармацевтичната промишленост, текстил, производството на мебели, машини, оборудване и услуги в областта на компютърните технологии.\r\n\t\"Доказателство за този потенциал е и фактът, че през 2017 г. имаме над 20% ръст на двустранния стокообмен с Швеция, който надхвърля половин милиард лева\", каза Манолев.", "date": "2017.12.12", "title": "Около 74% от шведските компании в България планират разширение на дейността си"}
{"url": "http://www.mediapool.bg/nad-edna-chetvart-ot-balgarite-plashtat-s-debitna-karta-pri-onlain-pazaruvane-news272990.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад една четвърт от българите (26%) плащат с дебитна карта за своите онлайн покупки, което е ръст от 8 процентни пункта спрямо година по-рано. Това показва проучване направено по \"Виза\" (Visa).Според него се наблюдава спад в популярността на разплащанията на място при доставка с 3 на сто. В момента този начин на плащане се предпочита от 38% от анкетираните в сравнение с 41 на сто през 2016 г.\r\n\tБлизо една пета от анкетираните биха отказали покупка, ако търговецът не приема електронно разплащане, показва още изследването.\r\n\t\"Предколедният сезон си остава периодът, в който се правят най-много онлайн покупки. По-голямата част от хората обаче вече не свързват онлайн пазаруването само с определен период от годинатa. Това ни показва, че онлайн пазаруването все повече се превръща в част от ежедневните покупки на българите\", коментира Красимира Райчева, мениджър на \"Виза\" за България.\r\n\tТя посочи, че за първи път от три години насам по-голям брой хора заплащат по електронен път, отколкото в брой. Българите показват нарастващо предпочитание към електронните разплащания и очакваме тази тенденция да се задържи, допълни Райчева.\r\n\tПроучването показва няколко стабилни тенденции без промяна за последната година – най-често българските потребители предпочитат да пазаруват в интернет дрехи и обувки (64%), техника (39%), почивки (42%) и книги (21%).\r\n\tOт друга страна, проучването установява две категории, които отбелязват забележителен ръст в разплащането онлайн – битови услуги (14% - с 3 процентни пункта повече от 2016 г.) и самолетни билети (22% - със 7 процентни пункта повече от 2016 г.).\r\n\tОнлайн покупките се правят най-често в български електронни магазини (42%), големи международни търговци (23%), други международни онлайн магазини (18%) и уеб сайтове за колективно пазаруване (18%).\r\n\tНай-важните критерии за българските купувачи, когато правят своите покупки онлайн, са безплатната доставка (67%), богатият избор на категории продукти (54%), наличието на сертифицираща система (52%), опциите за плащане онлайн (36%) и възможностите за закупуване на ваучери за намаление (30%).\r\n\tКогато става дума за честота на електронни разплащания 10 на сто от българите пазаруват онлайн няколко пъти седмично, което е стабилно увеличение от 3 процентни пункта в сравнение с миналата година, сочи проучването.\r\n\tЧетиридесет и един процента правят онлайн покупки няколко пъти месечно, докато 21% го правят само веднъж месечно.\r\n\tДвадесет и шест процента от българите предпочитат да плащат онлайн с дебитна карта, а 7% използват кредитна карта. Това, което потребителите оценяват високо, са удобството (99%), пестенето на време (98%) и улеснението (98%) при онлайн разплащанията, както и че няма нужда от физическо присъствие в търговския обект (98%), възможността да се случва навсякъде и по всяко време (98%) и лесното проследяване на личните финанси (89%).\r\n\tПрез 2017 г. онлайн разплащанията по няколко пъти в месеца са еднакво популярни сред мъжете (42%) и жените (41%). Българските мъже предпочитат да пазаруват онлайн техника (66%), почивки (43%) и дрехи (31%), докато жените правят покупки в интернет предимно на облекло (57%), почивки (42%), самолетни билети (20%) и козметични продукти (20%).\r\n\tОнлайн пазаруването се практикува от милиони \"Виза\" картодържатели всеки ден. Широката подкрепа от страна на търговците на дребно, банките и финансови институции, заедно с потребителския апетит за по-бързо, по-удобно и сигурно пазаруване, е двигателят зад този подем в електронната търговия.", "date": "2017.12.12", "title": "Над една четвърт от българите плащат с дебитна карта при онлайн пазаруване"}
{"url": "http://www.mediapool.bg/konpi-ignorira-sada-i-obyasni-zapora-na-prokopiev-s-privatizatsiyata-na-kaolin-news272976.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за отнемане на незаконно придобито имущество (КОНПИ) е поискала и получила от Бургаския окръжен съд запор над имущество на бизнесмена и съиздател на \"Дневник\" и \"Капитал\" Иво Прокопиев на базата на становището си, че сключената през 1999 г. сделка за приватизацията на дружеството \"Каолин\" е незаконна. Това стана ясно от пресконференцията, дадена във вторник от председателя на комисията Пламен Георгиев в отговор на твърдението на Прокопиев, че тя се поставя над закона и съда.\r\n\tСпоред Георгиев сделката се случила заради \"лобисткия закон Лучников\" и нямало значение, че върховният съд я намерил за изрядна.\r\n\t\"Нищо от това, което КОНПИ твърди, не е вярно\", обобщи малко по-късно самият Прокопиев на друга пресконференция.\r\n\tКогато държавата твърди, че една сделка е незаконна, тоест нищожна, завежда дело за това, връща платени пари и се сдобива обратно с акциите си, разясни адвокатът на бизнесмена Георги Атанасов. Ако не, КОНПИ трябва да понесе отговорност за твърденията си за незаконност, които не може да докаже, изтъкна той.\r\n\tШефът на КОНПИ съобщи, че решението да бъде поискан запор на имущество на Прокопиев и семейството му е взето с 4 гласа и едно особено мнение на члена на комисията Лилиана Терзиева, която е от квотата на президента Росен Плевнелиев.\r\n\tОсновният ѝ мотив е бил, че приватизацията на \"Каолин\" не може да е предмет на проверка на КОНПИ, тъй като излиза извън максимално разрешения 10-годишен срок, в който комисията може да се връща назад в доходите на проверяваните. Освен това тя е посочила, че по приватизацията на дружеството има влязла в сила присъда на Върховния касационен съд (ВКС) от 2004 г. в полза на приватизатора. Както и становище на Агенцията по приватизация, според което сделката напълно отговаря на закона.\r\n\tПламен Георгиев обаче с лека ръка отхвърли и трите довода, обяснявайки, че всъщност КОНПИ се занимава не с приватизирането, а с продажбат6а на \"Каолин\", която е извършена в края на декември 2012 г. за над 150 млн. лв.\r\n\t\"За да установим ние дали тези пари трябва да са приход на проверяваното лице или не, трябва да установим какъв е източникът на средствата. Т.е. трябваше да проверим именно приватизационната процедура. Това не е връщане извън периода, а ние трябва да проверим дали тези пари са законни или не\", представи своето тълкувание шефът на комисията.\r\n\tТой даде да се разбере, че напълно игнорира решението на ВКС по казуса, като си позволи да нарече съдружниците на Прокопиев по сделката с \"Каолин\" негови \"съучастници\", въпреки оправдателните им присъди по въпросното дело.\r\n\t\"Това решение е такова, защото г-н Прокопиев няма качеството на длъжностно лице, а и неговите съучастници също нямат качеството на длъжностни лица. Поради това, те са оправдани от съда. За тези, които не знаят, обвинението се повдига от прокуратурата, която поставя рамките, в които съдът трябва да изследва това обвинение, той няма право да се разпростира извън това, което е повдигнато като обвинение. Т.е. след като нямаме качество на длъжностни лица, съдът чете оправдателна присъда – оттам нататък не го интересува дали има нарушения или няма в приватизационната процедура\", обясни Георгиев, заключвайки, че \"няма присъда, която да касае реално нашата проверка\".\r\n\tКолкото до становището на Агенцията по приватизация, по думите му било \"нормално\" една институция, отговорна за допускането на много нарушения по дадена сделка, да твърди, че такива няма.\r\n\tКато пример за премълчавано от органа грубо нарушение, Георгиев посочи влизането на брата на Прокопиев и служителката му в други фирми Даниела Шишкова в \"Каолин\" само месец и три дни преди приватизацията на дружеството. Целта била да придобият качеството на длъжностни лица и така да участват в приватизацията, въпреки че според закона е трябвало да бъдат такива поне 2 години преди сделката.\r\n\tПламен Георгиев изброи и други нарушения: незаконен добив на материали, укриване на добив, неплащане на концесионни такси, неплащане на данъци и излизане от рамките на концесионния договор. Шефът на КОНПИ не обясни как са стигнали с колегите му до тези заключения, нито даде каквито и да е подробности за всяко от тях.\r\n\tЕдинственото пояснение беше, че по силата новия закон за отнемане на незаконно придобито имущество, комисията вече има право да снема обяснения от трети лица – способ, за чието използване комисията за пръв път съобщава официално.\r\n\tСпоред КОНПИ несъответствието между доходи и разходи на Прокопиев като физическо лице е в размер на 14 млн. лева. Останалата сума, допълваща бъдещия иск до близо 200 млн. лв., е формирана от стойността на продажбата на \"Каолин\" от Прокопиев през 2012 г., както и от дивиденти, отново свързани с приватизацията на дружеството.\r\n\tЗатова комисията смята, че с неясен произход са близо 200 милиона лв., които бизнесменът тепърва ще има възможност да обоснове. Ако не успее да го направи в законовия срок от 3 месеца, то ще се пристъпи към самия граждански процес на няколко инстанции.\r\n\tШефът на КОНПИ допълни внушенията си за незаконността на приватизацията и с твърдението, че през 1997 г. белгийската фирма \"Сибелко\" предлага 20 млн. долара за дружеството, но \"незнайно защо\" 2 години по-късно се отказва. След това е направена оценка, според която дружеството струва 7.5 млн. лв., като от тях са заплатени само 10%, а по-късно е приет законът \"Лучников\", позволяващ да се доплати цената с компенсаторки.\r\n\t\"В кръга на шегата ще ви кажа, че когато работих като зам.-министър и обикалях затворите, над 90% твърдяха, че са невинни\", приключи иронично изявлението си Георгиев.\r\n\tПопитан дали досега КОНПИ някога е правила ревизия на друга приватизационна сделка, шефът ѝ не успя да отговори еднозначно: \"Аз не си водя списък на кои лица са повдигани обвинения във връзка с приватизацията. Ако има такива повдигнати обвинения, обаче сега, по действието на този закон за гражданската конфискация. Ако има... Аз доколкото знам повечето обвинения са повдигани през други години, когато е действал другия закон, който беше стария закон, по който имахме право да внасяме иск за отнемане само, когато лицето е осъдено с влязла в сила присъда. Но ако сега, по действието на новия закон бъде повдигнато такова обвинение, ще направим ревизия.\"\r\n\tОбвинявайки издателя в \"лъжи\" и оказване на \"безпрецедентен натиск чрез медийни публикации\", Георгиев заяви, че \"съдът мисли като нас\", визирайки допуснато обезпечение на бъдещ иск в размер на над 199 млн. лв.\r\n\tИнтересна подробност е, че искането на КОНПИ бе одобрено от бургаския съд, както и че самата проверка на Прокопиев, завършила с решение за запор, е извършена от благоевградската структура на комисията. Заседанието на КОНПИ, което гласува решението, също е проведено в Благоевград и според информирани източници за целта е избран спа хотел.\r\n\t\"Смисълът на обезпечителните мерки е да са изненадващи за лицето, срещу което се налагат. В конкретния случай очевидно не бяха изненадващи и има теч на информация, но кой е разпространил класифицирана информация, това вече е предмет на проверка на други органи, различни от комисията\", заяви шефът на КОНПИ, уточнявайки, че е сезирал ДАНС.\r\n\tОтхвърли и обвиненията на Прокопиев, че с проверката срещу него всъщност се цели подчиняване на редакционната политика на \"Дневник\" и \"Капитал\", посочвайки, че наложеният запор засягал едва 13.5% от един от мажоритарните собственици на \"Икономедия\".\r\n\t\"Не виждам как един запор би попречил на дейността на медиите, които са собственост на тази групировка\", добави Георгиев, подбирайки определение, което разследващите обикновено използват за организираните престъпни групи.\r\n\t\"Нищо от това, което КОНПИ твърди, не е вярно\", обобщи малко след това самият Прокопиев, който даде пресконференция заедно със съпругата си Галя, адвоката си Георги Атанасов и част от екипа на изданията му.\r\n\tТой определи дейността на комисията като \"особено опасен инструмент, попаднал в ръцете на корумпиран политически елит\", подчертавайки, че становището на КОНПИ се гради единствено на невярното твърдение, че приватизацията на \"Каолин\" е незаконна.\r\n\tКОНПИ се държи като мутра, обобщи издателят.\r\n\t\"Никой до този момент не е споменавал, че ще заведе дело за незаконност на сделката. Защо? Няма противозаконна принципно сделка. Или противоречи на закона, което означава императивна норма, което означава нищожна сделка, което означава, че нищо не е било прехвърлено и могат да отидат да си вземат акциите, само че Министерството на финансите трябва да се бръкне, да извади парите, да заведе дело, да го спечели и да си вземе акциите. Или заобикаляне на закона означава отново нищожна сделка и по същия път. Защо не го правят? Защото не е вярно\", обясни адвокат Георги Атанасов.\r\n\tТой допълни, че наложените обезпечения са обжалвани, но действията на КОНПИ са без аналог в света, както без аналог е и самият закон. Той обърна внимание, че една сделка може да бъде обявена за незаконна само от съда, но това не се е случило до този момент. По повод засекретяването на всички материали от проверката на комисията, Атанасов призова компетентните органи да се самосезират и да се произнесат дали Пламен Георгиев не е изнесъл класифицирана информация по време на пресконференцията си.\r\n\t\"Свободната медийна среда предполага да се изказват различни мнения, но когато се наказват тези, които са склонни да критикуват хората с власт, когато средата в държавата позволява и насърчава репресият,а вече става дума за налагане на медийно пространство с едно единствено мнение\", коментира Теодор Захов, съдружникът на Иво Прокопиев в \"Икономедия\".\r\n\tЗапорът, наложен над имущество на Прокопиев, включва дялове и акции от капитала на 40 дружества, негови лични бакови сметки, както и семеен имот в Созопол. Любопитен факт е, че сред потенциалните ответници по бъдещия иск на КОНПИ е попаднала и несъществуващата вече фондация \"Граждански медии\", която управляваше закритата още през 2009 г. телевизия \"Ре: ТВ\".", "date": "2017.12.12", "title": "КОНПИ игнорира съда и обясни запора на Прокопиев с приватизацията на \"Каолин\""}
{"url": "http://www.mediapool.bg/bsp-se-seti-da-protestira-sreshtu-odobreni-otdavna-tseni-na-vodata-news272991.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМесеци след като са одобрени петгодишните бизнес планове на 15 водни оператора и в тях са фиксирани увеличаващите се цени на водоснабдителните и канализационните услуги за всяка една година в периода до 2021 г., БСП се сети да протестира срещу това\r\n\tТопката бе повдигната от националния омбудсман Мая Манолова, представител на БСП, миналата седмица, когато Комисията за енергийно и водно регулиране (КЕВР) чисто служебно разгледа решение за цената на тези ВиК-дружествата за 2018 г., макар тя вече да е определени в бизнес плановете им. Манолова се възпротиви на поскъпването и поиска регулаторът да свали вече приетите цени.\r\n\tВъв вторник омбудсманът се закани да даде на прокуратурата водните тарифи и не е изключено държавното обвинение да започне проверка, след като се захвана вече да разследва повишените през април от комисията цени на тока, парното и газа.\r\n\tТемата бе подхваната и от БСП, като лидерката на партията Корнелия Нинова обяви, че социалистите се противопоставят на поскъпването и организират протест срещу това пред КЕВР на 15 декември, когато ще се вземе решението за цените на \"Софийска вода\" и още 14 ВиК-дружества, сред които тези в Смолян, Пловдив, Кърджали, Ямбол, Враца и други. Членът на регулатора, който е излъчен от БСП, няма да се включи в заседанието, допълни Нинова.\r\n\tСпоред нея това поскъпване не е аргументирано и ръстът на инфлацията не е толкова голям. \"Това увеличение на цената на водата е поредното, то е драстично,не отговаря на увеличението на доходите на хората и е поредната стъпка към тяхното обедняване“, заяви Нинова. Тя призова жителите на потърпевшите градове да се включат в протеста пред КЕВР в петък.\r\n\tСвикването на демонстрацията стана часове, след като председателят на КЕВР Иван Иванов обясни, че няма как комисията да намали предвиденото вече поскъпване на водата в тези 15 града между 2 и 20 процента от 1 януари.\r\n\tТой обясни, че графикът за поскъпването на водата до края на 2021 г. е свързано с правителствената програма за подобряване на качеството на питейната вода, но и реформата в сектора, която се изисква от Еврокимисията, за да получат водните оператори достъп до еврофинансиране за техни проекти. Бизнес плановете и фиксираните в тях цени трябва да гарантират приходите на ВиК-дружествата, за да могат те съфинансират своя дял в европроектите, с които ще кандидатстват пред еврофондовете. Без окрупняване на ВиК-дружествата, одобряване на бизнес планове  и поскъпване на водата, парите за сектора от ЕК нямаше да бъдат предоставени въобще.\r\n\tВ този смисъл ние не можем да променим цени, които още с петгодишния бизнес план са били записани по години и са фиксирани, каза Иванов.\r\n\tМалко след това той изпрати и  писмо до Мая Манолова, с което й обясни как стоят нещата с цените на водата и защо те не могат да бъдат намалени.\r\n\tТарифите са определени съгласно приети през 2016 г. нормативни актове по метода \"горна граница на цени“ за регулаторния период 2017-2021 г., които вече премахват разделението на водата според начина на добиването й. Така за обслужваната от един воден оператор територия може да има само една цена, дори водата да се добива по различни способи, обяснява Иванов. Най-потърпевши от промяната са онези потребители, които досега са плащали значително по-ниски цени за водата, добита по гравитачен способ, в сравнение с останалите клиенти.\r\n\tКЕВР утвърждава сега служебно цени на ВиК-услуги за 2018 г., които вече са одобрени от нея и това е в съответствие с действащите нормативни изисквания и ангажиментите към ЕК за развитие на водния сектор, обяснява още регулаторният шеф на националния омбудсман.\r\n\tТой й обръща внимание, че е била канена официално на всяко едно от обществените обсъждания на бизнес плановете на 15-те водни дружество, но неин представител е отишъл само на заседанието, касаещо \"Софийска вода\" и провело се в началото на февруари 2017 г. Становище на националния обмудсман за цените на водата в тези градове, когато те са били в процес на обсъждане и е можело да се окаже влияние върху него, не са постъпили в КЕВР, пише още в писмото.\r\n\tПо въпроса за използваната от регулатора инфлация Иван Иванов посочва, че в процедурата за изменението на одобрените цени на ВиК-услуги е ясно разписано какви данни за инфлация ще се използват за определянето на всяка от годишните  цени до 2021 г. и това е публикувано на сайта на КЕВР. Каква да е методиката за прогнозното изчисляване на инфлацията за петте години по данни от НСИ, също е било обект на публична дискусия, допълва регулаторният шеф.\r\n\tОтносно заканите на Манолова да даде цените на съд той казва, че допустимостта на всяка жалба е в прерогативите на съответния съд.\r\n\tИванов подчертава, че ръководената от него комисия е независима от правителството и работи според приетите закони, а ако Манолова има претенции за законови промени може да ги отправи към регионалното министерство, което е органът провеждащ държавната политика във ВиК-сектора.\r\n\t\"Отворени сме за конструктивен диалог с всички институции, чиято цел е опазването на правата на потребителите. Гарантираме Ви, че сме готови да обсъдим всички Ваши конструктивни предложения които попадат в нормативната компетентност на КЕВР“, завършва писмото на Иванов до Манолова.", "date": "2017.12.12", "title": "БСП се сети да протестира срещу одобрени отдавна цени на водата"}
{"url": "http://www.mediapool.bg/novi-miliardi-po-plana-yunker-i-udalzhavane-do-2021-g-news272992.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският фонд за стратегически инвестиции (ЕФСИ), който доби публичност като плана \"Юнкер\" и помага за възстановяването на европейските икономики след икономическата криза, ще бъде удължен до 2020 г., като целта е да се мобилизират допълнително средства до 500 млрд. евро.\r\n\tТова реши Европейският парламент, който във вторник одобри регламент за разширяване и укрепване на ЕФСИ 2.0, който се очаква да влезе в сила от 1 януари 2018 г., съобщиха от ЕП.\r\n\tОсвен удължаването на срока на действие от средата на 2018 г. до края на 2020 г. и увеличаването на инвестиционната цел от 315 млрд. евро на най-малко 500 млрд. евро, новият усъвършенстван ЕФСИ предлага по-голяма прозрачност, по-голям дял в устойчиви проекти и по-голям акцент върху малките проекти, се казва в съобщение на Еврокомисията.\r\n\tСпоред Брюксел така ще се даде възможност за финансиране на повече иновативни проекти, които са високорискови и трудно биха получили подкрепа.\r\n\tИнвестициите трябва да насърчават създаването на работни места, особено за младите хора, растежа и конкурентоспособността, енергетиката, околната среда и климата, здравеопазването, научните изследвания и иновации, устойчивия транспорт, цифровия сектор и творческите индустрии и икономически по-слабите региони на ЕС.\r\n\tЕвропейският парламент придобива правото да номинира член на Управителния съвет на ЕФСИ. Очакванията са така да се подобри прозрачността и отчетността.\r\n\t   \r\n\tНовите правила предвиждат по-голяма роля за Европейския консултантски център по инвестиционни въпроси с по-силно присъствие на местно ниво.\r\n\tАко е възможно, Европейската инвестиционна банка (ЕИБ) следва да делегира подбора и мониторинга на малките проекти на националните насърчителни банки, които са в състояние да подпомогнат покриването на регионални, секторни и трансгранични проекти, решиха още евродепутатите.\r\n\tВ случай, че извънредни пазарни условия могат да възпрепятстват даден проект, ЕИБ по изключение трябва да намали разходите за бенефициента на финансирането, реши ЕП.\r\n\tС цел по-голяма прозрачност инвестиционният комитет на ЕФСИ ще публикува своите решения онлайн, като се мотивира за всеки проект, избран да получи подкрепа под формата на гаранция от бюджета на ЕС. Наборът от показатели ще се публикува след подписването на всеки от проектите по линия на ЕФСИ. Освен това в новия регламент е обяснено по-подробно кое точно прави даден проект допустим за получаване на подкрепа от ЕФСИ - така нареченият  \"допълващ ефект\".\r\n\tНай-малко 40 % от инфраструктурните и иновационните проекти по линия на ЕФСИ ще бъдат насочени към действия в областта на климата в съответствие с Парижкото споразумение. ЕФСИ 2.0 активно ще подкрепя и нови сектори - устойчиво селско стопанство, горско стопанство, рибарство и аквакултури.\r\n\tПоради успеха на ЕФСИ с проекти на малки предприятия и предвид факта, че се очаква от ноември тази година 528 000 малки фирми да започнат да се възползват от подкрепата, делът на гаранцията за МСП при новия ЕФСИ ще бъде увеличен от 26 % на 40 %.\r\n\tЕФСИ също така насърчава групата на ЕИБ да съдейства на националните насърчителни банки при изграждането на инвестиционни платформи, които дават възможност няколко по-малки проекта да се групират по теми или по региони с цел привличането на инвеститори.\r\n\tЩе бъде засилена и техническата подкрепа на местно ниво. При ЕФСИ 2.0 Европейският консултантски център по инвестиционни въпроси, ще работи чрез индивидуална помощ по места и в тясно сътрудничество с националните насърчителни банки.\r\n\tЕФСИ беше създаден през 2015 г. с идеята да компенсира недостига на 700 млрд. евро за инвестиции в европейски проекти.\r\n\tПървоначално ЕС и ЕИБ осигуриха 21 млрд. евро, които трябваше да привлекат още до 315 млрд. евро от банките за период от три години.\r\n\tДо момента са мобилизирани 250 млрд. евро, с които са били подкрепени 40 000 малки и средни предприятия в целия ЕС, каза докладчикът от комисията по бюджетите в ЕП Жозе Мануел Фернандеш (ЕНП, Португалия).\r\n\tПрез лятото ЕП изрази загриженост, че 91% от средствата от ЕФСИ са на ЕС (ЕС-15) и са неравномерно разпределени по сектори – 46 на сто от средствата са в енергетиката, а едва 4% са насочени към социална инфраструктура, здравеопазване и образование.\r\n\t\r\n\tБългария е привлякла около 1.4 млрд. евро от мобилизираните 250 млрд. евро от ЕФСИ, като тези средства отиват за малките и средните предприятия през банките под формата на гаранции и нисколихвени кредити, чиито лихви вече са паднали до 2.2 на сто.\r\n\t\"Дори вече скептиците са наясно, че планът Юнкер работи и дава резултати с реално отражение в европейската икономика. Например, за година и половина българските проекти са спечелили 360 милиона евро съфинансиране от ЕФСИ. С допълнителните частни инвестиции общата им стойност ще стигне 1.5 милиарда евро, което е 3% от БВП за 2017 г.\", каза евродепутатът Ева Паунова (ЕНП/ГЕРБ).\r\n\tПо думите й България е втора по привлечени по плана \"Юнкер\" инвестиции спрямо БВП, както и една от първите с регионално консултантско звено за изготвяне на проекти. Това показва, че администрацията и бизнесът ни са в крак с новите тенденции в Европа за използване на все повече финансови инструменти, коментира Паунова.\r\n\t\"Резолюцията на Европейския парламент въвежда особено важни нови изисквания за далеч по-балансирано географско разпределение на инвестициите, включване на независим експерт в работата на Управителния съвет с цел да осигурява обективна оценка на проектите, засилена роля на националните и регионални банки за развитие. Тези изисквания бяха приети по инициатива на Групата на социалистите и представляват качествени промени в отговор на сериозните недостатъци на фонда през първия период на дейността му\", коментира евродепутатът Георги Пирински (С&Д/БСП).", "date": "2017.12.12", "title": "Нови милиарди по плана \"Юнкер\" и удължаване до 2021 г."}
