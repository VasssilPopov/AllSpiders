{"url": "https://www.mediapool.bg/elektroprenosniyat-operator-dari-imoti-v-boichinovtsi-za-semeistva-s-opozhareni-domove-news279856.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният \"Електроенергиен системен оператор\" ще дари община Бойчиновци осем свои апартамента, в които да бъдат настанени семейства, които останаха без домове след пожар н триетажен блок в града на 27 декември 2017 г.\r\n\tОгнената стихия изпепели 4 апартамента, а още толкова бяха наводнени при гасенето на пожара. За да има къде да бъдат настанени пострадалите, държавната компания дарява на общината осем жилища то по 60 кв. м, които са разположени в два блока в спокоен район на града с много зеленина, съобщиха от оператора.\r\n\tКметът на община Бойчиновци Светлин Сретениев е благодарил на дружеството за оказаната от компанията подкрепа.", "date": "2018.06.04", "title": "Електропреносният оператор дари имоти в Бойчиновци за семейства с опожарени домове"}
{"url": "https://www.mediapool.bg/der-shtandart-rusiya-nikoga-ne-e-izpuskala-bulgaria-news279845.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Те си имат собствено товарно пристанище, хиляди паметници и дори държавен глава, който цял живот е летял руски изтребители. Инвестират тук толкова много, колкото в никоя друга източноевропейска страна (с изключение на Беларус), държат в джоба си поне четири от петте фракции в Народното събрание, а повечето възрастни хора в тази страна направо си припадат по тях. Да, руснаците са стъпили здраво в България. Поне 400 хиляди от тях притежават имоти по българското Черноморие, в планинските курорти или в столицата София. България е портата на Русия към ЕС\". Така започва статия на австрийския \"Дер Щандарт\", озаглавена \"Българската привързаност към големия брат Русия\" и цитирана от Дойче веле. \r\n\t\r\n\t\r\n\t\t \r\n\t\r\n\t\tАвторът Маркус Бернат пише, че макар от 2004 България да членува в НАТО, а от 2007 да е част и от ЕС, Големият брат от другия бряг на Черно море никога не е изпускал страната от сферата си на влияние.\"Всяка информация, която се обсъжда в София, няма как до три часа да не бъде на бюрото на Владимир Путин\", е цитиран да казва бившият правосъден министър и лидер на партия \"Да, България\" Христо Иванов. По неговите думи, политическата сцена в България се дели не на ляво и дясно, а на проевропейски и проруски лагери.\r\n\t\r\n\t\t \r\n\t\r\n\t\tЕнергийният сектор е най-важното стратегическо и икономическо поле за действие на руснаците в България. \"Газпром\" покрива нуждите на страната от природен газ, а \"Лукойл\" доставя нефт през собственото си пристанище в Бургас. И след като го преработи в гориво, го продава в собствената си верига от бензиностанции в цялата страна. \"Росатом\" пък планира изграждането на следващата атомна електроцентрала в България. Този проект ту напредва (когато социалистите от БСП дойдат на власт), ту буксува (когато управлява дясноцентристката партия на Бойко Борисов), пише авторът на статията.\r\n\t\r\n\t\t \r\n\t\r\n\t\tСамият Борисов маневрира доста предпазливо между Брюксел и Москва. Твърди се, че повечето български политици имат бизнес интереси с Русия, но симпатиите за Путин сред широки слоеве от българското население са политически капитал, който се опитват да осребрят както социалистите, така и националистите, коментира австрийският журналист и продължава:\r\n\t\r\n\t\t \r\n\t\r\n\t\t\"Докато несгодите обикновено се приписват на Запада и на прехода към дивия капитализъм, в колективното съзнание на българите Русия си остава Големият брат, помогнал им да се освободят от турско владичество и да положат основите на бъдещата си независимост. После, в годините на социализма, България живееше в икономическа симбиоза със Съветския съюз, а днес българите виждат в Путин лидера, който не се церемони с Брюксел и Вашингтон.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tВ България Москва може да разчита на социалистите от БСП, на партията на бизнесмените ДПС и на нейния олигарх Делян Пеевски, на дясноекстремистката партия \"Атака\" и на популистката формация на бизнесмена Веселин Марешки, който иска да организира референдум за излизането на България от НАТО.\r\n\t\r\n\t\t \r\n\t\r\n\t\tА фактът, че премиерът Бойко Борисов не подкрепи новите западни санкции срещу Русия заради отравянето на Сергей Скрипал, със сигурност истински е зарадвал Кремъл. С други думи: двустранните отношения отново набират скорост, а разногласията от 2014 около замразяването на проекта \"Южен поток\" очевидно са забравени\", пише в заключение австрийският журналист Маркус Бернат.", "date": "2018.06.04", "title": "\"Дер Щандарт\": Русия никога не е изпускала България"}
{"url": "https://www.mediapool.bg/dans-otkazva-da-bade-proveryavana-ot-byuroto-za-kontrol-na-srs-news279846.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДАНС категорично отказва да изпълнява Закона за специалните разузнавателни средства (ЗСРС) и да дава възможност на Националното бюро за контрол на специалните разузнавателни средства (НБКСРС) да извършва подробни проверки в агенцията. Това става ясно от , внесен в парламента от председателя му Бойко Рашков на 31 май.\r\n\t, се казва в документа, препратен от парламентарния шеф Цвета Караянчева в ресорната комисия за контрол на службите.\r\n\tВ него Рашков категорично отбелязва, че .\r\n\t, обяснява шефът на Бюрото за контрол на СРС.\r\n\tРашков заключва, че .\n\n\r\n\tТози проблем за пръв път  по време на изслушването на Рашков на съвместно заседание на на парламентарните комисии за контрол на службите и по вътрешна сигурност, предизвикано от конфликат му с главния прокурор Сотир Цацаров. Тогава обаче шефът на ДАНС Димитър Георгиев категорично отрече агнцията му да пречи на работата на бюрото.\r\n\tБлизо половин година по-късно Бойко Рашков обаче отново поставя този въпрос, при това в официалния годишен доклад за дейността на поверената му институция. От него става ясно още, че на фона на затруднената комуникация между бюрото и ДАНС, агенцията всъщност произвежда най-неграмотните искания за СРС. От една страна тя е отправила най-малко такива до съда, а иот друга е получила най-много откази, заради различни нарушения на изискванията.\r\n\t\r\n\tПрез 2017 г. 56.5% от исканията за СРС идват от МВР, 36.9% – от прокуратурата, 6.4% – от ДАНС, а пренебрежимите 0.15% – от военната полиция. Бюрото на Рашков отчита, че за последните 5 години исканията за СРС, отправяни от ДАНС, са намалели цели 5 пъти.\r\n\tВъпреки това агенцията продължава да получава най-много откази за използване на секретни способи за разследване. През м.г. съдът е отхвърлил над 25.7% от исканията, над 25% от тези на МВР и над 19.8% от тази на прокуратурата\r\n\t, отбелязва в доклада си Бойко Рашков.\r\n\tТой посочва и основните нарушения, заради които магистратите отклоняват исканията за СРС на службите и прокуратурата. Заради липса или недостатъчно данните за съпричастност на хората към престъпна дейност са постановени над 32% от отказите по искания на МВР, 46% на прокуратурата и 34% на ДАНС.\r\n\tГрешки при определяне на компетентен съд в нарушение на правилата за подсъдността са довели до почти 15.5% от всички откази по искания на МВР, 5% на прокуратурата и 5% на ДАНС. Парадоксалното е, че над 14% от отказите по искания за СРС на МВР, 10% на прокуратурата и 28.5% на ДАНС са постановени, защото са направени във връзка с престъпления, за които въобще не се предвижда възможност за използване на секретно способи за разследване.\r\n\t12% от отказите на МВР и 7% от тези на ДАНС пък са били провокирани от факта, че те са искали да използват СРС при вече образувано досъдебно производство, когато такова правомощие има единствено наблюдаващият прокурор. Друга куриозна причина е, че исканията са мотивирани с данни за дейност на организирани престъпни групи, съставени обаче от по-малко от законния минимум от трима участници. С този аргумент съдът е отхвърлил 5.5% от всички искания на МВР и над 2% от тези на прокуратурата.\r\n\t\r\n\tНаред с проблемите, създавани от ДАНС на Бюрото за контрол на СРС, в доклада му се посочва, че Държавната агенция \"Технически операции\" (ДАТО) също е възприела доста спорна практика във взаимодействието си с подчинените на Рашков.\r\n\t, пише шефът на НБКСРС.\r\n\tУточнява и, че \r\n\t, допълва Рашков.\r\n\tСтава въпрос за прилагане на СРС извън законовия срок, като шефът на бюрото изрично подчертава, че въпреки че надлежно е сезирал за въпросните 9 случая Сотир Цацаров,  – срещу скандалната ексшефка на Софийския градски съд Владимира Янева.", "date": "2018.06.04", "title": "ДАНС отказва да бъде проверявана от Бюрото за контрол на СРС"}
{"url": "https://www.mediapool.bg/neno-dimov-obzhalva-sadebnoto-reshenie-za-ekootsenka-na-plana-za-pirin-news279847.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Върховния административен съд (ВАС), според което новият план за управление на националния парк \"Пирин\" се е нуждаел от екологична оценка, ще бъде обжалвано от екоминистъра Нено Димов. Това съобщиха от екокоалицията \"За да остане природа в България\" в понеделник.\r\n\tТричленката на съда реши, че документът на парка се нуждае от екологична оценка, докато служебният екоминистър Ирина  Костова смяташе, че такава не е необходима. Макар сегашният министър Нено Димов да беше заявил, че ще приеме съдебното решение по казуса, сега се оказва, че не е съгласен с него и го обжалва пред петчленен състав на ВАС.\r\n\tЗатова и екокоалицията отново излиза на протест в защита на Пирин на 5 юни в София, Пловдив и Варна, като демонстрациите ще издигнат искания към Еврокомията за намеса по казуса с трасето на автомагистрала \"Струма\" през Кресненското дефиле, което се финансира с пари от еврофондовете.\r\n\t \r\n\tОт екокоалицията припомнят, че екооценката на новия план за управление на националния парк е изискване на ЮНЕСКО към българското правителство от 2016 г. То е препотвърдено в проекторешение на Комитета за световното наследство, което ще бъде гласувано през юни 2018 г.\r\n\tНа протеста в Пловдив, на представители на Европейската комисия ще бъдат представени петиции, подписани от над 140 000 души в защита на Кресна и адресирани до еврокомисарите Кармену Вела и Корина Крецу и до председателя на Европейската комисия Жан-Клод Юнкер.\r\n\t \r\n\tСпоред природозащитниците, Европейската комисия трябва да се намеси, след като българското правителство планира да наруши изискванията на европейската Директива за местообитанията при строителството на магистрала \"Струма“ през Кресненското дефиле.\r\n\t \r\n\tОрганизацията припомня, че още през 2008 г. беше решено магистралният трафик да остане извън дефилето, като условие за финансирането на 4Струма“. \"Въпреки това българското правителство подготви проект, при който половината от трафика ще остане в дефилето, ще се застраши уникалната фауна на Кресненското дефиле, а местните хора ще останат без локален път и без възможности за устойчиво развитие и доходи. На 23 май 2018 г. Върховният административен съд остави в сила оценката за въздействие на околната среда на автомагистрала \"Струма“ от 2017 г., въпреки че тя е точно обратната на оценката от 2008 г., според която магистрала \"Струма“ трябва да преминава извън дефилето\", посочват от \"за да остане природа...\"\r\n\t \r\n\tПриродозащитниците настояват Европейската комисия спешно да разгледа двата случая, както това стана с два подобни случая в Полша, които също противоречаха на европейските директиви - Роспуда/Виа Балтика и Беловежката гора. Всяко забавяне допълнително окуражава българското правителство към нарушаване на европейското законодателство.\r\n\t \r\n\tВ Световния ден на околната среда 5 юни протестите ще насочат вниманието на Европейската комисия (ЕК) към двата случая.\r\n\t \r\n\tНедоволни пловдивчани планират да връчат петиции, подписани от над 140 000 души в защита на Кресна и адресирани до еврокомисарите Кармену Вела и Корина Крецу, и до председателя на Европейската комисия Жан-Клод Юнкер.\r\n\t \r\n\tЕвропейската комисия трябва да се намеси, след като българското правителство планира да наруши изискванията на европейската Директива за местообитанията при строителството на магистрала „Струма“ през Кресненското дефиле, финансирана с европейски средства.\r\n\t \r\n\tОще през 2008 г. беше решено магистралният трафик да остане извън дефилето, като условие за финансирането на \"Струма“. Въпреки това българското правителство подготви проект, при който половината от трафика ще остане в дефилето, ще се застраши уникалната фауна на Кресненското дефиле, а местните хора ще останат без локален път и без възможности за устойчиво развитие и доходи. На 23 май 2018 г. Върховният административен съд остави в сила оценката за въздействие на околната среда на автомагистрала \"Струма“ от 2017 г., въпреки че тя е точно обратната на оценката от 2008 г., според която магистрала \"Струма“ трябва да преминава извън дефилето.\r\n\t \r\n\tПриродозащитниците настояват Европейската комисия спешно да разгледа двата случая, както това стана с два подобни случая в Полша, които също противоречаха на европейските директиви - Роспуда/Виа Балтика и Беловежката гора. Всяко забавяне допълнително окуражава българското правителство към нарушаване на европейското законодателство.\r\n\t \r\n\tВ София протестът ще е пред представителството на Европейската комисия на ул. \"Раковски“ от 17.30 ч. В същия час в Пловдив протестиращите ще се съберат пред хотел \"Санкт-Петербург“, на мястото на среща от българското европредседателство на европейски представители от областта на опазването на околната среда. Във Варна мястото на срещата е пред общината в 18 часа.", "date": "2018.06.04", "title": "Нено Димов обжалва съдебното решение за екооценка на плана за \"Пирин\""}
{"url": "https://www.mediapool.bg/nov-barkod-shte-oskapi-tsigarite-no-edva-li-shte-svie-kontrabandata-news279842.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт май 2019 г. всяка кутия цигари в Европейския съюз ще има уникален сериен номер, по който ще може да се проследява целият ѝ път от производителя през дистрибутора до пункта, от който клиентът я е купил. Целта е превенция на контрабандата, но мярката може да доведе до поскъпване на легалните цигари и реално да предизвика обратния ефект. В същото време е съмнително дали ще се свие съществено делът на контрабандата, който у нас в момента е около 5.6 на сто при цигарите и над 70 процента при рязания тютюн.\r\n\tТова стана ясно от дискусия, посветена на икономиката на нелегалната търговия с цигари.\r\n\tРеално новото изискване ще създаде допълнително ангажименти и разходи за производителите и вносителите на цигари. Какви ще са необходимите инвестиции за внедряване на системата както от производителите, така и от дистрибуторите и търговците, зависи от големината на всеки от тях, обясниха от бранша пред Mediapool. Едни са разходите за производител с една или две фабрики в страната или в Европа, други са при големите цигарени концерни с редица производства в Европейския съюз. Доколкото обаче това са разходи за сметка на индустрията, те ще бъдат отразени в крайната цена на цигарите. Вероятно инвестициите ще бъдат вкарани в цената плавно, но при всички положения след влизането в сила на регламента ще има поскъпване. Още е рано да се каже какво ще е то, коментираха производители и вносители, с които Mediapool разговаря.\r\n\t \r\n\tПо-малък бандерол без цена\n\n\r\n\t \r\n\tОт Агенция \"Митници\" обаче предвиждат разходите на бранша за внедряването на баркодовете да бъдат в известна степен компенсирани. Планира се намаляване на сегашния размер на бандерола, чието отпечатване така ще се поевтини, а отделно от бандерола вероятно ще се махне цената на съответната марка цигари и така няма да се налага при всяка смяна на стойността ѝ да се печатат нови защитни знаци и да се унищожават старите, обясни Светослав Владимиров от Централно митническо управление пред Mediapool. Цената ще е указана върху самата опаковка на кутията и така ще е по-прегледно и за купувача, както препоръчаха и от Института за пазарна икономика (ИПИ), който е организатор на конференцията за цигарената контрабанда.\r\n\tВладимиров поясни, че реално всички производители на цигари у нас имат готовност да започнат да отпечатват уникалните баркодове за всяка кутия, но се чака Агенция \"Митници\" да избере фирмата, която ще генерира тези номера и ще поддържа електронната система, в която ще проследява движението на продукцията до крайния купувач. Дистрибуторите и търговците освен това ще трябва да отбелязват в системата, че стоката е при тях. При произвежданите в Европейския съюз цигари ще се въвежда генерирания там номер, а ако продукцията е извън Европа, при влизането ѝ у нас ще се маркира.\r\n\tКой ще издава уникалните номера \r\n\tРаботна група в Агенция \"Митници\" в момента обсъжда дали да обяви обществена поръчка за избор на фирмата, издаваща уникалните номера, или да се обяви търг за получаване на концесия от такава българска или чужда фирма, обясни пред форума Владимиров.\r\n\tТази система ще позволи прецизиране на контрола върху вътрешния пазар на цигари, както и на външните пазари, особено в Турция, която твърди от години за контрабанден внос на произведени в България цигари.\r\n\tЕфектът на тези мерки върху нелегалната търговия едва ли ще е голям, но ще даде възможност да се проследи пътят на законно произведените цигари у нас – дали са внесени от туристи за собствено потребление, дали са внос от съседни държави без да се плаща акциз и ДДС, или са от изцяло черния пазар. Около това становище се обединиха участниците в дискусията.\r\n\tДа се регистрират машините за цигари\r\n\tСпоред Петър Ганев от ИПИ, за преодоляване на нелегалното производство на цигари у нас трябва да се въведе и регистрация на машините и тази информация също да присъства в баркода на всяка кутия. В момента дори конфискуваните от митниците машини, които са произвеждали контрабандни цигари, се продават на търгове съвсем свободно, посочи той.\r\n\tДруга препоръка на експертите е правителството да внимава с акцизната си политика и да не вдига акциза както за фабричните цигари , така и за алтернативните нагреваеми тютюневи продукти, които пробиват у нас и се очаква конкуренцията в този сегмент да расте. Ако се предприемат резки движения в данъчната политика при тютюневите изделия, може да нарасне нелегалният пазар, тъй като той се движи основно от финансови съображения, подчертаха от ИПИ.\r\n\tНад 70% от рязания тютюн е нелегален\r\n\tВ момента, но ако в него се вкарат неуточнени фактори като потреблението на туристи и други, делът може да достигне 11 на сто, сочи анализ на изследване на \"Алфа Рисърч\", което бе представено пред конференцията. При рязания тютюн обаче нещата са почти изцяло \"на черно\". . Затова от ИПИ препоръчват на властите засилване на контрола и в преработвателните предприятия в добавка към физическия контрол в цигарените фабрики.\r\n\tМакар по време на дискусията да бе отбелязан същественият ръст на потреблението на нелегални тютюневи изделия в района на Плевен до 17 на сто, където се намира преработвателното предприятие на \"Булгартабак\" (в село Ясен), никой от участниците не се ангажира с коментар дали фирмата носи отговорност за това. От ИПИ посочиха, че предстоят допълнителни анализи на данните.\r\n\tОсновната причина за контрабандата при рязания тютюн си остава цената на легалните продукти. При средно пушени 16 цигари на ден и средна цена на законните цигари от 5.10 лв. на кутия, месечният разход при бандеролни изделия е 120 лв. Средната цена на контрабандните цигари е 3.50 лв., което прави 80 лв. месечно. При рязания тютюн месечният разход за легална продукция е 84 лв., а шест пъти по-евтино излиза безбандеролният тютюн, сочат още данните на \"Алфа Рисърч\".\r\n\tЗагубата за бюджета е 190 млн. лв. през 2017 г.\r\n\tРеално  Те съставляват 10 процента от всички данъчно-осигурителни приходи в бюджета. ., посочи Петър Ганев.\r\n\t, според изчисленията на ИПИ, откъдето изрично обръщат внимание, че сумата изглежда малка на фона на законния пазар, тъй като не включва данъците, формиращи 85 на сто от цената на легалните цигари.\r\n\tПоскъпването на цигарите тласка пушачите в сивия сектор \r\n\tХората, които купуват нелегално цигари, знаят, че престъпват закона и лишават бюджета от приходи за социални дейности, но въпреки това по финансови причини предпочитат тази продукция, сочи още социологическото изследване. Според него поскъпването на цигарите не е фактор за отказването им, а за увеличаване дела на незаконния пазар. . Най-рискови в това отношение са възрастните мъже с ниски доходи и ромите от малките населени места, сочи още изследването.\r\n\tУдарен ръст на заловени нелегални пратки \r\n\tСветослав Владимиров изнесе пред конференцията данни, че през 2017 г. в резултат на извършвания от митниците контрол са заловени над 37 млн. къса нелегални цигари и 16 хил. т рязан тютюн. За първите четири месеца на 2018 г. са хванати 33 млн. къса контрабандни цигари, а при рязания тютюн за петте месеца са задържани 34 хил. т.\r\n\tТова се дължи на засиления контрол, отбеляза експертът. По думите му, след допълнителните проверки на граничните пунктове Лесово и Капитан Андреево натискът на цигарената контрабанда се е изместил на вътрешните ни граници с Европа.\r\n\tМитническите власти очакват през тази година допълнителен ефект срещу цигарената контрабанда да дадат забраните за обяви на търговия с тютюневи изделия в интернет и за изпращането на тютюн и цигари по пощата или с куриерски фирми.\r\n\tПетър Ганев коментира, че контрабандните канали на цигари и тютюн са свързани с нелегалния трафик на мигранти, но натискът върху пазара по тази линия в последно време намалява заради намалялата бежанска вълна.", "date": "2018.06.04", "title": "Нов баркод ще оскъпи цигарите, но едва ли ще свие контрабандата"}
{"url": "https://www.mediapool.bg/oshte-6-instalatsii-za-otpadatsi-shte-se-postroyat-s-evropari-news279848.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри договора за изграждане на шест инсталации за предварително третиране на отпадъците или за тяхното компостиране на териториите на общините Костинброд, Горна Малина и Марица, подписа екоминистърът Нено Димов в понеделник, съобщиха то ресорното ведомство.\r\n\tПървият проект ще обслужва Костинброд, Божурище, Годеч, Драгоман, Сливница и Своге. Ще бъдат инсталация за предварително третиране на битовите отпадъци с капацитет 21 хил. тона годишно и 3 инсталации за компостиране на разделно събрани зелени и/или биоразградими отпадъци с общ капацитет 10 000 тона годишно. Проектът, койт отрябва да се реализира за 30 месеца, е на цена над 17.4 млн. лв., от които 13 млн. лв. ще бъдат осигурени от Оперативната програма \"Околна среда 2014-2020“ .\r\n\tТа ще предостави и над 7.2 млн. лв. за изграждане на две съоръжения за преработка на отпадъците с водеща община Горна Малина и община партньор Елин Пелин. По проекта ще се изгради  инсталация за предварително третиране на битовите отпадъци с капацитет 12 000 тона годишно и инсталация за компостиране на зелени и биоразградими отпадъци с проектен капацитет 4000 тона годишно. Размерът на инвестицията е над 9.6 млн. лв., поректът трябва да се изпълни за 24 месеца.\r\n\tТретият договор е за изграждане на компостираща инсталация за разделно събрани зелени и/или биоразградими отпадъци за община Марица. Съоръжението е с капацитет 6200 тона годишно. Проектът е на стойност над 5.5 млн. лв., като ОПОС осигурява 4,1 млн. лв. Срокът за приключване на дейностите е 19 месеца.\r\n\tИзграждането и въвеждането в експлоатация на шестте инсталации и осигуряването на разделното събиране на зелени и/или биоразградими битови отпадъци ще допринесат за подобряване на ресурсната ефективност, като в резултат от инвестициите част от отпадъка ще се превръща в ресурс. Ще бъдат разкрити и нови работни места, необходими за експлоатацията на изградената инфраструктура, посочиха от екоминистерството.\n\n\r\n\tС подписването на трите договора броят на проектите за отпадъци, финансиране с евросредства, стават 20 с обща безвъзмездна стойност 188.2 млн. лв.", "date": "2018.06.04", "title": "Още 6 инсталации за отпадъци ще се построят с европари"}
{"url": "https://www.mediapool.bg/facebook-e-dala-danni-na-potrebitelite-si-na-60-proizvoditeli-na-smartfoni-news279850.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ стремежа си да стане най-доминиращата социална мрежа, Facebook е сключила споразумения, позволяващи на производители на мобилни телефони и други устройства да получат достъп до огромно количество лични данни на потребителите ѝ, съобщава \"Ню Йорк таймс\".\r\n\tПрез последните десет години Facebook е сключила споразумения за предоставяне на данни с не по-малко от 60 компании, включително Apple, Amazon, BlackBerry, Microsoft и Samsung, разкрива изданието, позовавайки се на неназован представител на Facebook. Процесът е започнал още преди приложенията на Facebook да станат широко застъпени на мобилните телефони.\r\n\tСделките са позволили на Facebook да разшири обхвата на влиянието си, а на производителите на устройства – да предлагат на клиентите си популярни функции в социалната мрежа като бутоните за изпращане на съобщения и за харесване (\"like\") и др.\r\n\tТези партньорства обаче, за чиито мащаби по-рано не е било съобщавано, засилват безпокойството по отношение защитата на личните данни в съответствие с разрешителното от Федералната комисия по търговия от 2011 г.\r\n\tПроизводителите на мобилни устройства са получавали информация за потребителите, включително такава, която те не са искали да споделят, а също и данни за техни приятели.\n\n\r\n\t\r\n\tОт компанията заявяват, че споразуменията с производителите на смартфони съответстват както на правилата на Facebook, така и на изискванията на Федералната комисия по търговия на САЩ.\r\n\tОсвен това от компанията уверяват, че за всичките 10 години не е имало нито един случай на някакви злоупотреби с получените данни. По-голямата част от споразуменията продължават да действат, но през април 2018 г. Facebook започва да ги разтрогва, пише \"Ню Йорк таймс\".\r\n\t\r\n\tНяколко бивши програмисти и експерти по сигурността във Facebook са дали интервюта пред изданието, изказвайки учудването си от това, че ограниченията за предоставяне на данни на потребителите са били снети.\r\n\t\"Това е все едно да сложиш заключващи устройства на вратата и да разбереш, че ключарят е дал ключове от тях на всичките свои приятели, които могат да влязат и да тършуват из вещите ви без разрешение\", казва Ашкан Солтани, бивш главен инженер във Федералната комисия по търговия.\r\n\tВ последните месеци Facebook се оказа в центъра на скандал около изтичане на лични данни на потребителите му. През април основателят и директор на компанията Марк Зукърбърг  на въпроси в Конгреса на САЩ, а  от ръководители на фракции в Европейския парламент.\r\n\tПрез март британската консултантска фирма \"Кеймбридж Аналитика\" се оказа в епицентъра на глобален скандал за злоупотреба с лична информация. Това стана, след като социалната мрежа Facebook призна, че по неправомерен начин е споделила с \"Кеймбридж Аналитика\" лични данни на милиони потребители.\r\n\tКонсултантската компания от своя страна била използвала данните през 2016 г. в полза на кампанията за излизане на Великобритания от ЕС, както и на предизборната кампания на президента на САЩ Доналд Тръмп.\r\n\tСъздадена през 2013 г., \"Кеймбридж аналитика\" се занимава със събиране и анализ на лични данни на потребители, оценявайки техните предпочитания с цел разработване на ефективни политически и търговски реклами.\r\n\tЗа събирането на данните във Фейсбук е било ползвано приложението thisisyourdigitallife – нещо като тест за определяне на типа личност, разработено от Александър Коган от Кеймбриджкия университет.\r\n\tОт Фейсбук да разрешили на Коган да проведе теста в социалната мрежа само поради това, че резултатите ще се използват за научни изследвания. В теста са участвали около 300 хил. човека, но впоследствие Коган получава и данните от профилите на техните приятели във Фейсбук, като всички те са предадени на \"Кеймбридж аналитика\".\r\n\tОбширната информация, съдържаща се в профилите – интереси, увлечения, политически възгледи, посещавани места и пр. - позволяват да се създаде портрет на средностатистическия избирател и отчитайки наличните данни, да му се предложи ефективна реклама или да се повлияе на мнението му при избор на политически кандидат.\r\n\tМакар че компанията е работила с предизборния щаб на Доналд Тръмп, тя твърди, че не е ползвала получените данни от потребители на Фейсбук по време на президентската кампания.", "date": "2018.06.04", "title": "Facebook е дала данни на потребителите си на 60 производители на смартфони"}
{"url": "https://www.mediapool.bg/belgiya-obsazhda-nalagane-na-dozhivotni-prisadi-za-teroristite-i-radikaliziranite-news279840.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на най-голямата белгийска партия Нов фламандски алианс (НФА) Барт де Вевер предложи терористите и радикализираните граждани да бъдат лишавани от свобода за цял живот. Предложението предизвика различни реакции и показа, че по този въпрос правителството в Белгия е разделено, предава БТА от Брюксел.\r\n\t\r\n\tДе Вевер, който освен политик, е и историк, отбелязва, че военнопленници не се освобождават преди края на войната. Според него е необходимо осъдените за тероризъм и за крайни възгледи да бъдат под надзора на властите до отпадането на необходимостта.\r\n\t\r\n\tТемата се поставя на дневен ред след няколко атентата в страната в последните четири години. Разследванията показаха, че повечето извършители са бивши затворници, а някои от тях са се радикализирали зад решетките. Тази година предстои да бъдат освободени заради изтърпяване на присъдите 28 терористи.\r\n\t\r\n\tВ Белгия досега няма терорист, получил доживотна присъда. Доживотните присъди са предвидени в наказателния закон, но обичайно съдът постановява наказания до 25 години затвор. За осъдените с най-тежките присъди се предвиждат възможности да поискат предсрочно освобождаване след 15, 19 или 23 години от първоначалното задържане. Ако искането бъде отхвърлено от съда, затворникът може да внесе нова молба всяка следваща година.", "date": "2018.06.04", "title": "Белгия обсъжда налагане на доживотни присъди за терористите и радикализираните"}
{"url": "https://www.mediapool.bg/germanskiyat-prezident-se-izvini-na-homoseksualistite-presledvani-ot-zakona-news279841.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският президент Франк-Валтер Щайнмайер поднесе извинение на хомосексуалистите в Германия, които са били преследвани от строг закон, останал в сила десетилетия след Втората световна война, предаде ДПА.\r\n\t\r\n\tГерманската държава е причинила огромно страдание на тези хора - преди всичко по времето на националсоциализма, но и след това в Източна Германия и много дълго в Западна Германия, каза той.\r\n\t\r\n\tЗатова искам прошка днес - за цялото страдание и несправедливост, до които се е стигнало и за продължителното мълчание след това, каза Щайнмайер.\r\n\t\r\n\tТой говори на събитие в Берлин по повод десетата годишнина от откриването на мемориала на хомосексуалистите, преследвани от нацистите.\r\n\t\r\n\tОколо 50 000 мъже са били осъдени в Западна Германия между 1945 и 1969 година по прословутия член 175 от наказателния кодекс.\n\n\r\n\t\r\n\tЗаконът е приет още през 1871 година, а строгите мерки, предвидени в неговия член 175, са допълнително затегнати от нацистите през 1935 г. - две години след идването им на власт, и после адаптирани от следвоенните правителства както в Западна, така и Източна Германия (бившата ГДР). В Западна Германия законът бе смекчен през 1969 година, но бе изцяло отменен през 1994 година. В Източна Германия е отменен през 1968 година.\r\n\t\r\n\tМиналата година германският парламент одобри компенсации за хилядите преследвани хомосексуалисти. Те получиха еднократно 3000 евро плюс по 1500 евро за всяка година, прекарана в затвора.\r\n\t\r\n\tПоправянето на грешките и извинението за престъпленията е изключително важно за демократичните правителства, посочи Щайнмайер. Обръщайки се към преследваните от закона той каза: \"Вашата страна ви накара да чакате прекалено дълго.\"", "date": "2018.06.04", "title": "Германският президент се извини на хомосексуалистите, преследвани от закона"}
{"url": "https://www.mediapool.bg/tsentralata-na-bdzh-v-tsentara-na-sofiya-se-prodava-za-73-mln-lv-news279844.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧастен съдебен изпълнител продава половината сграда, в която се помещава централата на БДЖ в центъра на столицата, на ул. \"Иван Вазов\" 3. Началната тръжна цена е 7.3 млн. лв., а  на оферти е 2 юли. Останалата половина от сградата е собственост на Национална компания \"Железопътна инфраструктура\", но към момента администрацията на холдинг БДЖ обитава цялата сграда, съобщи \"Капитал\".\r\n\tОбявата за търга е от 2 юни, дни след като ръководството на компанията обяви, че няма да бъдат разпродават активи заради запорирани сметки на \"БДЖ - Пътнически превози\" от кредитори.  Финансовият министър Владислав Горанов пък обеща , за да бъдат платени част от задълженията към кредиторите по втория облигационен заем. Очаква се това да стане на заседанието на правителството в сряда и така ще се избегне публичната продан на половината сграда.\r\n\tКупувач трудно би се намерил за сградата защото половината от нея е собственост на НКЖИ. Освен това четириетажната сграда е паметник на културата, което прави преустройството ѝ много по-трудно.\r\n\tСградата на БДЖ е построена е през 1900-1904 г. за централа на Българската земеделска банка. Преди в нея да се настанят железничари е била една от най-забележителните като интериор в столицата. Имало е кабинети, украсени с платната на Иван Мърквичка и Антон Митов. Днес просторните помещения са раздробени на малки стаи.\r\n\tРазгърната застроена площ е 7803 кв.м. Сградата разполага с  избени помещения, сутерен, два високи етажа, трети нормален етаж и частичен тавански етаж в подпокривното пространство в крилото откъм ул. \"6-ти септември\", става ясно от обявлението на частния съдебен изпълнител.\n\n\r\n\tТова не е първата продажба на имоти на \"Холдинг БДЖ\" от частни съдебни изпълнители. През 2016 г. на купувачи беше предложена административната сграда на Транспортната полиция, намираща се на столичния булевард \"Княгиня Мария Луиза\". Имотът мина през няколко процедури, като цената падна значително, но купувачи не се появиха и до момента няма данни за смяна на собствеността.\r\n\tМиналата седмица стана ясно, че \"БДЖ - Пътнически превози\" е със запорирани сметки след иск на кредитори по Втория облигационен заем, по който има за плащане още 103 млн. лв.\r\n\tИскът е бил подаден в Софийския градски съд през 2016 г. Исковата молба е от FMS Wertmanadment, Dexia Credit Local S.A. и KA Finanz AG. Решението на съда е от март 2018 г. С него се осъжда \"БДЖ - Пътнически превози\" да заплати на FMS Wertmanadment 9.4 млн. евро, на Dexia Credit Local S.A. - 7.9 млн. евро, и на KA Finanz AG - 2.5 млн. евро, или общо 20 млн. евро, както и още 1.9 млн. лв. разноски по делото, разпределени към трите компании.\r\n\tПо този повод транспортният министър Ивайло Московски поиска от Министерството на финансите активиране на държавната помощ, като държавата ще отпусне 20 млн. лв. за решаването на случая.\r\n\tТова е поредното наливане на пари в БДЖ. През тази година държавата вече отпусна заем на БДЖ от 31 млн. лв. за погасяване на кредитите към облигационерите.", "date": "2018.06.04", "title": "Централата на БДЖ в центъра на София се продава за 7.3 млн. лв."}
{"url": "https://www.mediapool.bg/popadena-e-zhalba-za-koruptsiya-sreshtu-blizak-satrudnik-na-makron-news279839.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската асоциация \"Антикор\" подаде жалба срещу дясната ръка на президента Еманюел Макрон Алекси Колер за незаконно участие в собственост, търговия с влияние и пасивна корупция, предаде Франс прес, като се позова на адвокат на антикорупционната организация.\r\n\t\r\n\tТой потвърди информацията, която вече бе разпространена от радио Ер Те Ел и в. \"Монд\".\r\n\t\r\n\tБазирайки се на статии на сайта \"Медиапар\", \"Антикор\" изобличава съществуването на тесни семейни и професионални връзки между Колер - генерален секретар на френското президентство - и италианско-швейцарската компания за морски транспорт Ем Ес Си (MSC), важен клиент на френската корабостроителница Ес Те Икс (STX) в Сен Назер.\r\n\t\r\n\tПрез някои години Ем Ес Си е била единственият клиент на корабостроителницата и е играла ключова роля в дискусиите за бъдещето ѝ, водени с френската държава, отбелязва Франс прес.\r\n\t\r\n\tСпоред радио Ер Те Ел компанията е получила от френската държава множество договори и участва в дейността на корабостроителницата в Сен Назер.\n\n\r\n\t\r\n\tВ жалбата си \"Антикор\" упреква 44-годишния Колер, че е приел да представлява държавата в управителния съвет на Ес Те Икс Франс (STX France) от 2010 до 2012 г., при все че е бил налице явен конфликт на интереси, тъй като Ем Ес Си е основана и се управлява от братовчеди на майка му.\r\n\t\r\n\tСега френската финансова прокуратура ще реши дали да започне разследване по тези обвинения.\r\n\t\r\n\tЕлисейският дворец нееднократно е заявявал, че в работата си Алекси Колер спазва строго всички етични норми, припомняйки, че той не заема каквито и да било постове в компания Ем Ес Си.", "date": "2018.06.04", "title": "Попадена е жалба за корупция срещу близък сътрудник на Макрон"}
{"url": "https://www.mediapool.bg/gotovo-e-klasiraneto-za-klas-v-sofiya-news279853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСписъците с класираните първокласници в София бяха обявени в понеделник. Те са пуснати на страниците на училищата, както и на информационните табла на място в сградите. Единна информация за приема засега няма.\r\n\tОчаква се кандидатите да са около 12 000 - малко по-малко от миналата година. Според Столичната община децата ще са по-малко от местата. Основният критерии за класирането е настоящият адрес, а целта е децата да учат в най-близкото училище. Според това от колко години детето е регистриране на дадения адрес, кандидатите се разделят в три групи. В последната - четвърта, попадат децата, които не живеят в района на училището.\r\n\tАко кандидатите от дадена група са повече от местата, се прилагат допълнителни критерии. Сред тях най-голям брой точки носи наличието на брат или сестра в същото училище. При еднакъв брой точки и повече желаещи, отколкото са свободните места, се тегли жребий.\r\n\tВъпреки че местата са повече от кандидатите, със сигурност има некласирани първокласници, тъй като родителите не са доволни от училището, в което попадат според адреса си. Така те кандидатстват в други институции и попадат в последната група, в която имат най-малък шанс за класиране.\r\n\tОт 5 юни до 17 часа на 7 юни е записването на учениците, приети от първото класиране. На 7 юни ще бъдат обявени свободните места за второто подреждане. От 8 юни до 12 часа на 11 юни ще се подават заявления за приема за второто класиране. Списъците от него ще бъдат обявени на 11 юни. От 12 юни до 17 часа на 13 юни е записването, а от 14 юни ще се попълват свободните места след третото класиране.", "date": "2018.06.04", "title": "Готово е класирането за І клас в София"}
{"url": "https://www.mediapool.bg/balgarskite-shofyorski-knizhki-veche-shte-sa-validni-v-oae-news279843.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбединените арабски емирства вече ще признават българските шофьорски книжки от категория \"В\", както и у нас ще станат валидни тамошните свидетелства за правоуправление на моторно превозно средство с еквивалента категория, съобщиха от Министерството на външните работи. Меморандума за взаимното признаване на книжките е бил подписан в понеделник – 3 юни, и влиза в сила след месец.\r\n\tТова ще доведе до облекчаване на българските граждани, които посещават или пребивават постоянно в ОАЕ. Сънародниците ни ще могат да използват своите български свидетелства, което ще спести финансови разходи за допълнителен курс и практически изпит.\r\n\tПодписването на Меморандума стана възможно след близо 8-годишни преговори между правителствата на България и ОАЕ, припомниха от външното министкерство.\r\n\tДокументът е бил подписан от посланика на България в ОАЕ Богдан Коларов и заместник-министъра на външните работи на ОАЕ Ахмед Сари Ал Мазруи и влиза в сила до един месец от датата на подписване.", "date": "2018.06.04", "title": "Българските шофьорски книжки вече ще са валидни в ОАЕ"}
{"url": "https://www.mediapool.bg/tramp-smyata-sam-da-se-pomilva-pri-neobhodimost-news279849.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп смята, че има абсолютното право да се помилва сам, ако бъде обвинен от специалния прокурор Робърт Мълър, който разследва евентуалната руска намеса в негова полза на изборите през 2016 година.\r\n\t \r\n\t\"Но защо да го правя, след като не съм направил нищо лошо?\", добави Тръмп в Туитър.\r\n\t \r\n\t\r\n\t\t\r\n\t\r\n\t\r\n\r\n\t\r\n\t\t \r\n\r\n\tВ характерния си стил Тръмп определи като \"тотално неконституционно\" разследването на специалния прокурор Робърт Мълър.\r\n\t \r\n\t\"Назначаването на специалния прокурор е тотално НЕКОНСТИТУЦИОННО! Въпреки това ние играем по правилата, защото за разлика от демократите, не сме направили нищо нередно!\".\r\n\t \r\n\tВ събота в. \"Ню Йорк таймс\" публикува писмо на двама от адвокатите на Тръмп до прокурор Мълър от началото на тази година, в което те го убеждават да се съгласи, че по принцип Тръмп не може да бъде обвинен във възпрепятстване на разследването, защото конституцията на САЩ дава на президента право \"при желание да прекрати всяко разследване или дори да се възползва от правото да помилва сам себе си\".\r\n\t \r\n\tКъсно снощи един от адвокатите му - Рудолф Джулиани, заяви по NBC, че нищо не ограничава правомощията на президента да помилва когото и да било при разследване или присъда за федерално престъпление. Джулиани обаче заяви, че Тръмп не планира да използва това си правомощие по отношение на самия себе си:\r\n\t \r\n\t\"При тези обстоятелства няма да го направи. Да се помилва сам би било немислимо. Това вероятно би довело до незабавен импийчмънт\", каза Джулиани.\r\n\t \r\n\tОт друг коментар на Тръмп в Туитър стана ясно, че той самооценява високо работата си като президент. \r\n\t \r\n\t\"Постигнахме много - мнозина вярват, че повече от всеки друг президент в първите си 500 дни\", написа Тръмп.\r\n\t \r\n\tКато част от своите постижения той изброи прокараната от него данъчна реформа, приноса си към въоръжените сили и ветераните, в борбата с престъпността и нелегалната имиграция, за засилването на граничния контрол, съдебната система, икономиката и създаването на работни места.\r\n\t \r\n\tТръмп наложи законодателни мерки за значително намаляване на данъците и назначи голям брой консервативни съдии. САЩ продължават да регистрират икономически растеж, а безработицата е на най-ниското са равнище от 18 години, отбелязва АП.\r\n\t \r\n\tНелегалната имиграция в Съединените щати обаче се увеличи след идването на Тръмп на власт и той все още търси допълнително финансиране за отдавна обещаната от него стена по границата с Мексико.", "date": "2018.06.04", "title": "Тръмп смята сам да се помилва при необходимост"}
{"url": "https://www.mediapool.bg/obvinyaemiyat-za-ubiystvoto-v-slanchev-bryag-si-e-priznal-news279811.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t37-годишният обвиняем за убийството в Слънчев бряг е признал за престъплението и е съдействал на разследването, обяви окръжният прокурор на Бургас Георги Чинев, цитиран от бТВ. Според разследващите става въпрос за класическо убийство от ревност.\r\n\t\"Категорично установено по делото е, че повод за деянието е необузданата ревност, изпитвана от дееца\", каза прокурор Чинев.\r\n\tОбвиняемият е имал връзка с 22-годишната Симона, която е била в автомобила до убития и също пострада при стрелбата. Връзката им била от началото на май, като ревността му се породила от действията на нейния началник, който в някои моменти се държал с нея грубо, а в други - галантно, водел я на вечери и т.н. Прокуратурата е повдигнала обвинение за умишлено убийство на 37-годишния мъж.\r\n\tОчаква се да бъде поискана и постоянна мярка задържане под стража.\r\n\tПоказното убийство на 54-годишния бизнесмен Коста Николов бе извършено пред хотелски комплекс в Слънчев бряг, когато там е имало множество туристи. Жертвата е била в хазартния бизнес от дълги години. Николов е бил собственик на няколко игрални зали в различни градове. Симона е в болница с опасност за живота.\n\n\r\n\tБалистичната експертиза е установила съвпадение между законно притежаваното лично оръжие на арестувания и един от изследваните куршуми.\r\n\tИзвършителят беше заловен с оръжие и боеприпаси при опит за бягство в Турция. Той е с чисто криминално минало. Застрелял жертвата си от упор, след което стрелял по момичето, което се опитало да го спре.", "date": "2018.06.04", "title": "Обвиняемият за убийството в Слънчев бряг си е признал"}
{"url": "https://www.mediapool.bg/traicho-traikov-turski-potok-e-politicheska-demonstratsiya-zaradi-ukraina-news279812.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГазопроводът “Турски поток“ е политическа хрумка, която е направена, за да се демонстрира, че транзитът на газ може и без Украйна, каза в понеделник бившият енергиен и икономически министър Трайчо Трайков пред бТВ.\r\n\t“За да се съгласи да участва (в “Турски поток“), Турция получи 10% отстъпка за газа със задна дата. Това го постигат страни, които нямат комплекс за малоценност, когато преговарят с Русия – не се извиняват, не си удрят челата в земята”, коментира той.\r\n\tТака Трайков засегна извинителния тон на премиера Бойко Борисов по време на срещата му с Путин в Москва през миналата седмица. Борисов се извини на руския президент за провала на проекта “Южен поток“ през 2014 г. По време на визитата бе обявено, че България може да получи газ от “Турски поток“, за да захрани проекта за газов хъб “Балкан“ край Варна.\r\n\tТрайчо Трайков допълни, че не е е ясно дали по време на обявените за исторически посещения на Румен Радев и Бойко Борисов в Москва са били обсъждани важни въпроси като плащането на транзитните такси за руския газ.\r\n\t“Газът, който ще стигне по единствената засега тръба на “Турски поток” си е за Турция. Най-добрият начин за Европа е газът да идва по съществуващата инфраструктура. Ако Кремъл много държи да се похарчат десетки милиарди за друго, то трябва да се направи анализ“, каза бившият министър.\n\n\r\n\tПо думите му е имало момент, в който “Южен поток” е можело да бъде изгоден за България, но след това разходите са “ескалирали”, а руският проект не е отговарял на правилата на свободния пазар в ЕС.\r\n\tЗа възобновяването на проекта АЕЦ “Белене” Трайков призова да има заложен таван на разходите преди вземането на конкретно решение, защото иначе “има риск да заминат няколко стотин милиона по консултанти”.\r\n\tТой каза, че за да не бъде губещ проект, някой трябва да компенсира разликата между цената на производството и пазарната цена на “Белене“. Това означава или инвеститорът да губи много пари в продължение на години, или “аз, вие и всички българи да им платим масрафа”.\r\n\tТрайков отбеляза, че сега лобито около проекта говори за спиране на всички други мощности като тецовете и “Козлодуй”, само и само да стане проектът оправдан.", "date": "2018.06.04", "title": "Трайчо Трайков: “Турски поток” е политическа демонстрация заради Украйна"}
{"url": "https://www.mediapool.bg/sarbiya-zakara-redovna-voiska-do-granitsata-s-kosovo-news279815.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧасти на сръбската армия и жандармерията са изпратени в неделя близо до граничния пункт с Косово “Ярине“, съобщава Gazeta Express, цитирана от агенция “Фокус“. Войниците са разположени в село Рудница, което се намира на по-малко от километър от граничния пункт.\r\n\tСпоред агенция Kosovapress, която цитира свои източници, войниците и жандармерията контролират всички, които влизат или напускат Косово.\r\n\tМестните издания пишат, че Сърбия изпраща армията си на границата за първи път, откакто Косово обяви независимост през 2008 г.\r\n\tПреди дни косовският премиер Рамуш Харадинай предложи Прищина да се съгласи на помирение с Белград в замяна на признаване на независимостта ѝ. Министърът на отбраната на Сърбия Александър Вулин отговори рязко.\r\n\t“Първо насилвате жени и убивате деца, палите села, ограбвате имоти, убивате полицаи и войници. Унищожихте десетки църкви и манастири, опитахте се да вземете незаконно територия на Сърбия, погазихте всяка дума, която сте дали в диалога в Брюксел, а сега помните, че Сърбия е приела всичко, и вие все още търсите помирение за конфликт, който Сърбия нито е търсила, нито е предизвикала. И да повторим още веднъж въпроса: сами ли го измислихте това или някой ви помогна?\", коментира Вулин, цитиран от македонската агенция “Макфакс“ и от “Фокус“.", "date": "2018.06.04", "title": "Сърбия закара редовна войска до границата с Косово"}
{"url": "https://www.mediapool.bg/tsvetanov-pak-obvini-prezidenta-che-zavizhda-na-borisov-news279816.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Не трябва да завиждаме на никого заради неговите успехи\". С тези думи председателят на парламентарната група на ГЕРБ Цветан Цветанов се обърна към президента Румен Радев по повод последните президентски критики към управлението на Бойко Борисов.\r\n\tОбяснението на Цветанов е, че президентът Радев завижда на Борисов за международните му успехи. В края на февруари тази година Цветанов изказа сходна теза, но в друг контекст. Тогава Радев засегна Борисов с  с Делян Пеевски.\r\n\t“Президентът Радев, чувствайки се изолиран от европейската политика, даже от световната политика, концентрира вниманието си върху това противоречие, за да има челен сблъсък с премиера и с парламента. ГЕРБ винаги е реагирала след изказване на Румен Радев, търсете причината за нарушената комуникация между институциите не в парламента, а в президентството”, каза Цветанов пред бТВ.\r\n\tСпоред него Радев изкуствено нагнетява политическо  напрежение.\r\n\tВъв връзка с коментарите, че Бойко Борисов не идва в Народното събрание или се появява за по едно кафе, Цветанов отговори: “Знаете колко е динамична програмата на министър-председателя особено през последните 6 месеца. Той изпълнява международната си програма, която е написана месеци преди това”.\n\n\r\n\t“Президентът е в правото си също да намери начин или да покани министър-председателя, или да мине през парламента, за да изпие едно кафе”, обясни Цветанов и каза, че назначеното от Румен Радев служебно правителствое действало много непрозрачно. Той даде пример с конкурса за покупка на новите изтребители, който беше отменен от правителството на Борисов.", "date": "2018.06.04", "title": "Цветанов пак обвини президента, че завижда на Борисов"}
{"url": "https://www.mediapool.bg/natsionalistite-specheliha-izborite-v-sloveniya-news279813.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтиимигрантската опозиционна Словенска демократическа партия (СДП) спечели парламентарните избори в Словения.\r\n\t \r\n\tСДП получава 25 процента от гласовете, сочат резултатите от преброяването на почти всички бюлетини. На второ място е левоцентриската \"Листа на Марян Шарец\" с 12,7 процента от гласовете, следвана от Социалдемократите с 10 на сто и Партията на модерния център с 9,7 на сто.\r\n\t \r\n\tАктивността на избирателите е 52 на сто - приблизително колкото и на предишните избори преди четири години.\n\n\r\n\t \r\n\tТъй като нито една от политическите сили не преодолява 40-процентната бариера, необходима за съставяне на самостоятелно правителство, предстои словенските политици да преговарят за коалиция.\r\n\t \r\n\tАнтиимигрантската партия на Янша иска да затегне имиграционната политика по модела на съседна Унгария, отбелязва ДПА.\r\n\t \r\n\tРезултатите от изборите сочат, че технически е възможно и дясно, и ляво правителство, но президентът Борут Пахор очаква сложни преговори за коалиция, които може да продължат няколко месеца.\r\n\t \r\n\tЯнша е бил два пъти министър-председател - от 2004 до 2008 и от 2012 до 2103 г. Той бе опетнен от най-големия корупционен скандал в Словения и бе в затвора през 2014 г..\r\n\t \r\n\tЯнша призна, че всякакви следизборни преговори ще бъдат трудни. “Може би ще се наложи да чакаме известно време, преди да могат да се проведат сериозни разговори за ново правителство. Нашата партия поставя Словения и словенците на първо място“, каза лидерът на СДП.\r\n\t \r\n\tЛидерът на “Листата“ Марян Шарец каза, че очаква да получи възможност за съставяне на правителство, тъй като повечето от партиите преди изборите заявиха, че е малко вероятно да се включат във водено от СДП правителство.\r\n\t \r\n\t“Ако всеки спази това, което е казал преди изборите, очакваме да получим възможност за съставяне на правителство“, каза той.\r\n\t \r\n\tПрезидентът Борут Пахор заяви, че планира да даде първия мандат за съставяне на правителство на партията с най-много места в парламента след изборите.\r\n\t \r\n\tНационалистическа партия спечели изборите в Словения, пише британският вестник \"Гардиън\" и отбелязва, че в редица източни членки на ЕС - особено в Унгария и Полша - избирателите подкрепят партии, които се противопоставят на плановете на съюза неговите членове да приемат кандидати за убежище по квотен принцип.\r\n\t \r\n\tИзданието припомня, че спечелилата изборите Словенска демократическа партия, която се подкрепя от унгарския премиер Виктор Орбан, е твърдо против тези квоти и смята, че повечето от парите, които се дават за мигрантите, трябва да отидат за силите за сигурност.\r\n\t \r\n\tДруг британски вестник \"Телеграф\" определя спечелените от СДП избори в Словения като поляризиращи. Изданието отбелязва, че ако лидерът на партията Янез Янша успее да състави правителство, Словения ще завие надясно и ще се превърне в поредния антиимигрантски глас в ЕС.\r\n\t \r\n\tУспехът на Янша на изборите е израз на засилването на десния популизъм в Европа след огромния приток на мигранти от Африка и Близкия изток, коментира \"Телеграф\". Вестникът припомня, че по време на миграционната криза през 2015 г. през Словения, чието население е 2 милиона души, са преминали около 500 000 мигранти.\r\n\t \r\n\tИзборите в Словения тласнаха още една европейска страна надясно, пише \"Ню Йорк таймс\". Вестникът посочва, че избирателите там са осигурили победата на една популистка партия, а лидера ѝ определя като човек, защитаващ страстно каузата си.\r\n\t \r\n\tТака Словения, която е в ЕС от 2004 г. и в еврозоната от 2007 г., може да застане в политически аспект редом до Унгария, където през април за премиер беше преизбран десният популист Виктор Орбан, и Австрия, където като една от водещите политически сили се очерта крайнодясна партия, отбелязва \"Ню Йорк таймс\".\r\n\t \r\n\tВестникът пише, че Янша е близък съюзник на Орбан, но отбелязва, че лидерът на СДП може да срещне трудности да състави правителство, тъй като повечето от водачите на другите партии са отказали да се коалират с него. Поради това при неуспех на предстоящите коалиционни преговори е възможно да се стигне до продължителен период на несигурност и до нови избори, допълва изданието.", "date": "2018.06.04", "title": "Националистите спечелиха изборите в Словения"}
{"url": "https://www.mediapool.bg/desetki-ubiti-i-stotitsi-raneni-zaradi-vulkan-v-gvatemala-news279814.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо последни данни 25 души са загинали при изригването на вулкана Фуего в Гватемала, а близо 300 са ранени, съобщи местната Гражданска защита, цитирана от Ройтерс.\r\n\t \r\n\tВ различна степен от изригването са засегнати 1,7 милиона души, предаде Франс прес.\r\n\t \r\n\tТова е най-силното изригване на този вулкан от повече от 40 години. Потокът от лава е дълъг осем километра.\n\n\r\n\tВулканът продължава да изригва и има голяма вероятност от лавини от нажежени отломки.\r\n\t \r\n\tФуего, който е сред най-активните в Централна Америка, изхвърли разтопени скали, черен дим и пепел в небето вчера по обед и наложи затваряне на летището \"Аурора\" в столицата Гватемала и евакуиране на част от жителите ѝ.\r\n\t \r\n\tЧасове по-късно от вулкана започна да изтича лава с температура до 700 градуса по Целзий, съобщи директорът на гватемалския Институт по сеизмология и вулканология.\r\n\t\r\n\tАктивният вулкан е на 25 км югозападно от столицата Гватемала и е висок 3763 метра.\r\n\t\r\n\tТелевизията показа видеозаписи на обгорен пейзаж и поток от лава, заливащ къщи.\r\n\t \r\n\t\"Не всички успяха да се евакуират, вероятно някои са били затрупани\", каза жителка на село Ел Родео. \"Ние видяхме как се спуска лавата и избягахме на близкия хълм\", добави тя.\r\n\t\r\n\tСред жертвите е служител на агенцията за борба с бедствията.\r\n\t\r\n\t3100 души са били евакуирани от близките до вулкана населени места. Пепелта, изхвърляна от вулкана, се разпръсва над район с 1,7 милиона жители при население от общо 15 милиона. Пепел се сипе над района на столицата Гватемала и над департаментите Сакатепекес, Чималтенанго и Ескуинтла. Улиците на град Антигуа - популярна туристическа дестинация, са покрити с пепел.\r\n\t\r\n\tПрезидентът Джими Моралес обяви тридневен национален траур в памет на загиналите.\r\n\t\r\n\tВ департаментите Чималтенанго, Сакатепекесе и Ескуинтле е обявено положение на стихийно бедствие.", "date": "2018.06.04", "title": "Десетки убити и стотици ранени заради вулкан в Гватемала"}
{"url": "https://www.mediapool.bg/chistka-po-voennite-varhove-na-severna-koreya-news279817.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТримата най-висши севернокорейски военни са били освободени от постовете си, заяви високопоставен представител на правителството на САЩ, цитиран от Ройтерс.\r\n\t\r\n\tАгенцията отбелязва, че това е станало в навечерието на планираната историческа среща между американския президент Доналд Тръмп и севернокорейския лидер Ким Чен-ун на 12 юни в Сингапур.\r\n\t\r\n\tЦитираният представител на правителството на САЩ, пожелал да остане анонимен, коментира съобщение на южнокорейската национална агенция Йонхап за предполагаемо освобождаване от постовете им на тримата най-високопоставени севернокорейски военни.\r\n\t\r\n\tСлужители на администрацията на Тръмп смятат, че са възникнали разногласия в севернокорейските въоръжени сили за подхода на Ким към Южна Корея и Съединените щати. Президентът на САЩ иска КНДР да закрие ядрената си военна програма в замяна на облекчаване на икономическите санкции, отбелязва Ройтерс.\r\n\t\r\n\tЙонхап съобщи, цитирайки неназован източник от южнокорейското разузнаване, че в Северна Корея са били освободени министърът на народните въоръжени сили ген. Пак Йон-сик и началникът на генералния щаб на Корейската народна армия (КНА) И Мьон-су.\n\n\r\n\t \r\n\tНа техни места са били назначени съответно заместниците им Но Гуан-чхол и И Йон-гил.\r\n\tДиректорът на Главното политическо бюро на КНА Ким Чен-гак е бил сменен с армейски генерал Ким Су-гил - нещо, което е било потвърдено от севернокорейска държавна медия още миналия месец.\r\n\t\r\n\tБелият дом, Държавният департамент, ЦРУ и службата на директора на националното разузнаване на САЩ за момента не са отговорили на запитванията за коментар по темата.\r\n\t\r\n\tРокадата в командването на севернокорейските въоръжени сили е била направена на фона на срещите миналата седмица на Тръмп и държавния секретар на САЩ Майк Помпейо с втория човек в режима в Пхенян, заместник-председателя на управляващата Корейска трудова партия Ким Йон-чхол, който посети Съединените щати в рамките на подготовката за историческата двустранна среща на върха.\r\n\t \r\n\tВ петък президентът на САЩ потвърди, че ще се срещне със севернокорейския лидер на 12 юни в Сингапур, но отбеляза, че на срещата едва ли ще бъдат подписани конкретни документи.", "date": "2018.06.04", "title": "Чистка по военните върхове на Северна Корея"}
{"url": "https://www.mediapool.bg/karakachanov-iska-vtardyavane-na-tona-kam-es-news279818.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът и военен министър обяви твърд евроскептичен курс, призовавайки България да втвърди тона към Европейския съюз, който по думите му не ни третирал равнопоставено. \r\n\t \r\n\tСпоред него България трябва ясно да постави интересите си пред по-големите страни членки, като ги предупреди, че може и да не подкрепи техни инициативи.\r\n\t \r\n\tКонкретната причини за избухването на Каракачанов са готвените европейски промени за превозвачите, но той се върна чак до затварянето на четирите блока на АЕЦ \"Козлодуй\" и провала на проекта \"Южен поток\".\n\n\r\n\t \r\n\tВ същото време Каракачанов коментира, че България има интерес да развива отношенията си с Русия и трябва да съживи отношенията си с нея в енергетиката и по конкретно по отношение на \"Белене\".\r\n\t \r\n\t, каза Каракачанов пред Нова телевизия. \r\n\t \r\n\tТой все пак отбеляза, че България не може да си позволи да втвърдява тона до степента, в която го направи Великобритания, провеждайки референдум за излизане от ЕС, но набеляза други лостове за действие. \r\n\t \r\n\tказа Каракачанов. \r\n\t \r\n\tВ този стил той допусна дори възможност страните, които не подкрепят българските искания за европейските изисквания за почивките и заплащането на шофьорите, да не получават достъп до предстоящите проекти за модернизация на армията. \r\n\t \r\n\t, добави Каракачанов. \r\n\t \r\n\tОт изявлението му не стана ясно до колко сериозно приема подобна идея, но със сигурност тя няма да остане незабелязана и, ако Каракачанов предприеме действия в тази посока, ще предизвика остра реакция от европейските ни партньори. \r\n\t \r\n\t допълни той. \r\n\t \r\n\t\r\n\t \r\n\tКаракачанов обясни, че с промените за превозвачите, България ще загуби както много средства, така и човешки капитал. \r\n\t \r\n\t каза Каракачанов. \r\n\t \r\n\tБългарските международни превозвачи се притесняват, че новите европейски изисквания https://www.mediapool.bg/natsionalen-tir-protest-provokira-redaktsiya-na-paketa-mobilnost-news279205.html за почивките и заплащането на шофьорите ще ги доведат до фалит. Правителството твърди, че се опитва да постигне промени в пакета \"Мобилност\" заедно с други страни от района, но не е ясно дали те в крайна сметка ще успеят до прокарат интересите в продължаващия дебат.\r\n\t \r\n\t\r\n\t \r\n\tБългария има интерес да развива отношенията си с Русия и трябва да съживим отношенията си в енергетиката и по конкретно по отношение на \"Белене\". \r\n\t \r\n\t каза Каракачанов.\r\n\t \r\n\tПо думите му голямата опасност за националната сигурност не е Русия, а ислямският радикализъм и тероризмъм, който продължаваме да подценяваме.\r\n\t \r\n\t\r\n\t \r\n\tВоенният министър за пореден път в последните седмици защити готвените три големи проекта в модернизацията на армията – за придобиване на нов тип изтребители, бронирани машини и два патрулни кораби. Те ще излязат общо над 4 млрд. лева. \r\n\t \r\n\tМодернизацията е част от управленската програма на правителството, каза Каракачанов.\r\n\t \r\n\tТой обаче бе остро критикуван от лидера на партия \"Воля\" Веселин Марешки, който поиска кабинетът да се откаже от сделките, а средствата да се пренасочат, например, за пенсии. \r\n\t \r\n\t коментира Каракачанов.\r\n\t \r\n\tМарешки темата за отбраната през последните седмици след сбирка на крайнодесни европейски партии в Ница и се обяви за провеждането на референдум за излизане на България от НАТО, а на 9 май чества деня на победата на Червения площад в Москва.\r\n\t \r\n\tОт \"Воля\" искат да се спрат проектите за купуване на нов тип изтребители и бронирани машини за общо 3.3 млрд. лева. Те вече минаха през Министерския съвет и предстои да влязат в парламента. Подготвя се и проектът за два нови патрулни кораби, чиято стойност може да достигне 1 млрд. лева.", "date": "2018.06.04", "title": "Каракачанов иска втърдяване на тона към ЕС"}
{"url": "https://www.mediapool.bg/politsiyata-evakuira-oshte-dva-migrantski-lagera-v-parizh-news279819.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренската полиция започна евакуацията на още два незаконни бежански лагера в Париж, след като миналата седмица вече евакуира един, съобщи Ройтерс.\r\n\tТова са последните два големи бежански лагера във френската столица. Хигиенните условия в тях са лоши.\r\n\tОперацията е част от най-новия опит на френското правителство да се справи с наплива на мигранти в страната през последните три години.\r\n\tТя започна в 6.30 ч. сутринта (7.30 ч. българско верме) в лагера при канала Сен Мартен в Северен Париж, където живеят 550 души.\r\n\tДругата евакуация бе проведена в близост до Порт дьо ла Шапел, също в северната част на френската столица, където се бяха настанили около 450 души.\n\n\r\n\tМиналата седмица властите евакуираха около 1000 души от по-голям лагер в Североизточен Париж. Тези мигранти впоследствие бяха отведени в различни центрове за настаняване в столицата.\r\n\tСитуацията в лагерите от няколко седмици създаваше притеснения във връзка със здравеопазването и социалното напрежение.\r\n\tПрез май мигрант се удави в лагера край канала Сен Мартен, а бежанец пострада тежко при сбиване в евакуирания миналата седмица лагер.\r\n\tЕвропа се изправи през 2015 г. пред мигрантска криза, последвала войните в Либия и Сирия. Повече от един милион души от Африка и Близкия Изток, а също така и от Афганистан, достигнаха континента през Турция или по море.", "date": "2018.06.04", "title": "Полицията евакуира още два мигрантски лагера  в Париж"}
{"url": "https://www.mediapool.bg/visoki-tseni-blokiraha-naemaneto-na-zhilishta-v-sofiya-news279838.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисоките наемни цени на жилищата в София блокираха пазара. Сключените сделки от началото на годината досега са почти двойно по-малко спрямо същия период на 2017, показват данните на \"Адрес\", обявени в понеделник.\r\n\tПричината за това е, че в някои квартали цените са поскъпнали с една пета спрямо миналата година, докато в същото време доходите на наемателите остават почти без промяна. Това ги мотивира да купят жилище вместо да останат под наем, тъй като вноската по ипотечния кредит е по-ниска от наемната цена, показва анализът на агенцията. \r\n\tПроучване на друга агенция за недвижими имоти – \"Антре\", сочи, че едва 20 на сто от наемателите се задържат повече от 2 години в един апартамент в столицата. В изследването са участвали над 150 анкетирани наемодатели, които споделят и основни причини за прекратяването на договорите с наематели.\r\n\tБлизо половината от наематели (49%) прекарват около 18 месеца в наетото от тях жилище, а най-честата причина да го напуснат е покупката на собствено. В основата на това решение стои комбинацията от увеличаването на работните заплати, намаляването нивата на безработица и ниските лихви по кредитите, които провокират все повече потребители да се замислят за собствено жилище, коментират от \"Антре\".\r\n\tНаемът на един тристаен апартамент може да е колкото неговата ипотека за период от 30 години. Това на практика е най-логичният аргумент за голямото търсене на жилище с цел покупка в столицата.\n\n\r\n\tВероятно заради постоянно намаляващият дял на квартирантите, все повече хазаи предпочитат краткосрочните наеми, където доходите могат да са с няколкостотин лева по-високи, посочват от \"Антре\".\r\n\tЗаради високите наеми все по-често се случва потребители да наемат дадено жилище за няколко месеца и да продължат да търсят по-рентабилни обяви. Факт е, че заради краткосрочните наеми и бързия поток на наемодатели ценовите нива на наемите нарастват значително през последните години, посочват от \"Антре\".\r\n\t\"Все по-забележимо е отварянето на ножицата между наемателите и наемодателите. Собствениците на имоти са повлияни от активния жилищен пазар и икономическия ръст в столицата, заради което част от имотите се предлагат на завишени цени\", коментира Йорданка Рангелова, мениджър кантора \"Наеми\" в \"Адрес\". Тя допълни, че поскъпването не е обосновано заради промяна в търсенето и по тази причина сме свидетели на негативното му отражение върху пазара на наеми – по-бавно реализиране на офертите и спад в броя на сключените сделки от началото на годината.\r\n\t\r\n\tГоляма разлика в офертните наемни цени спрямо миналата година е осезаема. Средните наемни цени за двустаен апартамент вече достигат 750-800 лева, при 600 лева през 2017. При жилищата с две спални има сходна промяна – от 800-900 лева през миналата година, наемите вече са около 1000-1100 лева. Най-сериозно покачване има в кв. \"Дружба\", южните и източните райони.\r\n\t\"Наемодателите в момента са силните на пазара и често пренебрегват мнението на консултантите относно реалното състояние на този сегмент. Дори имаме случай, при който часове след срещата с нас, клиентът сам решава да коригира офертната цена с по-висока\", дава пример Йорданка Рангелова.\r\n\t\r\n\tПоскъпването на наемите, заедно с ниските лихви по кредитите, отдръпват клиентите от този пазар и ги превръщат в бъдещи купувачи, посочват от \"Адрес\". При настоящите банкови условия, месечните наеми често надвишават вноските по кредитите, което предопределя избора. Това е и един от факторите за поддържането на висока активност на пазара за\r\n\tпокупко-продажби през летните месеци на 2018.\r\n\t\"Достъпността на жилищата под наем в София видимо се понижава. Месечният наем за двустаен апартамент вече почти надвишава 50% от средната работна заплата в столицата. Семейство с двама работещи може да си позволи подобен тип имот, отделяйки около 25% от месечните си доходи си за наем. При индивидуален наемател обаче тази опция е трудно постижима“, пояснява Георги Павлов, изпълнителен директор на \"Адрес\".\r\n\tХората, които имат спешна необходимост от жилище, често са принудени да наемат за кратко апартамент, който надвишава финансовите им възможности, докато открият по-изгодно решение. Обикновено това се случва в рамките на 3-4 месеца. С подобна краткосрочната заетост разходите по отдаването на апартамента растат, което може да доведе до допълнително покачване на офертната цена или оттеглянето му от пазара.\r\n\t\"Собствениците, които търсят по-висока доходност, се възползват от възможностите за краткосрочно отдаване чрез онлайн платформи, което носи своите последици за пазара. Част от апартаментите около Центъра и Централна гара се отдават основно за краткосрочно ползване, заради високия интерес към тези райони. По този начин количеството предлагани имоти за дългосрочен наем се ограничава\", изтъква Йорданка Рангелова.\r\n\tПо думите ѝ обаче не са единици случаите, в които наемодателите се отказват от използването на онлайн платформи и се преориентират към дългосрочното отдаване. Основни причини за това са бързата амортизация на имота, разходите по поддръжка и почистване, както и липсата на свободно време за организацията на процеса.\r\n\tОт компанията прогнозират, че ако поскъпването на наемните цени се задържи през следващите месеци, търсенето ще продължи да се понижава и наемодателите ще се сблъскат със сериозни затруднения при реализиране на имотите.\r\n\t\"Ако станем свидетели на повече оферти на пазарни цени, интересът на наемателите ще се възвърне и това ще доведе до поетапно балансиране\", казва Йорданка Рангелова. Тя съветва собствениците да се консултират със специалист и да съгласуват офертните цени с актуалното състояние на пазара.", "date": "2018.06.04", "title": "Високи цени блокираха наемането на жилища в София"}
{"url": "https://www.mediapool.bg/prez-polovin-chas-do-16-ch-shte-se-spira-iztsyalo-dvizhenieto-po-magistrala-lyulin-news279820.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез половин час до 16 ч. в понеделник, ще се спира изцяло движението по магистрала \"Люлин\" в участъка от пътен възел Даскалово до границата с област София, съобщиха от АПИ.\r\n\tПричината е обрушване на скатове при 9-ти км.\r\n\tДвижението ще бъде преустановявано на интервали от 30 минути до приключването на предвидените дейности по обрушването на скатовете.\r\n\tАлтернативният маршрут е по пътя през Владая за колите. Камионите над 12 тона изчакват на място.", "date": "2018.06.04", "title": "През половин час до 16 ч. ще се спира изцяло движението по магистрала \"Люлин\""}
{"url": "https://www.mediapool.bg/dvama-bratya-sa-se-udavili-v-moreto-na-plazha-v-pomorie-news279821.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама братя са се удавили в морето на плажа в Поморие. Инцидентът е станал в района на плажната ивица пред \"Гранд хотел Поморие\", съобщиха от Областната дирекция на МВР в Бургас.\r\n\t\r\n\tУстановена е самоличността на удавилите се - това са братята М.С. /32 г./ и Х.С. /29 г./, и двамата от Пловдив. Телата им са откарани в катедра \"Съдебна медицина\" при УМБАЛ - Бургас за аутопсия. По случая е образувано досъдебно производство.\r\n\t\r\n\tЗа още един инцидент в морето съобщиха от полицията. Вчера от морето в Лозенец е изваден трупа на 22-годишния Х.Г. от село Кокаляне. При извършения оглед видими следи от насилие не са установени.", "date": "2018.06.04", "title": "Двама братя са се удавили в морето на плажа в Поморие"}
{"url": "https://www.mediapool.bg/putin-mozhe-da-se-sreshtne-s-kim-chen-un-prez-septemvri-vav-vladivostok-news279822.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин може да се срещне със севернокорейския лидер Ким Чен-ун през септември във Владивосток, в руския Далечен изток. Това съобщи в понеделник агенция РИА Новости, цитирайки дипломатически източници.\r\n\t\r\n\tОбсъждат се и други дати и места.\r\n\t\r\n\tЗаместник-председателят на Държавната дума, долната камара на руския парламент, Иван Мелников каза на среща със севернокорейски депутати, че се очаква Ким Чен-ун да направи официално посещение в Русия през септември в рамките на Източния икономически форум.", "date": "2018.06.04", "title": "Путин може да се срещне с Ким Чен-ун през септември във Владивосток"}
{"url": "https://www.mediapool.bg/pone-8-zaginali-pri-samoubiystven-atentat-sreshtu-sabranie-na-duhovnitsi-v-afganistan-news279823.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтентатор самоубиец се взриви и уби най-малко осем души в афганистанската столица Кабул след сбирка на мюсюлмански духовници, събрали се да заклеймят тероризма и да призоват за мир, предаде Ройтерс, като се позова на силите за сигурност.\r\n\t\r\n\tЗасега никоя групировка не е поела отговорност за нападението.\r\n\t\r\n\tТо показва, че ситуацията в Афганистан в областта на сигурността се влошава преди предстоящите на 20 октомври избори за национален парламент и окръжни съвети, отбелязва Ройтерс.\r\n\t\r\n\tПрез последните месеци при поредица бомбени атентати в Кабул загинаха десетки хора, а няма признаци нападенията да намаляват по време на свещения за мюсюлманите месец Рамазан.\r\n\t\r\n\tРадикалната групировка \"Ислямска държава\" е пое отговорността за много от атентатите в афганистанската столица, но според силите за сигурност за няколко от тях е много по-вероятно да са дело на мрежата \"Хакани\" - групировка, свързана с талибаните.\n\n\r\n\t\r\n\tНачалникът на полицията в Пети район на Кабул заяви, че извършителят на днешната атака се е взривил близо до входа на шатра, в която заседавал религиозният орган, известен в Афганистан като Съвет на улемите, предаде Асошиейтед прес.\r\n\t\r\n\tСамата шатра е на друг традиционен за Афганистан орган Лоя джирга или Съвет на старейшините.\r\n\t\r\n\tСъветът на улемите, който включва мюсюлмански духовници, учени и мъже с авторитет в религиозните и правните среди от цял Афганистан, е издал фетва, с която обявява самоубийствените атентати за \"харам\", тоест забранени според ислямския закон. На днешното заседание на съвета са участвали около 2000 негови членове.\r\n\t\r\n\tСъветът призовал както афганистанските правителствени сили, така и талибаните и другите радикални групировки, да спрат да воюват помежду си и да се споразумеят за спиране на огъня и започване на мирни преговори.\r\n\t\r\n\tТой за пръв път е излязъл с подобен призив, отбелязва Асошиейтед прес.", "date": "2018.06.04", "title": "Поне 8 загинали при самоубийствен атентат срещу събрание на духовници в Афганистан"}
{"url": "https://www.mediapool.bg/prognoza-na-prezidentskite-izbori-v-turtsiya-shte-ima-balotazh-news279827.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНастоящият турски президент Реджеп Тайип Ердоган няма да успее да получи достатъчно гласове, за да спечели предстоящите президентски избори в Турция. Победителят ще бъде излъчен на балотаж.\r\n\t \r\n\tТова показват публикуваните и цитирани от БТА данни от проучване на социологическата агенция \"Консенсус\". Тя е известна с това, че бе прогнозирала с точност резултата на миналогодишниа референдум в Турция.\r\n\t \r\n\tНа 24 юни в страната предстоят избори за президент и за парламент. Анкетата на \"Консенсус\" е извършена в периода 1-28 май т.г. в 42 области на страната сред 2000 гласоподаватели.\n\n\r\n\t \r\n\tАгенцията прогнозира на първия тур на президентските избори 47,9 процента за Ердоган, 26,8 на сто за кандидата на основната опозиционна Народнорепубликанската партия (НРП) Мухаррем Индже, 14,8 на сто за Мерал Акшенер, 9,7 на сто за кандидата на кюрдите Селяхаттин Демирташ, 0,7 на сто за Темел Карамоллаоглу и 0,1 за Догу Перинчек.\r\n\t \r\n\tВъз основа на тези данни агенцията прогнозира, че изборът за президент ще се реши на балотаж, който се предвижда да бъде на 8 юли.\r\n\t\r\n\tСпоред проучването прокюрдската Демократическа партия на народите (ДПН) няма да успее да прескочи 10 процентовия праг за влизане в парламента.\r\n\t \r\n\tСпоред огласените данни на парламентарния вот Републиканската коалиция (управляващата Партия на справедливостта и развитието - ПСР и националистическата Партия на националистическото действие - ПНД) ще спечелят общо 50,4 на сто, от които 43,8 на сто за ПСР и 7,4 на сто за ПНД.\r\n\t \r\n\tНационалната коалиция би взела 39,7 процента от гласовете - 27,4 на сто за НРП и 11,2 на сто за Добра партия на Мерал Акшенер. Докато прокюрдската ДПН остава с 9,7 пункта, тоест под изборния праг от 10 на сто.", "date": "2018.06.04", "title": "Прогноза: На президентските избори в Турция ще има балотаж"}
{"url": "https://www.mediapool.bg/o-kolko-glupava-targovska-voina-news279824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИ така, търговската война започна. И колко глупава е тя.\r\n\tМоята редовна коментарна статия утре ще е за здравеопазването, но аз почувствах, че трябва да си кажа мнението за тази идиотщина, при това не само в Туитър.\r\n\t\r\n\tОфициалното - и правно - обяснение на митата върху стоманата и алуминия е националната сигурност. Това е очевидно измамна обосновка поради факта, че основните преки жертви са демократични съюзници. Тръмп и компания, както може да се предположи, обаче най-спокойно ни казват лъжи за икономическата политика, тъй като правят това за всичко. Те ще възприемат митата като съвсем честна игра, ако тази политика осигури работни места, с които Тръмп ще може да се похвали. Ще стане ли това?\r\n\t\r\n\tТочно тук обстоятелството, че съм професионален икономист, ми причинява малко затруднения. Верният отговор за влиянието на търговската политика за създаването и закриването на работни места, без значение за колко добра или лоша е смятана тя, всъщност е нула.\r\n\t\r\n\tЗащо? Управлението за федерален резерв (УФР) на САЩ сега повишава постепенно лихвените проценти, защото приема, че в страната повече или по-малко има пълна заетост. Дори митата да водеха до икономически растеж, тогава УФР просто щеше да увеличава лихвите по-бързо, което на свой ред би изтласквало работни места в други сектори: строителството би пострадало от покачващите се лихвени проценти, доларът би поскъпнал, правейки американската промишленост по-малко конкурентоспособна, и т. н. Така че цялата ми професионална подготовка ме кара да отхвърлям въпроса за работните места като неоснователен.\n\n\r\n\t\r\n\tМисля обаче, че това е случай, при който макроикономиката, макар да мисля, че е права, възпрепятства полезните дебати. Искаме да знаем дали търговската война на Тръмп ще създаде или закрие работни места при константна парична политика, при все че знаем, че тя няма да е постоянна величина.\r\n\t\r\n\tИ отговорът, почти със сигурност, е, че търговската война всъщност ще бъде убиец, а не създател, на работни места, по две причини.\r\n\t\r\n\tПърво, Тръмп налага мита на междинни стоки - такива, които се използват за производството на други продукти, някои от които трябва да се конкурират на световните пазари. Най-явно, разходите по производството на автомобилите и други трайни промишлени изделия ще се увеличат, което ще намали техните продажби; и каквото и да бъде повишението на заетостта в производството на метали, то ще бъде неутрализирано от загубите на работни места в секторите надолу по веригата.\r\n\t\r\n\tПростата сметка показва, че е крайно вероятно дори този пряк ефект да се отрази отрицателно на заетостта.\r\n\t\r\n\tВторо, други страни ще предприемат ответни мерки срещу американския износ, което ще струва работни места във всички сектори - от мотоциклетите до надениците.\r\n\t\r\n\tВ някои отношения тази ситуация ми напомня за митата върху стоманата, наложени от президента Джордж Буш-младши. Те се дължаха отчасти на арогантност: администрацията на Буш възприемаше Америка като неоспоримата суперсила в света, каквито и бяхме във военен план; тя обаче не разбра, че ние съвсем не бяхме също толкова доминиращи в икономиката и търговията, и имахме много за губене от един търговски конфликт. Администрацията на Буш набързо получи урок от гневния Европейския съюз и отстъпи.\r\n\t\r\n\tВ случая с Тръмп мисля, че е налице различен вид илюзия: той си въобразява, че тъй като ние имаме търговски дефицит с редица страни, нямаме кой знае какво да губим, и останалата част от света ще се подчини скоро на волята му. Той обаче греши, поне по четири причини.\r\n\t\r\n\tПърво, въпреки че изнасяме по-малко, отколкото внасяме, ние все пак имаме голям износ; едни ответни търговски мерки ще навредят на много американски работници (и особено на фермерите), доста от които гласуваха за Тръмп и сега ще се почувстват предадени.\r\n\t\r\n\tВторо, съвременната търговия е сложна - страните не просто продават крайни продукти една на друга, а става въпрос за комплексни вериги на стойност, които търговската война на Тръмп ще наруши. Много американци ще се окажат губещи, дори да не са пряко заети в производството на износни стоки.\r\n\t\r\n\tТрето, ако ескалира по-нататък, търговската война ще повиши потребителските цени. В момент, когато Тръмп отчаяно се опитва да убеди обикновените семейства, че са спечелили нещо от неговите данъчни намаления, няма да е необходимо кой знае какво, за да бъдат заличени тези, колкото и малки да са, печалби.\r\n\t\r\n\tНай-накрая - и мисля, че е наистина важно - ние си имаме работа с реални страни, предимно демокрации. Реалните страни имат реална политика; те имат гордост; и избирателите в тях наистина не харесват Тръмп. Това означава, че дори техните лидери да искат да направят отстъпки, избирателите вероятно няма да го позволят.\r\n\t\r\n\tНека разгледаме случая с Канада - малка, кротка страна, която може да пострада тежко от една търговска война с гигантския си съсед. Възможно е да си помислите, че това ще направи канадците много по-податливи на сплашване от Европейския съюз, който е също толкова икономическа суперсила, колкото и ние. Само че дори правителството на канадския премиер Джъстин Трюдо да бе склонно да отстъпи (досега канадските лидери като министъра на външните работи Кристия Фрийланд звучат по-гневно от когато и да било), те ще се изправят пред мощна ответна реакция на канадските гласоподаватели на всичко, което би изглеждало като капитулация пред подлия кавгаджия отсреща.\r\n\t\r\n\tТака че това е изпадане в един изключително глупав икономически конфликт. При това ситуацията в тази търговска война по всяка вероятност няма да се развие непременно в полза на Тръмп.", "date": "2018.06.04", "title": "О, колко глупава търговска война"}
{"url": "https://www.mediapool.bg/dps-sofiya-tihomalkom-prie-vladimir-kuzov-za-partien-chlen-news279826.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият депутат от ″Атака″ Владимир Кузов, който бе осъден условно за склоняване на непълнолетен към блудство, е член на софийската организация на ДПС.\r\n\tПо неофициална информация от движението, то се е сдобило със своя нов партиец в края на февруари или началото на март тази година, но пък ″Кузов отдавна проявявал интерес″.\r\n\tБившият националист с присъда членувал в район ″Оборище″.\r\n\tИнформацията първоначално се появи в неделя вечер в сайта на ″24 часа″, като там тя е официално потвърдена от шефа на столичната организация на партията Нихат Кабил.\r\n\t\"Колегите от района така са преценили и щом уставът е спазен, няма пречка″, заявява бившият земеделски министър в тройната коалиция пред изданието.\n\n\r\n\tСъщо пред него шефът на ДПС в \"Оборище\" Антон Тепавичаров дори уточнява, че \"Кузов идва в организацията от около 2 месеца, има интересни идеи за развитието ѝ, ще бъде полезен за партията, а личният живот си е личен\". И обяснява, че Кузов е реабилитиран, а и за членство в партията не се искало свидетелство за съдимост.\r\n\tНе така обаче смятат по-голямата част от представителите на ДПС. Част от тях обясниха пред Mediapool, че са разбрали за случая от медиите.\r\n\t″Това е скандално. А върху партията ще бъде лепнато петното на срама. Да, не се иска свидетелство за съдимост за партийно членство и личният живот си е личен, но тук става въпрос за блудство едва ли не с дете″, коментираха народни представители.\r\n\tТе са твърдо решени въпросът да бъде поставен на заседанието на Централното оперативно бюро на ДПС във вторник.\r\n\t″Напълно непонятно е подобна стъпка. И да – местните организации имат самостоятелност, но не бива да се изключва вариантът някой отвътре да се опитва да направи комплот и да ни пържи″, коментираха още от движението.\r\n\tMediapool опита да се свърже с Нихат Кабил, но той не отговаряше на мобилния си телефон. Пред ″Дневник″ обаче Кабил е заявил, че по случая ″тече проверка″. От думите му не става ясно какво точно се проверява. \r\n\tКузов беше депутат от \"Атака\" до 2006 г., когато беше изключен от партията, но остана независим народен представител. Малко по-рано стана ясно, че срещу него има разследване за склоняване на напълнолетен към блудствени действия, а по-късно бе осъден условно. Присъдата му вече е изтекла.\r\n\tКузов не е първият националист, който се преориентира към ДПС. На предсрочните избори през миналата година бившият депутат от Патриотичния фронт и архонт Слави Бинев оглави листа на ДПС в София.", "date": "2018.06.04", "title": "ДПС-София тихомълком прие Владимир Кузов за партиен член"}
{"url": "https://www.mediapool.bg/velikobritaniya-prerazglezhda-antiteroristichnata-si-strategiya-news279825.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство ще представи днес новата си стратегия за борба срещу тероризма, приета след атентатите миналата година, съобщи Франс прес.\r\n\t \r\n\tТя включва по-бързо споделяне на информация между МИ-5, полицията и местните власти, а също така и частния сектор. \r\n\t \r\n\tВчера британското министерство на вътрешните работи предупреди, че заплахата от ислямски екстремисти в страната се очаква да остане висока през следващите две години и може дори да нарасне.\n\n\r\n\t \r\n\tНазначеният наскоро вътрешен министър Саджид Джавид заяви, че новата стратегия отчита поуките от атаките в Лондон и Манчестър миналата годината, при които загинаха 36 души, и ще помогне на Великобритания да се справи с еволюиращата заплаха.\r\n\t \r\n\tПрилагането на стратегията ще даде възможност на Джавид, който беше назначен през април след оставката на съюзничката на премиера Тереза Мей Амбър Ръд, да остави своя отпечатък върху силно политизирания британски дневен ред в областта на сигурността. Някои разглеждат Джавид като потенциален съперник на Мей, отбелязва Франс прес, цитирана от БТА.\r\n\t \r\n\tНастоящото равнище на заплахата във Великобритания се оценява като сериозно. Това означава, че е доста вероятно да бъдат извършени нападения. \r\n\t \r\n\tПравителството съобщи, че е осуетило 25 заговори на ислямски екстремисти от юни 2013 г., 12 от тях след март 2017 г., и че в момента провежда над 500 операции.", "date": "2018.06.04", "title": "Великобритания преразглежда антитерористичната си стратегия"}
{"url": "https://www.mediapool.bg/sadebnata-vlast-nezakonno-izpolzva-gdpr-za-tsenzura-a-biznesat-e-podveden-ot-konsultanti-news279828.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗасекретяването на информацията за осъдените и обвиняемите в съдебната власт е чиста проба цензура, защото европейският регламент за защита на личните данни (GDPR) не засяга съдебния процес. Това става ясно от изказването на председателя на Комисията за защита на личните данни Венцислав Караджов в понеделник.\r\n\t \r\n\tСлед влизането в сила на GDPR (25 май) редица ключови институции в съдебната власт започнаха да изпращат абсурдни съобщения до медиите. Прокуратурата спря да съобщава кой точно е обвинен или арестуван. Софийският градски съд затвори базата си данни за търсене по имена, а Върховният касационен съд започна да съобщава за окончателно осъдените само с инициали.\r\n\t \r\n\tКомисията \"Антикорупция\" скри напълно името и поста на земеделския министър Румен Порожанов, който е бил проверяван за конфликт на интереси. Това се случи, въпреки че Порожанов е публична личност и по закон не се ползва със защита.\n\n\r\n\t \r\n\tШефът на Комисията защита на личните данни не намира основания за подобно прилагане на регламента.\r\n\t \r\n\t\"Не мисля, че в момента тези действия на прокуратурата и на съда попадат в обхвата на Закона за защита на личните данни. Ясно казваме в регламента, че съдебните производства не подлежат на контрол от надзорния орган и не се прилагат законът и регламентът\", каза още Караджов пред БНР. Той обясни, съдебният процес е публичен и цялата процедура до обявяването на краен съдебен акт не е обвързана със Закона за защита на личните данни.\r\n\t \r\n\tВенцислав Караджов обеща редакции на остро критикувания проект за промени в българския проектозакон, свързан с GDPR. Той каза, че ще отпаднат минималните прагове за глобите, които притесниха бизнеса и медиите. Проектът въвежда минимални глоби от 10 000 лева при нарушения на режима за защита на личните данни. Това би имало тежък ефект върху малкия и среден бизнес, но буквално би парализирало по-малките медии, които ще бъдат държани под постоянен страх от непосилни санкции.\r\n\t \r\n\t\"В окончателните предложения, които ще изпратим на МВР, ще премахнем минималните санкции. Предложенията ще бъдат готови до 7 юни. Би било добре парламентът да разгледа и да се произнесе по промените в закона до края на юли\", каза Караджов. Той призова гражданите и фирмите да се успокоят, защото, по думите му, новият регламент, освен че предвижда завишени санкции, няма да видоизмени начина, по който се обработват лични данни в България.\r\n\t \r\n\tТой обеща да бъдат внесени и уточнения в проекта, свързани с работата на медиите, с които да им се даде възможност да обработват лични данни за целите на обществения интерес.\r\n\t \r\n\t\"Ще се опитаме максимално да дадем възможност на журналистите да обработват лични данни с цел именно постигане на обществения интерес за информираност. Така че да не изпадаме в ситуации, в които физически лица, които не желаят да бъдат обект на журналистически разследвания, да подават сигнали в комисията, тъй като общественият интерес за информираност надделява над индивидуалния интерес на личността\", каза Караджов.\r\n\t \r\n\tЕвропейският регламент GDPR прави изрично уговорка, че медиите не подлежат на огромна част от регулациите по закона. Сегашният български проект не прави подобно уточнение. Вместо това въвежда тежка процедура по преценка на всяка журналистическа публикация въз основа на 10 критерия дали не се нарушава регламентът за защита на личните данни. Освен това, българският законопроект създава риск от затварянето на публичните регистри, организирани да работят по единен граждански номер – Търговски регистър, Имотен регистър, базите данни на някои съдилища.\r\n\t \r\n\tСпоред Венцислав Караджов българският бизнес се е паникьосал излишно от влизането в сила на GDPR: \"Паниката, която се налага от консултантските структури и фирми, е изключително неприятна, защото бизнесът, който се оказа, че не чете разписаните норми и не го е правил в последните 15 години, очевидно се поддава на тази паника\".", "date": "2018.06.04", "title": "Съдебната власт незаконно използва GDPR за цензура, а бизнесът е подведен от консултанти"}
{"url": "https://www.mediapool.bg/unikredit-i-sosiete-zheneral-obmislyat-slivane-news279829.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве от най-големите финансови институции на европейския пазар обмислят сливане. Става дума за италианската банка УниКредит (UniCredit) и френската Сосиете женерал (Societe Generalе), съобщи Файненшъл таймс. И двете имат дъщерни банки у нас.\r\n\tИзданието твърди, че идеята се обмисля от няколко месеца от главния изпълнителен директор на UniCredit - французинът Жан Пиер Мустие, който е работил и в Societe Generalе. Ръководството на френския трезор също проучвало възможностите за подобна сделка.\r\n\tФайненшъл таймс посочва, че дори и да се преговаря сливане, разговорите са на много ранен етап. Изданието отчита и политическата ситуация в Италия, която се явява сериозна пречка пред сделката. Първоначалната идея е била обединението да бъде приключено в рамките на 18 месеца, но впоследствие този срок е бил отхвърлен.\r\n\tВтората най-голяма банка във Франция от доста време търси възможности за обединение с друга финансова институция, но евентуална сделка с УниКредит няма да бъде постигната поне в следващата една година, твърдят запознати.\r\n\tПрез миналата година позиционираната в Милано банка, която е най-голямата в Италия по активи, обмисляше алтернативата за потенциално сливане с германската Commerzbank, която си търсеше нов купувач.\n\n\r\n\tЗа възможното обединение между УниКредит и Сосиете женерал се заговори още през 2016 г., припомня в. Банкер. Тогава медии в Италия съобщиха, че във финансовите кръгове активно се обсъжда възможно сливане между двете банки.\r\n\tПрез септември главният изпълнителен директор на УниКредит заяви в интервю пред Блумбърг, че не се обмислят големи продажби или придобивания през 2019 година.\r\n\tОт френската банка обаче отхвърлят твърденията за \"каквито и да било обсъждания за потенциално обединение с УниКредит\" в имейл до Блумбърг.", "date": "2018.06.04", "title": "УниКредит и Сосиете женерал обмислят сливане"}
{"url": "https://www.mediapool.bg/simeonov-pak-iska-sabaryane-na-nezakonni-obekti-na-slanchev-bryag-news279851.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа поредно лято вицепремиерът Валери Симеонов и министърът на туризма Николина Ангелкова се разминаха за състоянието на плажа на Слънчев бряг. Той откри нарушения – шум над нормите и незаконни заведения на плажа. За нея всичко е спазено и няма нарушения.\r\n\tДвамата бяха почти по едно и също време на проверки в курорта. Симеонов дни преди убийството на бизнесмена Коста Николов, а Ангелкова – дни след инцидента. \r\n\tУбийството няма да сложи негативен отпечатък върху впечатленията на туристите, защото става въпрос за битова драма, а такива убийства се случват навсякъде, каза Симеонов на пресконференция в Бургас, след като набелязаха с областното ръководство мерките за летния сезон.\r\n\t\r\n\tВицепремиерът обяви около десетина обекта в южната част на плажа в Слънчев бряг за незаконни. Обеща, че ще бъдат премахнати. Поименно посочи заведенията \"Кубанита, Какао бийч, Бедрум, Талант\". Нарече ги молове, защото били огромни. Обяви, че са сторени без никакви строителни книжа, по решение на Манджо, Брендо и т.н. Общо 11 – 12 обекта, каза Симеонов.\n\n\r\n\t\"Само в една от тези дискотеки влизат 4000 души. Никой не им е правил проверка, за да провери самата конструкция. За да бъдат издигнати тези заведения, са нарушени куп закони. Знаете ли какво става, ако някоя греда се срути? Ето затова съм се фиксирал върху тях\", каза още вицепремиерът.  Той посочи, че се стигнало дотам да бъде преграден общински път, където се събирали такси за паркинг.\r\n\tВицепремиерът съобщи още, че е подал сигнал за незаконните обекти на плажа до ресорния министър на регионалното развитие Николай Нанков преди десетина дни. \"Ако видите министър Нанков, питайте го кога ще бъдат съборени\", посъветва Симеонов журналистите. Той заяви, че очаква ресорното министерство да приложи закона.  Към момента няма официален коментар от регионалното министерство.\r\n\tВицепремиерът отказа да коментира дали \"незаконните\" по думите му заведения попадат в одобрената от Министерството на туризма схема на преместваемите обекти.\r\n\tЗа разлика от него ресорният министър на туризма Николина Ангелкова не видя проблеми при проверката на централния плаж на Слънчев бряг. Тя похвали концесионера, че всичко е спазено и дори е осигурил достъп до плажа на хората с увреждания. Концесионер на плажа е фирма, свързана с братята Маргини, по думите на Валери Симеонов.\r\n\t\r\n\tЗа поредно лято шумът е над нормите, установи среднощната проверка на Валери Симеонов. По този повод ресорният министър Ангелкова каза, че няма как след 23 часа да се налага вечерен час, а коалиционният му партньор и вицепремиер Красимир Каракачанов обяви, че няма как да се въведе комендантски час. \r\n\t\"Не ме карайте да коментирам изказвания на неподготвени хора! Или на такива, които са разбирачи по всичко\", каза Симеонов.\r\n\t\"Няма как след 23 часа да се налага вечерен час. Това време отдавна е минало. Трябва да се съобразим с вида на курортите и техните туристи, които са се насочили към конкретното място именно, избирайки го, според своите предпочитания. Не можем да превърнем цялото Черноморие в санаториум\", каза Ангелкова.\r\n\t \r\n\t\"Какво означава рестрикции в Слънчев бряг? Да въведем комендантски час?! Това няма как да стане. В края на краищата, това е курорт. В казармата, елате, ще видите, че има ред, дисциплина, вечерен час и така нататък. Но това не е казарма\", каза пък Каракачанов.\r\n\t\r\n\tВалери Симеонов отбеляза, че за поредна година България остава остров на стабилността, спокойствието и безопасността и предлага безопасен туризъм.\r\n\t\"Липсата на риск от терористични атаки в България пренасочва много сериозен туристически поток в страната. Знаете, че положението е по-различно в Северна Африка, Турция и по тази причина там са спрени круизните кораби\", каза Симеонов.\r\n\tТой отбеляза, че е важно да се повишава качеството на туристическия продукт. \"Туристите не трябва да си тръгват недоволни от качеството на храната, на морската вода и т.н. Има няколко законопроекта, които ще позволят на институциите да си вършат работата по-лесно. Това са закона за шума, за апартхотелите, за преместваемите обекти\", добави вицепремиерът.", "date": "2018.06.04", "title": "Симеонов пак иска събаряне на незаконни обекти на Слънчев бряг"}
{"url": "https://www.mediapool.bg/merkel-poseti-germanskiya-natsionalen-futbolen-otbor-news279833.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел сподели познанията си за Русия с германския национален отбор, преди футболистите да заминат за Световното първенство, започващо на 14 юни, предаде ДПА.\r\n\t\r\n\tСлед вечерята в хотела в италианската провинция Южен Тирол, където е настанен отборът, Меркел, която говори свободно руски, разказа на футболистите за \"страната и хората\", каза мениджърът Оливер Бирхоф. За отбора е важно да бъде информиран за събитията в страната домакин на Световното първенство, добави той.\r\n\t\r\n\tПрезидентът на Германския футболен съюз Райнхард Гринсдел каза, че тричасовото посещение на Меркел е било \"много открито и полезно\".\r\n\t\r\n\t\"Тя ни пожела много късмет\", каза заместник-капитанът Сами Кедира. Канцлерката, която освен това поздрави фенове на отбора, събрали се до хотела, беше \"много непосредствена, много честна и прояви силен интерес\", добави той.", "date": "2018.06.04", "title": "Меркел посети германския национален футболен отбор"}
{"url": "https://www.mediapool.bg/ami-ako-i-dumata-balgari-ima-chuzhd-koren-news279830.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tРешението на Старозагорския общински съвет да се променят турско-арабските имена на стотици местности в града е поредният безсмислен скандал, който цели да отклонява вниманието от сериозните събития. Но хайде, ще се хвана на въдицата и ще поразсъждавам върху темата.\r\n\tПолитическият прочит е елементарен и еднозначен - акцията бе инициирана от крайно десните, които очевидно започват да се чувстват обезличени от участието си във властта. И затова сякаш си търсят повод да мобилизират расисткия си електорат, да дадат знак, че борбата продължава. Целта беше постигната на мига: турската общност се почувства обидена, възникна напрежение. Именно това беше смисълът на упражнението. Защото какво ще правят националистите без разделени, взаимно мразещи се граждани?\r\n\t\r\n\tЗа да не остане някой, който се съмнява, че тук се прави поредна стъпка към реабилитирането на мрачния \"Възродителен процес\" от Живково време, дейците взеха да се позовават на някакъв  комунистически закон от 1970-те, според който имената в България трябва да са \"български\" и \"разбираеми\". На което Фейсбук отговори с дружното искане Джамбазки, Каракачанов и Сидеров незабавно да бъдат преименувани с разбираеми имена (първият може би с английско, за да го разбират в Европарламента).\n\n\r\n\tНо зад политико-фенските страсти в стил \"да натрием носа на другия отбор\" има нещо по-дълбоко. Защитниците на старозагорското \"геройство\" привеждат исторически примери, че и други са правили така. Такива примери мога да дам и аз - французите в Елзас, селджукските турци в Анадола, монголите в Китай, та чак до сапиенсите, които най-вероятно са преименували пещерите на неандерталците.\r\n\tЗавоеванията в миналото често вървят така: изгаряш, пленяваш, заличаваш спомена. Но нали си мислехме, че от Втората световна война насам сме заживели в друга епоха? Че физическият и символичен геноцид са останали завинаги в миналото, че не само държавните граници, но и езиците, културите, имената няма да бъдат променяни по политическа прищявка? Невинното наглед решение на Стара Загора подсказва за едно опасно ремилитаризиране на съзнанието: днес преименуваме баирите и бунарите, утре забраняваме да се служи на арабски в джамиите, вдругиден връщаме в гражданското списъка с позволените имена. Прилича на възраждане на атавистичната идея, че едната група има право да властва над другата. (Само да припомня, че ние, българите, нямаме особен интерес светът да върви в тази посока, защото сме малко на брой и лесно асимилируеми от по-мощните племена).\r\n\tКомунистическото преименуване радикализира тази войнствена тенденция - смяната на името има за цел да заличи миналото, та да може да се построи начисто прекрасната утопия, в която вярваха милиони. Можем да го опишем и в по-грозни краски: в културата навлизат нови диваци, плячкосват, поругават, преименуват, издигат тотемите си върху руините. Тук България е верен ученик на Съветския съюз: Варна става Сталин, Перник - Димитрово, Шумен - Коларовград, Добрич - Толбухин.\r\n\tНо процесът не се ограничава единствено до комунистическата идеология. Със символичното ликвидиране на чуждата идентичност новите варвари просто радикализират една тенденция, започнала още във времето на националното строителство. През 1934 година големият духовен център Станимака става Асеновград - за да се обезсили гръцкото влияние там. През 1951 година османският областен център Неврокоп е символично унищожен и превърнат в никому неизвестния Гоце Делчев. Да припомня и куриозните случаи, от които, слава Богу, се отказахме - Левскиград (\"Левски, роден в Левскиград\"), Вазовград (\"Вазов, роден във Вазовград\"). Ами неблагозвучни, неразбираеми са тия Карлово и Сопот, нали така?\r\n\t\r\n\tПроменяйки името, ние пречупваме историята на мястото - и то вече не е същото. Търновград и Преслав вече не са онези славни столици, които знаем от историята; това са нови градове без минало: Велико Търново - 1963 година, Велики Преслав - 1993 година (последната дата сочи, че преходът с нищо не е променил нагласите). Дали такова неуважение към реалността на миналото има и другаде? Не съм чувал за Великий Лондон, за Великая Атина... Съвсем друго е да изградиш някакъв нов обект и да го именуваш както намериш за добре - така твориш история. Преименуването обаче е агресивен акт, при който властта се поставя над историята.\r\n\tНе знам какво си мисли бюрократът-патриотар, като го прави. Най-вероятно нищо не мисли, а просто се бори за кариерен растеж. Но ликвидирането на имената ни прави по-бедни, лишава ни от минало. Личното име се различава от нарицателното именно по това, че не е \"разбираемо\": то обраства със смисли, превръща се в топос на езика ни, тъй както прави мястото във физическото пространство.\r\n\tС какво например ни е обогатила подмяната на турското \"Балкан\" със \"Стара планина\" (допускам, че е официализирано след Освобождението). Балканът е глобално понятие - от него идват Балкански полуостров, Балкани, балканци. Вземете само литературната символика, с която е обвеяно това наше, турско име. Появява се сега някой националист и започва да редактира: \"Жив е той, жив е, там на Стара планина...\".\r\n\tАми защо тогава не изхвърлим и думата \"хайдути\", заменяйки я с българската \"крадци\" (чакай, вече не съм сигурен коя дума е наша, коя - чужда...). Да преименуваме още гръцката София и турския Бургас. А може би самата Стара Загора идва от руското \"за горе\", което означава \"зад планината\". Или пък от турското Ески Загра. А какво ли ще стане в тази пуристка еуфория, ако някой стигне до извода, че самото име \"българи\" има някакъв чужд, недай Боже тюркски корен? Неврозата рискува да прерасне в психоза.", "date": "2018.06.04", "title": "Ами ако и думата \"българи\" има чужд корен?"}
{"url": "https://www.mediapool.bg/hilyadi-otidoha-na-30-ata-vecherya-v-byalo-na-ploshtad-invalidite-v-parizh-news279834.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди хора, облечени в бяло, изпълниха снощи площада на \"Инвалидите\" в Париж, за да участват в 30-ата \"Вечеря в бяло\" - огромен шикозен пикник \"под знака на изкуството да се живее\", предаде Франс прес.\r\n\t\r\n\tНа юбилейната \"Вечеря в бяло\" се събраха 17 000 души - два пъти повече от обикновено, от тях 6000 чужденци, дошли специално за случая в Париж, казаха организаторите, чиято цел е била да се постигне нов рекорд тази година. За няколко минути \"вечерящите в бяло\" се настаниха върху 33-те хиляди квадратни метра на площада, дълъг 500 метра, пред внушителната сграда със златен купол, където са погребани Наполеон Бонапарт и мнозина бележити французи.\r\n\t\r\n\tПредишният рекорд бе през 2014 г., когато на вечерята в бяло отидоха 12 000 души и разстлаха покривките си на няколко парижки моста.\r\n\t\r\n\t\"Вечерящите в бяло\" спазват стриктен протокол и имат задължението да не оставят никакви боклуци след угощението под открито небе, продължаващо до около полунощ. Строго забранени са твърдият алкохол и бирата. Участниците узнават в последния момент къде да се съберат. Те пристигат с бели кошници, бели сгъваеми столове и масички, бели чинии и покривки, бяло вино, вода и шампанско, и понякога дори със сребърни свещници, за да спазят френския стил на сервиране, посочва АФП.", "date": "2018.06.04", "title": "Хиляди отидоха на 30-ата \"Вечеря в бяло\" на площад \"Инвалидите\" в Париж"}
{"url": "https://www.mediapool.bg/izkazvane-na-edin-ot-liderite-y-razdeli-alternativa-za-germaniya-news279837.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупа умерени представители на германската националистическа партия \"Алтернатива за Германия\" (АзГ) призова единия от лидерите на АзГ, Александър Гауланд, да се извини за свое изказване, че времето на нацизма е \"само курешка\" в германската история, предаде Асошиейтед прес.\r\n\t\r\n\tИзявлението бе заклеймено от целия традиционен политически спектър.\r\n\t\r\n\tВ позиция от снощи на фракцията в АзГ \"Алтернативен център\" се посочва, че изказването на Гауланд в най-добрия случай звучи неясно и че \"това не бива да се случва на политик, който има поне минимално чувство за отговорност пред германската история\".\r\n\t\r\n\tВ събота Гауланд заяви, че германците трябва да поемат отговорност за 12-те години на управлението на нацистите, но добави, че \"Хитлер и нацистите са само курешка в над хилядагодишната успешна германска история\".\r\n\t\r\n\tДруги представители на партия АзГ, чиято парламентарна група е третата по големина в германския парламент, защитиха изказването на лидера.", "date": "2018.06.04", "title": "Изказване на един от лидерите й раздели \"Алтернатива за Германия\""}
{"url": "https://www.mediapool.bg/london-nyama-da-ima-armagedon-pri-brekzit-bez-sdelka-news279836.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство е убедено, че няма да има Армагедон, след като Великобритания напусне ЕС, каза говорител на британския премиер Тереза Мей, цитиран от Ройтерс. \r\n\t \r\n\tИзявлението бе по повод вчерашна публикация във в. \"Сънди таймс\", че според официален доклад се очаква дефицит на горива, храни и лекарства при Брекзит без споразумение. \r\n\t \r\n\tНа въпрос дали има истина в твърдението, че провалът на преговорите за Брекзита ще доведе до Армагедон във Великобритания, цитираният говорител каза:\n\n\r\n\t \r\n\t\"Извършена е работа в значителен обем и са взети решения за плановете ни \"без сделка\", особено що се отнася до пристанищата. И ние знаем, че нищо такова няма да се случи\". \r\n\t \r\n\tГоворителят на Мей повтори, че правителството е убедено, че ще издейства добро споразумение за Брекзита.", "date": "2018.06.04", "title": "Лондон: Няма да има Армагедон при Брекзит без сделка"}
{"url": "https://www.mediapool.bg/soros-es-tryabva-da-pomogne-na-italiya-a-ne-da-ya-pouchava-news279831.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз трябва да помогне на Италия, а не да я поучава, защото това може да доведе в бъдеще до още по-голяма победа на популистите в тази страна, заяви американският милиардер Джордж Сорос, цитиран от Франс прес.\r\n\t\r\n\tПриемайки за даденост, че съставящите новото италианско правителство крайнодясна партия \"Лига\" и антисистемното Движение \"5 звезди\" имат различни цели по отношение на електорат и бюджетни приоритети, Сорос смята, че кабинетът на Джузепе Конте \"може да падне и да се произведат избори в края на тази или началото на следващата година\". Той пише това в писмо, публикувано от в. \"Кориере дела Сера\".\r\n\t\r\n\t\"Резултатът от следващите избори много ще зависи от това как ЕС ще реагира на нестабилността в Италия. В Европа има склонност да се използва всяка възможност да се правят наставления на Италия\", пише той.\r\n\t\r\n\t\"Ако ЕС възприеме този подход, той копае собствения си гроб, защото ще предизвика отрицателна реакция сред италианските избиратели, които ще дадат още по-голямо мнозинство\" на популистите, смята Сорос.\r\n\t\r\n\t\"ЕС е изправен пред множество проблеми, но Италия се превърна в най-належащия, защото са застрашени основните ценности на ЕС\", предупреди роденият в Унгария 87-годишен американски милиардер.\n\n\r\n\t\r\n\tЕдна от главните причини за победата на антисистемните партии в Италия е проблемът с мигрантите, които масово пристигат и са принудени да останат там заради европейските правила, съгласно които първата приемна страна носи отговорност за тях, отбелязва Сорос и предлага \"Европа да изплаща на Италия финансова компенсация за пристигащите в тази страна мигранти\".", "date": "2018.06.04", "title": "Сорос: ЕС трябва да помогне на Италия, а не да я поучава"}
{"url": "https://www.mediapool.bg/proevropeiski-politik-bez-izbran-za-kmet-na-moldovskata-stolitsa-news279835.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроевропейски кандидат, противник на олигарсите и проруската политика, бе избран за кмет на молдовската столица Кишинев, предаде Асошиейтед прес.\r\n\t \r\n\tИзборните власти съобщиха, че Андрей Нъстасе от движението \"Достойнство и истина\" е спечелил 52,57 процента от гласовете на произведените вчера избори и е победил кандидата на социалистите Йон Чебан, който призоваваше за близки отношения с Русия.\r\n\t\r\n\tНъстасе, на 42 години, е бил прокурор и организатор на масовите антикорупционни протести през 2015 г. след изчезването на 1 милиард долара от молдовската банкова система.\r\n\t\r\n\tИзборите бяха насрочени след като Дорин Киртоака, кмет на Кишинев през последните 10 години, се оттегли от поста заради разследване за търговия с влияние.\n\n\r\n\t\r\n\tПрез ноември в Молдова ще бъдат произведени парламентарни избори.", "date": "2018.06.04", "title": "Проевропейски политик без избран за кмет на молдовската столица"}
{"url": "https://www.mediapool.bg/novoto-pravitelstvo-italiya-poveche-nyama-da-bade-bezhanskiyat-lager-na-evropa-news279854.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия повече няма да бъде бежанският лагер на Европа, заяви новият министър на вътрешните работи Матео Салвини, цитиран от Ройтерс.\r\n\tТой обеща сурови мерки за намаляване на притока на мигранти и връщане на вече пристигналите в страните им.\r\n\tСалвини, лидер на крайнодясната партия \"Лига\" и вицепремиер в евроскептичната управляваща коалиция, превърна овладяването на имиграцията в мото на своята партия, чиято популярност бързо нараства в допитванията, отбелязва Ройтерс.\r\n\tДва дни след като правителството положи клетва, вътрешният министър замина за Сицилия - една от основните входни точки в Италия за над 600-те хиляди мигранти, пристигнали от Северна Африка от 2014 г.\r\n\tЗа мигрантите в Италия \"партито свърши\", каза Салвини преди посещението си в приемен център на пристанището в Поцало, където пристигащите биват регистрирани.\n\n\r\n\tПартия \"Лига\" твърди, че огромната част от мигрантите в Италия нямат право на бежански статут, че Италия не може да си позволи да им помага, а освен това съгласявайки се да работят при ниско заплащане, тези хора влошават трудовите условия за италианците.\r\n\tСалвини подхрани напрежението, като заяви в радиоинтервю в понеделник, че Италия \"не може да бъде превръщана в бежански лагер\", и обеща да лобира партньорите на страната да получат по-значително съдействие от страна на Европейския съюз за справяне с проблема.\r\n\t\"Очевидно е, че Италия беше изоставена, сега трябва да осъзнаем фактите\", каза той, помолен да коментира изказване на германския канцлер Ангела Меркел, че Европа се нуждае от нов подход по имигрантския въпрос.\r\n\tСалвини, който иска във всяка италианска област да има център за задържане или депортиране на мигранти, по-късно написа в Туитър: \"Или Европа ще ни подаде ръка, за да направим страната си сигурна, или ще изберем други методи\". \r\n\t\r\n\tЕвропейската комисия изрази днес предпочитанието си обсъжданите промени в миграционното законодателство да бъдат приети единодушно в Съвета на ЕС. От правна гледна точка подобни решения могат да бъдат взимани и с квалифицирано мнозинство, отбеляза говорител на комисията.\r\n\t\r\n\tПо неговите думи предлаганите промени целят да разтоварят от прекомерната тежест държавите от първа линия - Италия, Испания, Малта и Гърция. Говорителят не отрече, че четири държави от ЕС засега се противопоставят на подготвяните промени. Той добави, че утре предстои въпросът да бъде обсъден на заседанието на Съвета на ЕС по правосъдие и вътрешни работи в Люксембург.\r\n\t\r\n\tПромените се очаква да засегнат действащото правило от Дъблин, според което държавите от ЕС, където мигрантите са пристигнали първоначално, следва да разглеждат молбите им за убежище. Съветът на ЕС може да приема трудни решения с т. нар. \"квалифицирано мнозинство\" - с гласовете на 55 на сто от държавите в ЕС, които представляват поне 65 на сто от гражданите на Общността.", "date": "2018.06.04", "title": "Новото правителство: Италия повече няма да бъде бежанският лагер на Европа"}
{"url": "https://www.mediapool.bg/ednochasov-poroi-potopi-varna-news279855.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдночасов порой превърна улиците на Варна в реки в понеделник следобед. Подлези и приземни етажи бяха буквално потопени под вода, която стигаше почти до покривите на закъсалите автомобили. Полицията и пожарната в града бяха вдигнати на крака.\r\n\tДвижението по основни кръстовища и булеварди беше парализирано и се стигна до огромни задръствания, отказаха и светофарите. Очевидци разказват за големи щети, нанесени по строежа на новия бул. \"Васил Левски\", който се изгражда върху трасето на основния канал в града, отвеждащ водата от северната към южната част на града. Строежът се е превърнал в пълноводна река.\r\n\tИма множество сигнали за наводнени мазета, включително на три детски градини и болница. Заради дъжда имаше проблеми с няколко влака.\r\n\tБДЖ съобщава за един бърз влак, който е бил в принудителен престой заради дъжда. Той е тръгнал от Варна за Пловдив и още на излизане от гарата във Варна е спрял заради наводнен релсов път. Друг влак, от София за Варна, престоя в Езерово. Общо четири влака - два пътнически и два бързи, изобщо не са тръгнали от Варна този следобед.\r\n\tВсе още не са ясни нанесените щети, защото се изчаква спадането на водата. Прогнозата е, че дъждовете във Варна ще спрат в четвъртък. Последният подобен порой в града се изля на 19 юни 2014 година. Тогава загинаха 13 души във варненския квартал \"Аспарухово\".", "date": "2018.06.04", "title": "Едночасов порой потопи Варна"}
{"url": "https://www.mediapool.bg/mezhdunarodnite-shofyori-nyama-da-se-vrashtat-vkashti-na-3-sedmitsi-news279832.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународните шофьори ще могат да използват кабините си за почивка, няма да е необходимо да се връщат на всеки три седмици у дома и няма да се прилага местното законодателство при заплащането им. Това реши в понеделник Комисията по транспорт към Европейския парламент, която одобри българската позиция по т.нар. пакет \"Мобилност\" за командированите работници в транспортния сектор, съобщи Андрей Новаков (ГЕРБ/ЕНП), който единствен от българските евродепутати имаше право да гласува.\r\n\tТой определи взетото решение днес \"абсолютна и безусловна капитулация на пакета \"Макрон\" и пълна победа за българската позиция\".  Промените добиха популярност като законът \"Макрон\", защото бяха вкарани по инициатива на Франция.\r\n\tТя искаше на всеки три седмици шофьорите да се прибират вкъщи, почивките им да бъдат в хотел, както и заплащането на труда им да става по местното законодателство, ако водачите са били повече от 72 часа в дадена страна. Всичко това обаче беше отхвърлено, каза Новаков.\r\n\tГласуването означава, че българските фирми за международен транспорт няма да бъдат ощетени от новата директива и българската позиция има пълна победа, допълни евродепутатът от ГЕРБ.\r\n\tТой казва, че е инвестирал повече от година време, за да бъде постигнат този резултат.\n\n\r\n\tАндрей Новаков е пропътувал разстоянието от София до Брюксел за гласуването с тир. Това му е вдъхнало увереност и кураж преди решителния вот.\r\n\tОчакванията му сега са предложението на Комисията по транспорт да бъде одобрено и от Европейския парламент, както и от Съвета на министрите. Министърът на транспорта Ивайло Московски заплаши да напусне заседанието, ако българската позиция не бъде приета по-късно този месец.\r\n\t\"Това е много силен сигнал и към Съвета на министрите, и към Европейската комисия за това какво мислят единствените пряко избрани от хората служители в институциите на Европейския съюз. Така че аз очаквам това, което гласувахме днес на комисия, да бъде финалното решение\", каза Андрей Новаков.", "date": "2018.06.04", "title": "Международните шофьори няма да се връщат вкъщи на 3 седмици"}
{"url": "https://www.mediapool.bg/nzok-spira-da-plashta-za-razhishtenie-na-skapi-lekarstva-news279852.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната здравноосигурителна каса (НЗОК) вече ще плаща на болниците само за конкретно приложеното количество лекарство при химиотерапията на даден пациент, а не както досега – за отчетените от болниците опаковки. Така касата очаква да намали неефективните разходи за лекарства, включително да редуцира изхвърляните от болниците остатъци, които сега също се плащат от фонда и при някои болници достигат 15%-20%. Това обявиха от здравната каса в понеделник.\r\n\tОсвен това така се очаква да се редуцират и случаите, при които болниците отчитат по-високи количества лекарства за един пациент от съответстващите на неговото тегло.\r\n\tРазходът за лекарства на здравната каса тази година ще надхвърли 1 млрд. лева и е единственото перо, по което се очаква сериозен преразход от около 100 млн. лева. За онкологични лекарства в болниците касата ще плати над 300 млн. лева.\r\n\tПрез тази година касата залага няколко нови момента при контрола и плащането на онколечението в болниците.\r\n\t, обясни Гева Стоилова, началник отдел в дирекция \"Болнична помощ\".\n\n\r\n\tСега остатъците от опаковките, които не са приложени на пациентите, се изхвърлят, но касата пак плаща на болниците за тях. Затова касата задължи лечебните заведения да организират графика на химиотерапията по начин, по който медикаментите да се оползотворяват с най-малко остатъци.\r\n\t, обясни шефката на лекарствената дирекция на касата д-р Галя Кондева.\r\n\t\r\n\tЩе бъде засилен и контролът за това разтварянето на лекарствата да става задължително в болничните аптеки от фармацевти – изискване, което беше въведено през миналата година и също има за цел по-безопасното и ефективно оползотворяване на скъпо струващите медикаменти.\r\n\tПроверките на касата са установили обаче, че има болници, които нарушават това изискване и продължават да разтварят медикаменти в отделенията.\r\n\tДруга промяна е въвеждането на електронни протоколи за назначеното онколечение в болниците, което ще позволява на касата да наблюдава целия процес почти в реално време и така да повиши контрола си.\r\n\t\r\n\tКъм този момент районните здравни каси са сключили 358 договора за болнична помощ в цялата страна, като от старите си договорни партньори касата не е подновила договорите си само с 12 лечебни заведения. Сред тях са 8 многопрофилни болници, 1 специализирана хирургична болница, 1 онкоцентър, и 1 медицински център.\r\n\tПоради действащия мораториум върху финансирането на нови дейности НЗОК е сключила договор само с един нов медицински център.\r\n\t\r\n\tДруга промяна предвижда от тази година в населени места, където липсват или има недостиг на лекари от някои специалности, дейността им да се поеме от обшопрактикуващи лекари със специалност.\r\n\tВ центрове за спешна медицинска помощ и болници, където няма други лекари със същата специалност, джипитата ще могат да работят в спешния кабинет или да извършват прегледи и медицински дейности. Те обаче няма да могат да са основни изпълнители на медицински дейности по клинични пътеки.\r\n\tТака се дава възможност едновременно на личните лекари да поддържат квалификацията си, а на лечебните заведения да попълнят липсващи кадри.\r\n\t\r\n\tОт тази година НЗОК ще плаща един допълнителен профилактичен преглед за пациенти с повишен риск от заболявания, а когато те са във висок риск задължително ще бъдат насочвани към специалист.\r\n\tДосега насочването към специалист беше по преценка на личния лекар, а вторичният профилактичен преглед не се заплащаше от касата, обясни д-р Галя Йорданова, директор на дирекция \"Извънболнична медицинска помощ\" в НЗОК.\r\n\tСега при профилактичния преглед джипитата правят оценка на риска за сърдечно-съдови заболявания, диабет, щитовидна жлеза и злокачествени заболявания – рак на маточната шийка, рак на млечната жлеза, рак на простата и на дебелото черво. Ако на базата на назначените изследвания пациентът се окаже над определени граници, които го поставят във висок риск от развитие на някое от тези заболявания, личният лекар задължително ще трябва да го насочи към лекар- специалист.\r\n\tОт 1 януари 2019 година пък с направлението за ендокринолог пациентът ще получава освен медицински преглед и ехография на щитовидната жлеза. Досега НЗОК плащаше само за лекарския преглед, но не и за изследването с ехограф, което се поемаше от пациента.\r\n\tОт НЗОК припомнят, че годишният профилактичен преглед при джипито е задължителен и при неявяване пациентът е заплашен от глоба от 50 до 100 лева и лишаване от здравноосигурителни права за срок от 1 месец. Досега обаче не е известен случай на санкциониран пациент.", "date": "2018.06.04", "title": "НЗОК спира да плаща за разхищение на скъпи лекарства"}
