{"url": "http://www.mediapool.bg/vseki-turisticheski-obekt-s-identifikatsionen-nomer-news277294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредвиждаме създаване на идентификационен номер за всеки туристически обект - всяко място за настаняване и заведение за хранене и развлечение ще имат свой собствен уникален номер, заяви министърът на туризма Николина Ангелкова по време на първото заседание на обществения съвет по туризма към ведомството\r\n\tИдентификационният номер за обектите ще бъде въведен чрез промени в Закона за туризма, които се подготвят в момента. Поправките ще определят и статута на националните курорти. Регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях, каза Ангелкова.\r\n\tТя се закани да продължат засилените проверки на работата на туроператорите и туристическите агенти. Възможно е дори да се създаде на инспекторат към министерството, за да могат да се правят своевременни проверки на обектите, без да се чакат сигнали, едва когато ситуацията стане нетърпима, уточни министърът. Тя даде пример с хотел в Чифлика с падащи тавани и влага, в който туристите са настанявани и в мазето.  Контролът за спазване правата на потребителите и в бъдеще ще продължи да се извършва от Комисията за защита на потребителите, каза още тя.\r\n\tПо въпросните поправки се работи повече от година, но очакванията са до две седмици вече да бъдат качени на сайта на ведомството окончателните текстове за обществено обсъждане.\r\n\tЧаст от поправките предвиждат намаляване на административната тежест пред туристическия бизнес.\r\n\tПланира се вече да няма специално условие  за кубатура на стаите в четиризвездните и петзвездните хотели, остават правилата за определена големина на помещенията, но като квадратура, стана ясно по време на съвета.\r\n\tВъзможно е да отпадне и задължението да има непременно климатик в стаите на планинските хотели, вероятно  ще може  висококатегорийните хотели да избират дали да  имат бюро за обмяна на валута или не, обясниха експертите от Министерството на туризма, цитирани от пресцентъра на ведомството.", "date": "2018.03.27", "title": "Всеки туристически обект с идентификационен номер"}
{"url": "http://www.mediapool.bg/irak-obeshtava-da-ne-dopuska-ataki-sreshtu-turtsiya-ot-negova-teritoriya-news277268.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИракските въоръжени сили имат инструкция да не позволяват на \"чуждестранни бойци\" да предприемат трансгранични атаки срещу Турция, каза иракският премиер Хайдер ал Абади на турския си колега Бинали Йълдъръм, предаде Ройтерс.\r\n\t \r\n\tТурският президент Тайип Ердоган каза вчера, че шефът на турското разузнаване ще се срещне с високопоставен иракски представител за обсъждане на иракската военна операция в Синджар - иракски район край границата с Турция, където според Анкара кюрдски екстремисти са си основали база. Ердоган добави, че Турция ще направи каквото е необходимо, ако иракската операция в Синджар се провали.\r\n\t \r\n\tКюрдската работническа партия (ПКК) от десетилетия води партизанска война срещу турската държава. Ердоган каза миналата седмица, че ПКК създава нова база в Синджар и посочи, че турските въоръжени сили ще я атакуват, ако се наложи.\r\n\t \r\n\tИзточници в Северен Ирак казаха вчера, че ПКК ще се изтегли от Синджар, където тя успя да се настани през 2014 г., след като се притече на помощ на малцинствената общност на язидите, подложени на гонения от джихадистите от \"Ислямска държава\".\r\n\t \r\n\tПКК, смятана за терористична организация от Турция, ЕС и САЩ, от десетилетия е базирана в планинската верига Кандил край границата с Иран, припомня Ройтерс.", "date": "2018.03.27", "title": "Ирак обещава да не допуска атаки срещу Турция от негова територия"}
{"url": "http://www.mediapool.bg/prodalzhava-gadaeneto-dali-kim-chen-un-e-v-pekin-news277262.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайските власти подложиха на цензура всички съобщения за Северна Корея и лидера й Ким Чен-ун в китайския сегмент на интернет и социалните мрежи, на фона на информации за възможна необявена визита на високопоставен представител на Пхенян в Пекин, съобщи ТАСС. \"На съобщенията за КНДР в светлината на последните събития се отделя повишено внимание, те се намират под специален контрол\", заявил пред агенцията ръководител на една от най-големите китайски държавни медии, пожелал анонимност.\r\n\t \r\n\tПри търсенето на името \"Ким Чен-ун\" в най-популярната китайска търсачка Байду излизат само три статии, които са били публикувани през последното денонощие. В тези материали обаче лидерът на КНДР се споменава само в контекста на възможни преговори със САЩ и Република Корея.\r\n\t \r\n\tНякои китайски медии, които първоначално съобщиха за вероятна визита на делегация на Пхенян в Пекин, вчера вечерта вече отстраниха материалите от сайтовете си.\r\n\tВ социалните мрежи се разпространяват видеокадри на придвижващ се в Пекин кортеж от севернокорейски дипломатически автомобили, съпровождани от десетки полицаи на мотоциклети.\r\n\t \r\n\tПозовавайки се на дипломатически източници, вчера агенция Блумбърг съобщи, че лидерът на КНДР е пристигнал с влак в Пекин, за да разговаря за намаляване на напрежението на Корейския полуостров в контекста на планираните преговори на Севера с Юга и със САЩ.\n\n\r\n\t \r\n\tПотвърждение на новината би означавало, че това е първата визита на Ким зад граница, откакто през 2011 г. бе избран за севернокорейски лидер.\r\n\t \r\n\tПо-рано японски медии казаха, че високопоставен представител на Северна Корея е на посещение в столицата на Китай. Той пристигнал там с влак. Агенция Киодо отбелязваше, че не е изключено това да е член на ръководството на Северна Корея. Киодо допълваше, че в неделя влакът е пресякъл границата в района на китайския град Дандун в провинция Ляонин. Хотелите, разположени край моста на граничната река между двете държави, още от по-рано са прекратили резервациите за неделя на стаи, гледащи към Северна Корея.\r\n\t \r\n\tЯпонската телевизия \"Нипон ТВ\" показа видеокадри от неназован източник, на които се виждаше зелен влак, през всички вагони на който под прозорците преминава жълта линия, като дикторът съобщава, че той е подобен на прочутия влак с 21 вагона, с който бащата на сегашния лидер - Ким Чен-ир, пътува до Пекин през 2011 г. Ким-старши избягваше полетите със самолет и се придвижваше само с влак с подобна жълта линия върху него. От друга страна, известно е, че Ким Чен-ун, който е учил в Швейцария, няма страх от летене със самолет и държавни медии са показвали негови снимки на самолет, добавя Ройтерс.\r\n\t \r\n\tСпоред Киодо има ограничение на движението на автомобили в Пекин и строги мерки за сигурност по главната градска магистрала - булевард Чанган, пресичаща града в посока изток-запад. Главният пекински площад \"Тянанмън\" бе затворен за туристи. Ройтерс съобщава и за засилена охрана около държавната резиденция за високи гости \"Дяоютай\".\r\n\t \r\n\tПо сведения на дипломатически източници главната цел на визитата на високопоставения гост, който и да е той, е подобряване на отношенията с Китай, тъй като в последно време те се охладиха на фона на засилването на санкциите на Пекин заради севернокорейската ракетно-ядрена програма.\r\n\t \r\n\tВлакът, с който се смята, че високопоставена делегация от Северна Корея е пристигнала в Китай, отпътува от Пекин във вторник, предаде Ройтерс, цитирайки очевидец.\r\n\t \r\n\tКитайското външно министерство не може да потвърди информацията за пристигане на Ким Чен-ун в Китай, каза на редовен пресбрифинг днес говорителката на министерството Хуа Чунин, цитирана от ТАСС.\r\n\t \r\n\t\"Ние нямаме понятие за какво става дума. Ако имаме някаква информация по този повод, ще информираме обществеността\", отбеляза тя в отговор на журналистически въпрос.\r\n\t \r\n\tСпоред южнокорейския вестник \"Ханхук илбо\" със специалния влак в Пекин като доверено лице би могла да е пристигнала по-малката сестра - Ким Йо-чен - на върховния лидер, за да запознае ръководството на своя съюзник - КНР, с последните изменения в политиката на Пхенян и с подготовката за срещите на Ким Чен-ун с лидерите на САЩ и Южна Корея.\r\n\t \r\n\tВчера Южна Корея заяви, че внимателно следи съобщенията за пристигане в Пекин на влак, но не знае кой пътува с него. Южнокорейски дипломат, с когото е разговарял кореспондент на ТАСС в Сеул, е заявил, че Южна Корея не разполага нито с потвърждение, нито с опровержение от китайска страна на тази информация.", "date": "2018.03.27", "title": "Продължава гадаенето дали Ким Чен-ун е в Пекин"}
{"url": "http://www.mediapool.bg/rumanskiyat-senat-prie-spornite-promeni-v-pravosadnoto-zakonodatelstvo-news277261.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГорната камара на румънския парламент одобри вчера пакет от закони за правосъдни промени, но опонентите им казаха, че ще поискат от Конституционния съд да ги спре, защото отслабват независимостта на съдебната система, съобщи Ройтерс.\r\n\t \r\n\tТази година съдът вече се произнесе, че някои поправки в тези закони трябва да бъдат преработени. ЕС е обезпокоен, че исканите мерки ще спрат напредъка в борбата с корупцията по високите етажи в една от страните членки, която има най-големи проблеми с вземането на подкупи, отбелязва Ройтерс.\r\n\t \r\n\tКритиците, сред които има и магистрати, казват, че промените ще отслабят независимостта на съда, като дадат на политиците прекалено голям контрол върху системата. С едно от ключовите изменения ще се премахне правото на президента да налага вето на правителствените номинации за главен прокурор.\r\n\t \r\n\tДруга оспорвана разпоредба ще даде право на финансовото министерство да удържа загубите, причинени от съдебна грешка, от съдията, издал присъдата, а не от държавните фондове. Според критиците това може да повлияе неблагоприятно на вземането на решения от съда.\r\n\t \n\n\r\n\tОдобрените от Сената закони предстои да бъдат изпратени за подпис на президента Клаус Йоханис, за да влязат в сила. Тази година той заяви пред ЕС, че ще се бори за независимостта на съда.\r\n\t \r\n\tОпозиционни групировки, сред които центристката Национално-либералната партия, казаха вчера, че ще оспорят законите пред Конституционния съд, който може за втори път тази година да спре приемането им.", "date": "2018.03.27", "title": "Румънският Сенат прие спорните промени в правосъдното законодателство"}
{"url": "http://www.mediapool.bg/blizo-6800-buntovnitsi-i-mirni-zhiteli-sa-evakuirani-ot-iztochna-guta-news277269.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-големият досега конвой, с който бунтовници и мирни жители се евакуират от Източна Гута, напусна тази нощ бунтовническия анклав. Това съобщи сирийска държавна медия, предаде Франс прес.\r\n\t \r\n\tСто автобуса, превозващи общо 6749 души, четвърт от които - бунтовници, заминаха през нощта от район в анклава, контролиран от групировката Файлак ар Рахман, предаде официалната агенция САНА.\r\n\t \r\n\tЕвакуацията се осъществява в рамките на споразумение, сключено миналата седмица от ислямистката група с Русия, подкрепяща режима, след като въздушна и сухопътна операция, предприета през февруари от силите на президента Башар Асад, постави на колене бунтовническата крепост, обсадена още през 2013 година. Властите вече си възвърнаха контрола над 90 и повече процента от тази територия.\r\n\t \r\n\tСмазани от огнената лавина на офанзивата и омаломощени от петгодишната обсада, бунтовническите групировки склониха една по една да напуснат позициите си в Гута и да се изтеглят в северозападната провинция Идлиб, неподконтролна все още на режима.\r\n\t \n\n\r\n\tВ началото на годината Дамаск обяви за свой приоритет отвоюването на Източна Гута, откъдето бунтовниците изстрелваха снаряди и ракети по столицата, напомня АФП.\r\n\t \r\n\tПрез изтеклите три денонощия за Идлиб са извозени 13 190 бунтовници и членове на семействата им, сочат данни на руското министерство на отбраната, цитирани от ТАСС.", "date": "2018.03.27", "title": "Близо 6800 бунтовници и мирни жители са евакуирани от Източна Гута"}
{"url": "http://www.mediapool.bg/patsientite-na-stolichnata-onkobolnitsa-s-elektronen-dostap-do-epikrizi-i-izsledvaniya-news277270.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетската специализирана болница за активно лечение по онкология (УСБАЛО) в столичния кв. “Дървеница“ предлага нова електронна услуга.\r\n\tПациентите на лечебното заведение могат да проверят безплатно епикризата или лабораторните си резултати, както и образните изследвания от всяка точка на света.\r\n\tДостигането до данните се осъществява през сайта на болницата на  единствено чрез получаване и въвеждане на персонален код от болницата. Той се издава при изписване от лечебното заведение след предварително попълнено писмено заявление от всеки, който иска да се възползва от новата електронна услуга.\r\n\tПерсоналният код е буквеноцифрена комбинация, получава се на регистратурата само срещу документ за самоличност и подпис на съответния пациент.\r\n\tУслугата е напълно безплатна. Кодът важи шест месеца. След това се деактивира автоматично с оглед по-голямата сигурност на данните.", "date": "2018.03.27", "title": "Пациентите на столичната онкоболница с електронен достъп до епикризи и изследвания"}
{"url": "http://www.mediapool.bg/balgarite-sa-za-zakon-za-lichniya-falit-no-bez-oproshtavane-na-dalgove-news277256.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството от широката общественост и експертите у нас подкрепят създаването на закон за т. нар. личен фалит, за да се регулират по-рационално отношенията между кредитори и длъжници. \"За\" въвеждането на подобен институт са 82% от широката общественост, експертите и заинтересованите страни, сочи социологическо проучване, направено в периода от 15 февруари до 15 март 2018 г. от агенция \"Глобал метрикс\" по поръчка на Българския институт за правни инициативи.\r\n\tИзследването бе представено в присъствието на омбудсмана Мая Манолова, която от своя страна разви концепцията си за евентуален закон за несъстоятелността на физическите лица. Миналата година покрай промените в Гражданския процесуален кодекс  за въвеждане на 10-годишна абсолютна давност като алтернатива на личния фалит, но в крайна сметка , защото тя не срещна подкрепата на научната общност.\r\n\tБългария е единствената страна в ЕС, в която няма правна уредба на фалита на физически лица, посочи Манолова.\r\n\tИ макар евентуален закон за личния фалит да среща публична подкрепа, сред обществеността, експертите и заинтересованите страни има разминавания по ключови въпроси като например опрощаването на дълговете.\r\n\t\"И при гражданите, и при експертите основният акцент е създаване на по-строга нормативна уредба, която да има ефект, от една страна, в превенция на злоупотребите, а, от друга, да формира по-отговорно поведение\", смятат от Българския институт за правни инициативи. Според организацията важната част от бъдещия закон е процедурата, която трябва да дава възможност на ново начало за длъжника – оздравителен план, преструктуриране на дълговете, така че част от тях да продължат да се плащат, възможност за законна работа, ограничаване на кредитирането за известен период от време и др.\r\n\tВ същото време подкрепата за опростяване на задължения е ниска и засяга тази част от тях, която е породена от допълнителни такси, наказателни лихви и др. Едва 36% от хората са съгласни част от дълговете да се опрощават, особено онези, свързани с наказателни такси. На същото мнение са само 27% от експертите. Въпреки това в концепцията на омбудсмана Мая Манолова е включено частично опрощаване на задълженията.\r\n\tМалка част от интервюираните са съгласни с предложението на лица, които са изпаднали в личен фалит да бъдат предоставяни социални помощи, докато подобрят ситуацията си (20%), или да им бъде опростен остатъкът от дълга, който не може да бъде изплатен с наличното имущество (12%), показва още социологическото проучване. \"Това е обяснимо, тъй като над 2/3 от българите смятат, че всеки човек трябва сам да се справя с изплащането на кредитите и дълговете си и приемат мерки, които да защитават длъжника и да му гарантират облекчена и справедлива процедура да изплати задълженията си, но не и специална социална подкрепа или опрощаване на дължимото\", коментират от института за правни инициативи.\r\n\t75% от експертите са на мнение, че някои хора биха злоупотребили с възможността за обявяване на личен фалит. На същото мнение са и около 67% от широката общественост.\r\n\t\r\n\tКъм момента 34% от българите имат някакъв кредит, сочи проучването на \"Глобал метрикс\". По-голямата част от тези кредити са потребителски – към банки (19%), кредитни карти (7%), покупки на лизинг (6%), стоков кредит (1%). Делът на ипотечните кредити е 4.2%, а на заемите от небанкови финансови институции – 4.6%. Заеми от близки и роднини имат 2.6%, а от частни лица – 0.7%.\r\n\tОмбусманът Мая Манолова изнесе данни, според които просрочените заеми у нас са около 4.7 млрд. евро към края на 2017 г., а тези, при които закъснението е над 90 дни – 3.4 млрд. евро. Необслужваните потребителски кредити пък са на стойност 400 млн. евро. Според Централния кредитен регистър към средата на 2017 г. кредитополучателите у нас са 2 330 000 с общо 4 991 000 броя заеми от банки, фирми за бързи пари, лизинги. по необслужвани заеми, каза още Манолова. По думите й 2.5 милиона българи или 35% от населението живеят в тежки материални лишения.\r\n\t\"Законодателство за несъстоятелността на физическите лица би било в интерес не само на длъжниците и техните семейства, то е в интерес и на кредиторите, обществото, българската държава и фиска. Ние сме свидетели как свръхзадлъжнялостта създава огромни проблеми от една страна на българските семейства - отнема перспективата пред тях, а от друга страна създава и огромни проблеми и на икономиката, като генерира един безкраен поток към сивия сектор и към Терминал 2\", каза Манолова.\r\n\t\n\n\r\n\tСпоред концепцията на омбудсмана личният фалит трябва да е съдебна процедура пред окръжните съдилища. От нея трябва да могат да се възползват само добросъвестни лица. В концепцията на Манолова се предвижда частично или пълно опрощаване на задълженията.\r\n\tЕкспертите на Мая Манолова предлагат с бъдещия Закон за свръхзадлъжнялостта на физическите лица да се въведат три вида личен фалит.\r\n\tПървият е т.нар.  При този случай длъжникът има месечни доходи, надвишаващи несеквестируемия минимум. Процедурата включва план за погасяване на дълговете, който предвижда плащане на поне половината от обезпечените и от необезпечените вземания за период от 3 до 5 години. Длъжникът ще може да разчита на частично опрощаване на дълговете, ако спазва договорките. Планът ще се приема от кредиторите и ще се одобрява от съда. При неизпълнение на договора се пристъпва към принудително изпълнение.\r\n\tВтората процедура е обявяване на  Тя ще се прилага за случаи, в които длъжникът няма месечни доходи, надвишаващи несеквестируемия минимум. При нея се установява наличното му имущество с изключение на несеквестируемите вещи, което впоследствие се осребрява, а полученото се разпределя между кредиторите. При изрична воля на длъжника може да се продава и несеквестируемото му имущество. Предвижда се и частично опрощаване на задължения, ако след осребряването за период от 3 до 5 години той плаща месечно посочена от съда сума.\r\n\tТретият вид несъстоятелност е за  При нея съдът просто обявява несъстоятелността и вписва лицето в публичен регистър. Ако в период от 10 години се открие имущество, или човекът придобие такова, както и доходи, производството продължава по един от първите два вида процедури – с погасителен план или ликвидация. Това може да стане както по молба на длъжника, така и по искане на негови кредитори. След 10 години по молба на длъжника съдът обявява задълженията му за погасени.\r\n\tОт личния фалит ще могат да се ползват всички физическите лица, включително предприемачи. Това са всички самоосигуряващи, упражняващите свободна професия или друга икономическа дейност, подлежаща на облагане и различна от качеството на търговец.\r\n\tОт тази процедура могат да се възползват и гражданите на държави от ЕС, които са се установили у нас за срок по-дълъг от 6 месеца, както и получилите разрешение за постоянно пребиваване.\r\n\tОбявяването на личния фалит трябва да се удостовери от съд, който ще преценява всеки отделен случай според вида на задълженията, произхода им, периода на неизпълнение, поведението на длъжника и опитите му да плати. На тези процедури ще имат право само \"добросъвестни\" длъжници. Това са хора, които не са се поставили умишлено в това състояние и не са се разпореждали със свое значително имущество в определен период преди да се обявят във фалит. Друго условие е длъжникът да не е съден за злоупотреба с доверие, престъпление срещу кредиторите или срещу финансовата, данъчната или осигурителната системи.\r\n\tВ концепцията се предлага съдът да не разглежда молбата за фалит, ако длъжникът е укрил имущество и не е посочил кредиторите си. Няма да може да се обявява фалит повече от веднъж на пет години. Процедурата няма да се прилага и в случай на временни затруднения или ако дългът е по-малък от пет минимални работни заплати – 2550 лв в момента.\r\n\tЗа всички, които са подали молба за обявяване в несъстоятелност, ще се води електронен и общодостъпен регистър, който може да е надграждане на търговския.\r\n\t\r\n\tНай-много закъснения в изплащането на кредити има към фирмите за бързи пари, сочи още социологическото проучване. На следващо място са забавянията при изплащане на заеми от близки и приятели (44%) и лизинг (42%). Най-нисък е делът на забава при ипотечните кредити (24%).\r\n\tОсновните причини за изпадане в продължителна задлъжнялост са, че лицето е останало без работа, възникнали са му други по-спешни разходи, внезапно заболяване (5%) или влошаване на бизнеса (2%).\r\n\tОколо 2.2% от хората, които са забавили плащания, не са успели да се справят и заявяват, че банката или кредиторът са взели имуществото им – това са приблизително около 6600 човека.\r\n\tПриблизително 0.5% от българите са имали личен опит с неуспешно изплащане на кредит, при което са загубили свое имущество – жилище, кола или имот. Всеки четвърти обаче има в своето обкръжение хора, които са попаднали в същата ситуация.\r\n\tОсновните фактори за изпадане в задлъжнялост според анкетираните са резките обрати в икономическата конюнктура и промени в бизнес средата, както и ниските доходи, които често са причина кредити да се теглят за покриване на належащи нужди и издръжка, а не за луксозни или ненужни покупки. Много по-рядко се смята, че е налице безотговорно поведение на кредитополучателите.", "date": "2018.03.27", "title": "Българите са \"за\" закон за личния фалит, но без опрощаване на дългове"}
{"url": "http://www.mediapool.bg/saprotivata-sreshtu-sporniya-zakonoproekt-za-gorivata-se-razrastva-news277271.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазраства се съпротивата срещу , който бе внесен от представители на всички парламентарни групи и одобрен на тъмно на първо четене от ресорната комисия в Народното събрание.\r\n\tПроектът, зад който стои Българската петролна и газова асоциация, оглавявана от изпълнителния директор на \"Лукойл България\" Валентин Златев, цели да регулира фирмите от сектора, като те минат на регистрационен режим при изпълнение на редица изисквания.\r\n\tНай-силно засегнати ще бъдат земеделските производители и търговците на бутилиран пропан-бутан.\r\n\tСрещу законопроекта за административното регулиране на икономическите дейности, свързани с нефт и продукти от нефтен произход, . Сега това сториха и няколко земеделски организации - Националната асоциация на зърнопроизводителите, Националният съюз на земеделските кооперации, Асоциацията на земеделските производители.\r\n\tФермери дори заплашиха да блокират жълтите павета с тракторите си, ако парламентът одобри новите регулации. Националната асоциация на зърнопоризводителите обяви, че на 3 април преминава към ефективни протести действия, ако земеделските стопани не отпаднат от законопроекта.\r\n\tСпорният законопорект . Един от големите дистрибутори - Георги Самуилов, собственик на \"Инса ойл\", напусна организацията. В разпространено съобщение в медии, собственост на депутата от ДПС Делян Пеевски, той обяви миналата седмица, че не желае управляваното от него дружество да бъде замесено по какъвто и да е начин в лансиране на идеи, компрометиращи свободната конкуренция и налагащи монополни практики.\r\n\tСамуилов открито нападна генералния директор на най-големия търговец на горива у нас \"Лукойл България\". \"Смятам, че натрапваното мнение от страна на председателя на асоциацията - господин Валентин Златев, че повечето участници в пазара на горива са некоректни, е обидно както към самите участници, така и към клиентите на дружествата\", се казва в писмото на \"Инса ойл\" до избрани медии. Според Самуилов законопроектът не би допринесъл с нищо друго освен с ограничаването на конкуренцията:\"И веднага идва въпросът кой се облагодетелства от това – разбира се, най-големият на пазара. На практика се оказва, че в него остава ножа и хляба, той определя еднолично цените и в крайна сметка налага \"господстващото\" си положение\".\r\n\tКъм момента Българската петролна и газова асоциация не е коментирала официално обвиненията на Самуилов, както и растящото недоволство срещу законопроекта.\n\n\r\n\tС аргумента, че се борят срещу сивия сектор в бизнеса с горива, над 30 народни представители от всички парламентарни групи предлагат драконовски изисквания за собствен капитал и банкови гаранции за всеки, който иска да търгува, съхранява или превозва течни горива.\r\n\tМиналата седмица  в парламентарната комисия за борба със сивата икономика при затворени врата, без да бъдат допуснати представители на медии и заинтересованите страни. Мотивът беше, че \"ще бъде обсъждана информация, представляваща търговска тайна\".  Не стана ясно как търговската тайна е допустима за депутатите, но не и за браншовите организации.\r\n\tСпоред присъствали на закритото заседание, \"за\" проекта са гласували десет депутати от ГЕРБ и \"Обединените патриоти\", един народен представител от \"Воля\" е бил \"против\", а от БСП не са участвали във вота.\r\n\tФермерите са едни от най-потърпевшите от предлаганите промени. Засегнати ще бъдат тези, които притежават цистерни и резервоари за съхранение на горива. Причината - законопроектът предвижда те да се регистрират или като фирми за съхранение на гориво, или като търговци на дребно и да изпълнят всички изисквания както бензиностанциите. В този случай земеделските производители ще трябва да монтират измервателни уреди в своите бази, да направят дистанционна връзка с НАП, както и годишно да представят банкова гаранция от 20 000 лв.\r\n\tЗа да бъдат регистрирани фирмите, фермерите ще трябва да имат уставен капитал между 20 хил. лв. за търговци на дребно до 3 млн. лв. за собственици на данъчен склад. Ще трябва да представят и банкови гаранции. Те варират от 20 хил. лв. на обект, но не повече от 500 хил. лв. за търговци на дребно, а за тези на едро - фиксираната сума е половин милион лева. Залагането на горна граница на обезпеченията прави тежестта за малки и големи непропорционална. Същото важи и за по-малките търговци на едро, както и за дистрибуторите на LPG газ.\r\n\tВ момента банкови гаранции от този сектор се изискват и от митниците, и от НАП. А междувременно Европейската комисия изпрати предупредително писмо до България именно във връзка с изисквания за гаранции по Закона за ДДС, тъй като за малките фирми се получава така, че тези гаранции са по-големи от дължимия косвен данък върху продадените горива.\r\n\t\"Целият сектор е в стачна готовност. Сега се събираме големите земеделски организации, за да обсъдим какви мерки ще предприемем. Ако няма чуваемост от страна на депутати, мисля, че все още голяма част от обществото помни, когато София беше непроходима от трактори\", коментира пред Mediapool Явор Гечев, председател на Националния съюз на земеделските кооперации в България.\r\n\tТой твърди, че при фермерите всичко е изрядно, защото в противен случай няма да им бъде възстановен 20% ДДС, както и няма да получат субсидия за горивото. Така че сивият сектор не е при нас, а ако има проблеми да ги търсят другаде, допълни Гечев, който е бивш зам.-министър на земеделието от кабинета на Пламен Орешарски и е член на БСП.\r\n\tПоради липса на достатъчно информация той отказа коментар защо осем депутати от БСП са подписали законопроекта. Това са зам.-председателят на парламентарната група на левицата Жельо Бойчев, Георги Свиленски, Иван Иванов, Георги Гьоков, Стоян Мирчев, Филип Попов, Радослав Стойчев и Данчо Бояджиев.\r\n\tОт ръководството на групата на БСП коментираха пред Mediapool, че не са вземали такова решение и не са знаели, че техни съпартийци са сред вносителите. Подкрепилият проекта Георги Свиленски коментира миналата седмица пред Mediapool, че \"законопроектът може да се оприличи на Истанбулската конвенция – с добра идея, но и лоши моменти\".\r\n\tБСП все още няма официална позиция за закона, но очакванията са депутатите, които са го подкрепили, да си оттеглят подписите.\r\n\tЗемеделският бранш ще представи свои предложения към законопроекта за горивата. Идеята е да има приемливи и изпълними условия, които са по възможностите на аграрния сектор и отчитат неговата специфика, коментира Венцислав Върбанов, председател на Асоциацията на земеделските производители в България, след като проектът мина на първо четене. Той уточни, че до тази договореност са стигнали представителите на фермерите и председателят на парламентарната комисията за борба с контрабандата Емил Димитров.\r\n\tИнициативата за внасянето на закона за ограничаване на сивия сектор при горивата е групата на \"Обединени патриоти\", която обаче също не е единодушна. Само 11 депутати са подписали внесения проект, но председателят на групата Волен Сидеров не е сред тях.\r\n\tСред вносителите са и девет депутати от ГЕРБ. Към момента партията няма официална позиция, а депутати неофициално коментират, че проектът ще претърпи сериозни промени между двете четения.\r\n\tПредседателят на парламентарната комисия за борба с контрабандата Емил Димитров (\"Обединени патриоти\") обеща между двете четения да изслуша всички, които имат предложения, така че да се намери \"златната среда\".\r\n\tЛюбопитна подробност е, че депутатката от \"Воля\" Дора Христова също е подкрепила законопроекта. Това става на фона на водената от лидера на партията Веселин Марешки борба срещу картела на пазара на горивата, който според него се оглавява от Валентин Златев.\r\n\tДепутатката Адлен Шевкед от Кърджали е единствената представителка от ДПС, подписала законопроекта. Самото ДПС обаче също още не е излязло с официално становище. Фактът, че писмото на бизнесмена Георги Самуилов срещу законопроекта изтече в медии на Пеевски, показва, че позицията им не е еднозначна.", "date": "2018.03.27", "title": "Съпротивата срещу спорния законопроект за горивата се разраства"}
{"url": "http://www.mediapool.bg/razoblichitel-tvardi-che-kembridzh-analitika-e-izigrala-klyuchova-rolya-za-brekzit-news277266.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията \"Кембридж Аналитика\", обвинена, че е използвала за политически цели личните данни на 50 милиона потребители на Фейсбук, е изиграла \"ключова роля\" за гласуването в полза на Брекзит. Това твърди разобличителят Кристофър Уайли в интервю за европейски издания, предаде Франс прес.\r\n\t \r\n\tБиха ли одобрили британците Брекзита през 2016 г. без \"Кембридж Аналитика\"? \"Не, те са изиграли ключова роля, сигурен съм\", заявява бившият директор по изследванията на тази компания, когото цитира френският \"Либерасион\", интервюирал в неделя Уайли наред с други вестници като френския \"Монд\", германския \"Велт\", испанския \"Паис\" и италианския \"Република\".\r\n\t\r\n\tРазобличителят твърди, че \"Агрегейт Ай Кю\" - канадска фирма, свързана с \"Кембридж Аналитика\", е работила съвместно с нея за подпомагане на кампанията за излизане на кралството от ЕС, за да може да се надхвърли определеният таван на разходите.\r\n\t \r\n\tСпоред него без \"Агрегейт\" привържениците на Брекзита не биха спечелили референдума, чийто изход бе решен с по-малко от 2 процента от гласовете.\n\n\r\n\t \r\n\tУайли заяви, че \"Агрегейт Ай Кю\" е разработила софтуер, наречен \"Рипън\", използван от \"Кембридж Аналитика\" за идентифициране на гласоподавателите републиканци преди президентските избори в САЩ през 2016 г., посочва Ройтерс.\r\n\t \r\n\tСега има конкретни доказателства в публичното пространство, че \"Агрегейт Ай Кю\" всъщност е създала софтуера \"Рипън\", използвал алгоритми от данните на Фейсбук, каза изобличителят пред комисията по дигиталните, културните, медийните и спортните въпроси в британския парламент.\r\n\t\r\n\tНа 24 март \"Агрегейт Ай Кю\" заяви пред Ройтерс, че не е и никога не е била част от \"Кембридж Аналитика\", нито някога е сключвала договор с консултантската компания.\r\n\t \r\n\tКанадската фирма подчерта, че работи съобразно всички правни и регулаторни изисквания и никога не е участвала преднамерено в каквато и да било незаконна дейност. Тя не отговори на молбата за коментар на изнесената от Кристофър Уайли информация.\r\n\t \r\n\tУайли заявява, цитиран в \"Монд\", че \"трябва Фейсбук да бъде поправен, а не заличен\" и отхвърля призивите хората да напускат тази социална мрежа. \"Вече е невъзможно да се живее без тези платформи, но трябва да им се наложат известни правила\", настоява той.\r\n\t \r\n\tРазобличителят разказва и за будещи тревога подробности около постъпването си на работа към Ес Си Ел - компанията майка на основаната с негова помощ \"Кембридж Аналитика\", през 2013 г. Обяснява как след време е открил, че предшественикът му е \"умрял при неясни обстоятелства в хотелската си стая в Найроби, когато е работел за Ухуру Кенията\", тогавашния президент на Кения.\r\n\t \r\n\tУайли твърди освен това, че в британската компания е действал скандалният Стив Банън, бивш приближен съветник на Доналд Тръмп и някогашен шеф на Брайтбарт - водещия сайт на крайнодесните в САЩ.\r\n\t \r\n\tСпоред него Банън идвал в Лондон \"най-малко веднъж месечно\" и това допринесло, за да напусне поста си бъдещият разобличител, посочва \"Либерасион\", цитиран от АФП.", "date": "2018.03.27", "title": "Разобличител твърди, че \"Кембридж Аналитика\" е изиграла \"ключова роля\" за Брекзит"}
{"url": "http://www.mediapool.bg/svetovnoizvestniyat-filosof-yuliya-krasteva-e-bila-agent-na-ds-news277273.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовноизвестният философ, лингвист и писател Юлия Кръстева е била агент и секретен сътрудник на бившата Държавна сигурност (ДС).\r\n\tКомисията по досиетата освети името й в рамките на в \"Литературен вестник\", на чийто редакционен съвет тя е била член.\r\n\tВ решението на комисията се посочва, че Кръстева е работила за Първо главно управление на ДС (външното разузнаване) под псевдоним \"Сабина\". Тя е била регистрирана през 1971 година и е осъществявала дейността си под ръководството на ст. лейт. Иван Божиков. Липсва информация кога е била снета от действащ оперативен отчет.\r\n\tКомисията е обявила името й на база\r\n\t\n\n\r\n\tЮлия Кръстева е родена през 1941 г. в Сливен. Завършва френска филология в София, През 1966 година заминава за Париж със стипендия на френското правителство.\r\n\tРаботи в области като лингвистика, семиотика, философия, психоанализа и други. Известна е и като феминистка.\r\n\tНосителка е на Ордена на почетния легион на Франция и на Холбергова награда (Норвегия).\r\n\tДоктор хонорис кауза е на Харвардския университет в САЩ.\r\n\tРаботила е заедно със световноизвестни интелектуалци като Ролан Барт, Умберто Еко, Клод Леви Строс и българина Цветан Тодоров.\r\n\tПише есеистични трудове и романи. Сред тях са \"Чужденци на самите себе си\", \"Черно слънце - депресия и меланхолия\", \"Любовни истории\", \"Езикът - този непознат\", \"В началото бе любовта\", \"Новите болести на духа\", трилогията \"Женският гений\" и други.", "date": "2018.03.27", "title": "Световноизвестният философ Юлия Кръстева е била агент на ДС"}
{"url": "http://www.mediapool.bg/skrab-i-gnyav-posreshtnaha-putin-v-kemerovo-toi-ne-otide-pri-horata-news277243.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВ деня на пристигането на президента Владимир Путин в Кемерево, където в неделя в голям пожар в търговски център загинаха 64 души, в центъра на града хиляди разгневени протестираха с искания за прозрачно разследване.\r\n\t \r\n\tГневните жители се събраха пред сградата на губернаторството и престояха там няколко часа, като много от протестиращите взимаха думата на трибуната и обвиняваха властите в укриване на истинските размери на трагедията.\r\n\t \r\n\tЕдин от протестиращите, Игор Востриков, се обърна към заместник-губернатора Сергей Цивильов с думите, че според семействата на жертвите броят на загиналите е много по-голям от обявеното, защото е изгорял целият киносалон в търговския център.\r\n\t \r\n\t\"Не искаме кръв\", каза той на митинга. \"Децата са мъртви, не можете да ги върнете. Нуждаем се от справедливост.\"\r\n\t \n\n\r\n\tЗаместник-губернаторът окачестви призива на протестиращия като \"пиар акция\", а Востриков отговори на това изявление, като заяви, че е загубил в пожара съпругата, сестра си и три дъщери на възраст 2,5 и 7 години.\r\n\t \r\n\t\"Те умряха, защото са били заключени в киносалона\", каза Востриков в интервю за телевизия \"Дожд\". \"Те викали оттам за помощ: заключени сме, задушаваме се. Никой не помогнал, защото когато избухнал пожарът, всички избягали.\"\r\n\t \r\n\tСред загиналите има 41 деца, съобщил за РИА Новости източник от регионалните аварийни служби. По официални данни жертвите са общо 64.\r\n\t \r\n\tПротестиращите днес скандираха \"Истината!\", \"Лъжци!\", \"Къде е Тулеев?\", \"Оставка!\", \"Колко са жертвите?\", \"Всички на съд!\".\r\n\t \r\n\tСъбралите се искали среща с губернатора на Кемеровска област Аман Тулеев, а също и с намиращия се в града президента Владимир Путин. Путин обаче така и не отиде при тях. Тулеев все още не е посетил мястото на трагедията, нито се е срещал с роднините на пострадалите.\r\n\t \r\n\tВместо това по данни на Интерфакс сутринта на площада пред сградата на областната администрация в Кемерово са пристигнали шест автобуса със служители на руските специализирани военизирани полицейски части (ОМОН) и пет линейки.\r\n\t \r\n\tРуският президент положи цветя близо до стена при злощастния търговски център \"Зимна вишна\" и обяви утрешния 28 март за ден на национален траур за жертвите на пожара. На разпространените от пресслужбата му кадри той полага цветя на празен площад, а периметърът е отцепен от охраната му.\r\n\t \r\n\tПутин разкритикува мерките на сигурност в търговския център. \"Случилото се не са бойни действия или неочаквана експлозия на метан в миньорска шахта. Хората са дошли да си починат, деца в това число. Говорим за демографията и губим толкова хора и то защо? Заради престъпна небрежност, заради разпуснатост\", каза той, цитиран от ТАСС.\r\n\t \r\n\tПосле на среща с Путин губернаторът Аман Тулеев заяви, че протестите се подстрекават от \"опозицията\" и \"местни интриганти\", както и че на митинга не е имало роднини на жертвите.\r\n\t \r\n\tГолемият брой загинали се обяснява с пренебрегване на мерките за сигурност. Аварийните изходи са били затворени, а охранител очевидно е изключил противопожарната аларма по време на смъртоносния пожар. Свидетел разказва през радио БФМ, че цели класове са дошли от съседните села, за да гледат филми в мола и че киносалоните са били заключени от придружителите на учениците.\r\n\t \r\n\tОткрити са останките на всички 64-ма загинали\r\n\tСпасителите са открили останките на 64-мата загинали при пожара, съобщи във вторник заместник-министърът по извънредните ситуации Владлен Аксьонов. С това издирвателната операция след пожара се смята завършена, съобщи шефът на министерството Владимир Пучков.\r\n\t \r\n\tГоворителката на Следствения комитет Светлана Петренко съобщи, че са подадени искания за издирване на 67 души. Още вчера се чуха твърдения на местни жители, че броят на загиналите е доста по-голям от обявения, но засега тези съобщения не са потвърдени, отбеляза Петренко.\r\n\t \r\n\t\"Някои тела са силно увредени от огъня и за идентификацията им са назначени и се провеждат генетични експертизи. За да се избягнат грешки, на този етап комитетът смята за невъзможно да бъде публикуван списък на загиналите при пожара\", посочи тя.\r\n\t \r\n\tВъпреки това обаче, градската администрация публикува на сайта си пълен списък на загиналите, безследно изчезналите и хоспитализираните след пожара в търговския център. За изчезнали се смятат 38 души, сред които 26 деца. Рождените дати на двама души не са посочени. Установена е самоличността на 25 души, сред които 13 деца. За хоспитализирани са посочени 69 души, сред които 24 деца. Колко от тях остават в болница не се уточнява.\r\n\t \r\n\tПожарът тръгнал от игрален комплекс\r\n\tПожарът е тръгнал от игрален комплекс на четвъртия етаж, съобщил за ТАСС запознат източник и пояснил, че това е станало при трапа с дунапренени кубчета, поради което помещението се изпълнило с дим за минути. Вентилационната система не се изключила, поради което огънят се разпространил много бързо.\r\n\t \r\n\tОбразувано е дело за причиняване на смърт по небрежност и за нарушаване на изискванията за противопожарна безопасност. Задържани са петима души, включително арендаторът на помещението, в което по предварителни данни е пламнал пожарът, директорът на управляващата компания, обслужваща търговския център, и служител на частната охранителна фирма, който изключил алармената система за пожар.\r\n\t \r\n\tУтре властите започват проверка на частните охранителни компании във всички търговски центрове в Русия и други обекти, посещавани от много хора.\r\n\t \r\n\tРайонен съд в Кемерово удължи на три денонощия срока на задържане на третия арестуван във връзка с делото - Игор Полозиненко, директор на компанията, която отговаряла за пожарната сигнализация в търговски център.\r\n\t \r\n\tПо-рано беше удължен на 72 часа срокът на задържане на техническия директор на компанията собственик на \"Зимна вишна\" Георгий Соболев и на арендатора на търговско-развлекателния център Надежда Судьонок.\r\n\t \r\n\tМолът не е бил застрахован, не е имал и „гражданска отговорност“\r\n\t \r\n\tЩетите от пожара се оценяват на 3 млрд рубли (42,3 млн. евро). Една трета от тази сума е цената на унищоженото имущество. На пресконференция тази сутрин шефът на Общоруския съюз на застрахователите Игор Юргенс съобщи, че търговският център не е бил застрахован. Няма и застраховка \"гражданска отговорност\" на собствениците пред трети лица. Юргенс каза, че неговият съюз ще представи в най-скоро време в Държавната дума предложения за застраховане на отговорността на собствениците в места за масово струпване на хора.\r\n\t \r\n\tКомпанията \"Кондитерус Ком\", базирана в град Томск, която е един от съсобствениците на търговския център, съобщи за ТАСС, че е превела на откритата сметка в помощ за пострадалите и близките на жертвите по 3 млн. рубли (42 300 евро) за семействата на всеки от загиналите. От пресслужбата на компанията добавиха, че сътрудничат с властите в региона и със следователите, предоставяйки цялата налична информация.\r\n\t \r\n\tПо-рано губернаторът на Кемеровска област Аман Тулеев съобщи, че за всеки загинал ще бъдат изплатени по 1 млн. рубли (14 100 евро) на семействата.", "date": "2018.03.27", "title": "Скръб и гняв посрещнаха Путин в Кемерово, той не отиде при хората"}
{"url": "http://www.mediapool.bg/nap-proveryava-deputat-ot-gerb-prehvarlil-na-bednyak-zadlazhnyala-firma-news277276.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатът от ГЕРБ Димитър Гамишев е продал преди около две години фирмата си \"Гамишев – НКД\" ЕООД със задължения към бюджета в размер на около 200 000 лв. на дружество, управлявано от малоимотен гражданин. Това съобщи сайтът Бивол, като информацията се потвърждава от Търговския регистър и публичния списък на Националната агенция за приходите за безимотните длъжници на хазната. Преди ден Гамишев получи условна присъда за убийство на човек през 2014 г. при пътен инцидент.\r\n\tВ случая става дума за класически случай на прехвърляне на дружество на малоимотно лице, става ясно от данните на данъчната агенция. Това в миналото бе една от най-разпространените схеми за избягване на данъчно облагане или за източване на ДДС. От Националната агенция за приходите (НАП) обясниха миналата седмица, че в голяма степен вратичките в закона в последните години били ограничени заради въвеждане на редица мерки като забрана за прехвърляне на фирма по време на данъчна ревизия, пред- и следрегистрационен контрол по ДДС и т. н.\r\n\tПо този случай към момента НАП е поискала от съда обявяване на недействителност на една от сделките. Започнала е и ревизия на физическото лице Димитър Гемишев, за да му се потърси отговорност като физическо лице с личното му имущество за натрупаните задължения, посочиха от данъчната агенция.\r\n\tОт пресцентъра на ГЕРБ отказаха всякакъв коментар по случая, а по отношение на присъдата за убийство съобщиха, че депутатът ще обжалва.\r\n\tПрехвърлянето на фирмата на Гемишев на дружеството \"Файнест Асошиътс\", управлявано от Георги Михайлов Георгиев, е станало през април 2016 г., става ясно от данни в Търговския регистър. По данни от системата за правна информация ДАКСИ Георгиев участва или е участвал в управлението на още 93 фирми и в собствеността – на 54. Проверка на Биволъ е показала, че поне 10 от фирмите на Георги Георгиев дължат суми от порядъка на десетки и стотици хиляди левове на НАП.\r\n\tФирмата, която до април 2016 г. е била на Гамишев, е влязла през август 2017 г. в черния списък на дължащите на НАП над 5000 лв., но нямат имущество, което да бъде осребрено, нито пък вземания от трети лица. По последни данни неплатените публични задължения на компанията са 202 991 лв. Изданието Биволъ твърди, че задълженията са били натрупани още преди прехвърлянето на дружеството.\n\n\r\n\tГамишев стана депутат през пролетта на 2017 г., а прехвърлянето на фирмата се случва малко преди да бъде избран за общински координатор на ГЕРБ в Гоце Делчев. Преди да стане шеф на местната структура на ГЕРБ и депутат, Гамишев се е занимавал с предприемачество в сферата на строителството. Според Биволъ през 2012 г. съпругата на Гамишев е получила близо 400 000 лв. европейско финансиране от селската програма за къща за гости в с. Гайтаниново. Неговата снаха пък е взела от същата програма близо 300 000 лв. за къщи за гости в с. Лещен.\r\n\tМиналата седмица  повдигна темата с огромния размер на несъбрания от НАП ДДС заради прехвърлянето на фирми на малоимотни и безимотни лица. Според данните става дума за 5.8 млрд. лв. за периода от 2000 г. до края на 2017 г. В петък данъчната агенция се оправда, че в последните години сумата на несъбрания данък значително е спаднала, каквато е и позицията на финансовия министър Владислав Горанов и шефката на бюджетната комисия в парламента Менда Стоянова. Междувременно се разбра, че  на събираемостта на ДДС, а \"БОЕЦ\" внесе сигнал за проблемите със събираемостта на ДДС в България до председателя на Европейската комисия Жан-Клод Юнкер.", "date": "2018.03.27", "title": "НАП проверява депутат от ГЕРБ, прехвърлил на бедняк задлъжняла фирма"}
{"url": "http://www.mediapool.bg/tyutyuneviyat-grad-v-plovdiv-stava-zashtiten-kvartal-news277230.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПловдивската улица \"Иван Вазов\" е известна с чинарите, магазините за обувки и ... тютюневите складове. Десетилетия наред по нея се носеше миризма на тютюн. Преди няколко години и последната сграда от Тютюневия град край ул. \"Иван Вазов\" спря да се използва за обработката на тютюн и производството на цигари. Миризмата на тютюн постепенно изчезна.\r\n\tСега широката павирана улица е преградена с метални платна като строителен обект. С тази разлика, че там нищо не се строи. Сградите тънат в разруха.\r\n\tПреди почти две години, който според прокуратурата и съда е бил . От сградите - две от които са паметници на културата, останаха само фасадите. Улиците наоколо бяха заградени, за да не пострада някой. Част от фасадата на най-известния от изгорелите складове- този на Димитър Кудоглу, беше укрепена. И така почти две години.\r\n\tМалко преди това друг защитен от закона склад - на близката улица \"Одрин\",  и до момента изглежда като след бомбардировка. Той също е \"обезопасен\" с ограда. Единственият позапазен склад, паметник на културата - известен като Картела, е с ремонтирана фасада, с нова дограма, но не се използва, а отвътре не е ремонтиран.\r\n\tПочти две години след изпепеляването и разрушаването на част от складовете и малко повече от половин година преди 2019 г., в която Пловдив ще е Европейска столица на културата, съдбата на тютюневите складове остава неясна. Сградите в самия център на града са окаяна гледка. Само по част от запазените орнаменти и мазилка си личи, че някога са били красиви. Улиците наоколо все още са трудно проходими за пешеходци, минаването с коли е невъзможно. В същото време Тютюневият град е едно от основните места, в които се правят и ще се правят събития от програмата на \"Пловдив 2019\"., заявиха от ведомството в отговор на въпрос на Mediapool. Според министър Боил Банов се върви към създаването на защитен от закона квартал, тъй като в момента само четири от сградите имат статут на паметници на културата (три от тях са почти разрушени). Всички складове са част от защитен архитектурен ансамбъл, но защитата им приключва със задължение евентуалните строежи и преустройства да се съгласуват с Министерството на културата.\r\n\tКак и кога полуразрушените складове ще бъдат възстановени, Банов не можа да каже. Ясно е обаче, че това няма да се случи до началото на 2019 г.\r\n\t, каза Банов пред Mediapool. Той добави, че не бърза с решението на проблема, тъй като то трябвало да е дългосрочно - за следващите поне 30 години, а не за 2019 г. Министърът припомни, че там 30 години нищо не е правено.\r\n\tСобственици на изгорелите складове са фирмата \"Р.И.П.А\", която се притежава от италиански граждани, и \"Галакси инвестмънт груп\", свързвана с основателите на \"Винпром Пещера\". На въпрос какво смятат да правят със сградите, двете фирми отговориха, че предстои да оповестят плановете си.\r\n\tОт Министерството на културата казаха за Mediapool, че в момента разглеждат \". Той е внесен от фирма \"Р.И.П.А\" и е за складовете на Кудоглу. Явно идеята е те да се превърнат в жилищна сграда с магазини.\r\n\tПроектът е внесен през юли 2017 г. До момента има становище от Националния институт за недвижимото културно наследство, което внесено в Министерството на културата на 13 март 2018 г. От министерството не уточняват какво е становището. То трябва да бъде одобрено от ведомството, а процедурата се забавила заради .\r\n\t\r\n\tПо закон изгорелите паметници на културата трябва да бъдат възстановени в оригиналния си вид. Не така стои въпросът за склада на \"Галакси инвестмънт груп\", който не е паметник на културата.\r\n\tДокато сградите стоят полуразрушени, община Пловдив се готви да ремонтира улиците в квартала, включително и \"Иван Вазов\". Идеята е малките улици в Тютюневият град да станат пешеходни. Самото място пък според общината трябва да се превърне в новата арт зона на Пловдив по подобие на друг изоставен до преди няколко години централен квартал – \"Капана\".\r\n\tПо данни от регистъра на обществените поръчки преди десетина дни е избран изпълнител за подмяна на паветата и ремонта на тротоарите в зоната. През 2017 г. правителството отпусна 1 млн. лева целево за това.\r\n\tМеждувременно общината обяви обществена поръчка за проект и авторски надзор на ремонта на ул. \"Иван Вазов\" и част от улиците в Тютюневия град. За \"Иван Вазов\" общината предлага два варианта - нивото на уличното платно да се повдигне и да се изравни с това на тротоарите, или да остане, както в момента - по-ниско. По малките улици тротоарите и платна трябва да са на едно ниво, тъй като идеята е да станат пешеходни.\r\n\tЧинарите по ул. \"Иван Вазов\" трябва да бъдат оградени и около тях да бъдат сложени пейки. Паметниците на културата по улицата ще бъдат \"маркирани\" с бронзови табели, обясниха от общината. Проектното решение за цветовете и шарките, които ще се използват при реконструкцията на ул. \"Иван Вазов\", трябва да бъде съгласувано с Националния институт за недвижимо културно наследство, тъй като улицата е защитена като паметник на градинското и парково изкуство заради чинарите.\r\n\tЗа това и заданието за поръчката е съгласувано с института. Той дава препоръки за запазване и възстановяване на традиционните улични и площадни пространства, улична регулация и настилки. Препоръчва се също така всички елементи на градския дизайн, рекламата и изкуственото улично осветление да се съобразяват с културно-историческата специфика, стилова характеристика и мащаб на елементите и прилежащата им среда.\r\n\tПроблемът е, че част от предвидените за ремонт улици в момента са заградени заради опасните полуразрушени складове. Според министъра на културата Боил Банов преди месеци общината е внесла проект за отваряне на карето около сградите. Той почти бил одобрен и скоро това щяло да стане възможно.\r\n\tСпоред общината обаче това може да стане, когато бъде изпълнено предписанието за укрепване на сградите. Има издадено разрешение за строеж за такова укрепване за складовете на Кудоглу, но . В същото време на мястото не личи да кипи някаква работа.\r\n\tСобствениците на склада на ул. \"Одрин\" не са поискали от общината разрешение за строеж, за да го укрепят, става ясно от отговорите на местната власт. От общинския бюджет са платени 6000 лева за проект за аварийно укрепване, общината го е съгласувала с Министерството на културата и го е дала на собствениците - италиански граждани. Въпреки това нищо не е направено.\r\n\t\r\n\tЕдинствените дейности след опита за разрушаване на склада на ул. \"Одрин\" са платени с общински пари - около 20 000 лева, и включват разчистване и обезопасяване на сградата и нейното заснемане.\r\n\tТютюневият град е една от основните локации, на които трябва да се случват събитията от програмата на \"Пловдив- Европейска столица на културата 2019 г.\" Инициативата за оживяване и възстановяване на това пространство в центъра на града беше подета още преди част от складовете да бъдат разрушени., обясниха от фондацията \"Пловдив 2019\". От там припомниха, че позицията им е за запазването на автентичния вид на сградите и обновяването им за културни функции. , обясниха от фондацията.\r\n\tВсъщност \"Пловдив 2019\" организира събития в Тютюневия град още от 2014 г. Планира се там да се правят фестивали на съвременна градска култура с гост участници най-актуалните майстори на европейската графити култура, хип-хоп и брейк сцената, концерти и филмови прожекции на открито и закрито, фестивали за храна и кулинария. вече бяха организирани градски игри на открито, като се предвижда периодично да има такива. \"Трябва да бъдат открити нови галерийни и експозиционни пространства, представящи както историята на мястото, така и съвременно изкуство и симбиозата на творческата индустрия и настоящия градски наратив\", обясниха от фондацията, която мести офиса си в Тютюневия град, за да покаже важността на мястото.\r\n\tВсе още не е ясно каква част от бюджета за събития, свързани с Европейската столица на културата, ще бъде използвана за организиране на фестивали, игри, изложби в и край тютюневите складове, тъй като средствата се разпределят на проектен принцип.", "date": "2018.03.27", "title": "Тютюневият град в Пловдив става защитен квартал"}
{"url": "http://www.mediapool.bg/sreshtata-vav-varna-postigna-ochakvanoto-i-to-ne-e-malko-news277240.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСрещата във Варна постигна очакваното и то не е малко. Добронамереният тон и снимката накрая са свидетелство, че диалогът между ЕС и Турция продължава. Основната пресечна точка на интереси е споразумението за бежанците - то беше препотвърдено, което е важно за Европа.\r\n\tПо отношение на авторитарните практики в Турция - нарушаването на права на хиляди задържани - напредък няма. Самият факт, че се говори с президента Ердоган въпреки тях, е компромис в полза на Турция.\r\n\tТова, което иска премиера на Австрия Курц - незабавно прекратяване на преговорите с Турция - би лишило ЕС от инструменти за влияние върху тази страна. В този смисъл то не е разумно. Формалното оставяне на преговорния процес за присъединяване на Турция отворен е в полза на ЕС. То е и надежда за опозицията срещу Ердоган в Турция.\r\n\tМитническото споразумение е основен лост на ЕС в преговорите. Продължаването на диалога би позволило този лост да се използва ефективно.\r\n\tПо Сирия позициите на ЕС и Турция се разминават. Ердоган иска безусловна подкрепа срещу кюрдите, която няма как да получи. Тук той е в изолация, обаче, защото Русия и САЩ са също срещу него. В този смисъл Ердоган ще търси някакъв компромис или ще се опита да \"изтъргува\" липсата на подкрепа от страна на Европа за компромиси по други теми - митническото споразумение, енергия или нещо друго.\r\n\tБългарското участие в срещата не е като посредник - ние сме част от ЕС. Президентът Радев и БСП настояваха да се превърне срещата в патриотична мобилизация на електората с теми като тракийските земи и сърдечните граници на Ердоган. Добре е, че Борисов не тръгна в посока на медийни задявки с Турция. Българските интереси се гарантират при единна външна политика на ЕС и при здравина на нашите институции, включително армията. Медийните задявки никога нищо не са решили. Що се отнася до двустранния диалог с Турция, в тази ситуация той може да е успешен само при общо подобряване на отношенията ЕС-Турция. Така че добре е да не се слага каруцата пред коня.\r\n\tОбществени протести срещу репресиите в Турция са нещо нормално и демонстрират запазената чувствителност на хората към безобразията на режима в съседна страна. За съжаление у нас те бяха сравнително малки - може би и затова сме удобни като място за срещи. Трябва да свикнем, че понякога разговори се водят и с хора, които не споделят базови принципи на политическия ни морал. Разговорите с тях - дори споразумения с тях по важни теми - не ги оневиняват, нито са израз на подкрепа за действията им. В крайна сметка запазването на мира и добросъседството понякога изисква компромиси. За момента компромисите в границите на разумното.\r\n\tКато цяло, без да става дума за някакъв дипломатически пробив, все пак във Варна имаше свършена работа.", "date": "2018.03.27", "title": "Срещата във Варна постигна очакваното и то не е малко"}
{"url": "http://www.mediapool.bg/politiko-evropa-simulira-udovolstvie-ot-turskiya-lokum-news277245.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t \r\n\tЗа висшето ръководство на ЕС, раздразнителният турски лидер бе прословутата муха в супата по време на работната вечеря в понеделник между председателя на Европейския съвет Доналд Туск, председателя на ЕК Жан-Клод Юнкер и българския премиер Бойко Борисов, чиято страна държи ротационното председателство на Съвета на ЕС.\r\n\tНа вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.\r\n\t \n\n\r\n\t\"Беше добра среща\", настоя Юнкер късно в понеделник, като се оплака от ишиаса си, който го принудил на напусне срещата с Ердоган преди края й. \"Ние говорихме открито и искрено. ...Ще имаме, както преди, много, много срещи, за да разрешим проблемите между Турция и Европа\". \r\n\t \r\n\tХубав късмет.\r\n\t \r\n\t\r\n\t \r\n\tИ все пак \r\n\t \r\n\tЕвропа се нуждае от Турция, за да запази жива двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3.5 млн. бежанци, като се готвят нови 3 млрд евро.\r\n\t \r\n\tВ момент, когато популистите от Палермо до Стокхолм засилват позиции заради проблема с миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.\r\n\t \r\n\tПерспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.\r\n\t \r\n\tТова, което Ердоган получава от ЕС, може да бъде обобщено в една дума: оцеляване. \r\n\t \r\n\tЗабравете загадъчната реторика на Ердоган за Европа и антитурските \"терористи\", за които той обвинява Германия и други страни, че ги приютяват. Хладната реалност е, че Турция е почти напълно зависима от ЕС, за да държи икономиката си на повърхността.\r\n\t \r\n\tНа ЕС се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със следващия най-голям партньор - Китай.\r\n\t \r\n\tНещо повече, ЕС носи около две трети от чуждестранните инвестиции в Турция.\r\n\tМеждувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.\r\n\t \r\n\tПросто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.\r\n\t \r\n\t\"Най-голямата уязвимост на Ердоган е икономиката\", заяви Фади Хакура, експерт по Турция в изследователския център \"Чатъм Хаус\". \"Никой не може да замести Европа и той знае това\", добави тя.\r\n\t \r\n\tТова помага да се обясни защо Ердоган бе толкова нетърпелив да се проведе срещата в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище.\r\n\t \r\n\tСистемното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара.\r\n\t \r\n\tПреди да пристигне в България, Ердоган настоя, че \"членството в ЕС остава наша стратегическа цел\".\r\n\t \r\n\tКакто и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха.\r\n\t \r\n\tТези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада\".", "date": "2018.03.27", "title": "\"Политико\": Европа симулира удоволствие от турския локум"}
{"url": "http://www.mediapool.bg/udalzhava-se-srokat-za-kandidatstvane-po-programata-zaedno-v-chas-news277244.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ резултат на високия интерес от училища към учители по програмата за професионално и лидерско развитие на фондация \"Заедно в час\", организацията обявява допълнителни 16 дни за кандидатстване за нови участници. До 10 април всички желаещи да се включат в новия випуск учители по програмата могат да подадат кандидатурите си .\r\n\tЦелта е да се отговори на максимален брой заявки за учители от училищата в страната.\r\n\tОт септември 2018 г. новите участниците ще преподават две години в училища партньори на организацията в някой от следните региони – Велико Търново, Враца, Ловеч, Монтана, Пазарджик, Перник, Плевен, Пловдив, Разград, София-град, София-област и Стара Загора. Избраните учители ще минат интензивна подготовка през лятото, както и допълнителни обучение през двете години, в които ще преподават. Те ще им помогнат да развиват умения както за работа в класната стая, така и за продължаване на кариерното им развитие с фокус върху образованието. Възпитаници на програмата се реализират като преподаватели и училищни лидери, както и в сферите на социалното предприемачество и образователните политики.\r\n\tЗа кандидатстване не е нужен предишен преподавателски опит, нито предварително придобита професионална квалификация учител. Необходима е завършена бакалавърска степен (до 15 септември 2018 г.) и нагласа, че всяко дете може да постигне успех и заслужава качествено образование. Участниците, които нямат квалификация учител, ще преминат специализирано обучение в университет партньор на организацията и ще придобият правоспособност за преподаване при завършване на програмата.\r\n\tДо 13 април продължава и кампанията за училища партньори на \"Заедно в час\", като училищата могат да попълнят своите заявки за нови учители за учебната 2018/2019 г. през интернет страницата на фондацията.\r\n\tВ момента над 160 учители по програмата на \"Заедно в час\" преподават в 80 партньорски училища.\r\n\t\"Заедно в час\" е създадена по инициатива и с финансовата подкрепа на фондация \"Америка за България\" и е част от глобалната мрежа за равен достъп до качествено образование Teach For All.", "date": "2018.03.27", "title": "Удължава се срокът за кандидатстване по програмата \"Заедно в час\""}
{"url": "http://www.mediapool.bg/stiker-s-chip-shte-pokazva-tehnicheskoto-i-ekosastoyanie-na-avtomobila-news277263.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредвижда се стикерът, че моторното превозно средство е минало годишен технически преглед, да има чип, който да съдържа информация за техническото и екологичното състояние на автомобила. В началото на май ще бъде готов образецът на новия стикер, който ще позволява дистанционен контрол дали колата отговаря на изискванията, за да е в движение. Дали още тогава ще заработи системата зависи от надграждането на системата на техническите прегледи и регистъра за състоянието на всички превозни средства. На по-късен етап се предвижда дори ГТП стикерът да показва и има ли автомобилът застраховка \"Гражданска отговорност\".\r\n\tТова стана ясно от думите на заместник-министъра на транспорта, информационните технологии и съобщенията Ангел Попов по време на откриването на международната конференция по пътна безопасност във вторник в София.\r\n\tВ момента при годишния технически преглед автосервизите на териториите на някои общини могат автоматично да проверяват дали е платен местния данък на возилото. Данните от уредите, които проверяват техническото състояние на колата и излъчваните от нея вредни емисии, се записват на компютъра на сервиза и после се предават в система на транспортното министерство. При препращането на файловете обаче са възможни манипулации и фалшификации. Идеята на транспортното министерство е да получава автоматично данните от уредите за проверка още в момента на провеждането й. Голяма част от съоръженията имали софтуер за това, твърдят от ведомството.\r\n\t\r\n\tСнетата при годишния технически преглед информация за еконормите ще се анализира дали отговаря на три нива в рамките на допустимото. Границите на всяко ниво в момента се разработват съвместно с екоминистерството и общините. Така върху ГТП стикера ще се поставя зелен, жълт или червен знак. Червеният ще означава, че покриването на еконормите е на критичния минимум. Ако този минимум е прекрачен, колата няма да се пуска в движение. Това разделение ще позволи на общините да провеждат екополитики и например да налагат по-високи данъци на колите с червен знак на стикера или да ограничават движението им в определени дни. Възможно е на следващ етап градовете да се оборудват с уреди за четене на данните от тези стикери и да засичат движението им и евентуално да се налагат трафик такси при влизане в центъра, обясниха от транспортното министерство. Ако пък тази система за контрол се разположи по пътищата на страната, веднага ще се засича дали се движат коли без ГТП, а ако в нея се върже и гаранционният фонд, ще е видно и дали автомобилът има гражданска отговорност.\n\n\r\n\tОт транспортното министерство не очакват промените да доведат до поскъпване на цената за извършване на годишния технически преглед, тъй като онлайн връзката с централната база данни за МПС-ата у нас и внедряването в стикерите на чиповете с данните е съвсем евтин процес.\r\n\tСобствениците на автомобили ще имат възможност, ако са извършвали ремонти за подобряване на екологичното или техническото състояние, да минат повторен преглед и да получат нов стикер, предвиждат в транспортното ведомство.\r\n\t\r\n\tПаралелно на тези промени се работи по разделянето на Закона за движение по пътищата на три - за движение по пътищата, за пътните превозни средства и за обучението на шофьорите. В обхвата на Закона за пътните превозни средства ще попадне и дейността на автосервизите, върху които ще се засили контрола с цел изсветляване на сектора, но и за повишаване на безопасността на движение по пътищата, стана ясно от думите на Ангел Попов.\r\n\t\"Това е изключително сложен процес, но е необходимо да се направи, за да се изсветли сектора, да се намали нелоялната конкуренция и некоректните практики, както и да се гарантират правата на хората“, допълни той.\r\n\tПо време на форума регионалният министър Николай Нанков посочи, че ще се премине към цялостна и дълготрайна рехабилитация на пътните участъци, вместо само да се кърпят дупки, както това е ставало последните тридесет години. Около 8000 километра републикански пътища и 12 000 километра общински се нуждая от спешна цялостна рехабилитация, допълни той и напомни за системния проблем, свързан с недофинансирането в пътния сектор.\r\n\tТол системата няма да е панацея за решаването на този проблем, но ще увеличи почти три пъти съществуващият финансов ресурс за пътни ремонти, отново посочи Нанков. От 2007 до 2020 г. са извършени или ще бъдат вложени близо 662,4 млн. лева за подобряване на пътната безопасност, допълни той.\r\n\t\r\n\tПо-късно пред журналисти Нанков съобщи, че България е готова с проекти за мерки и дейности за повишаване на пътна безопасност за над 3 млрд. лв, които да предложи за еврофинансиране след 2020 г. От тях 2.6 млрд. лева са средства за пътна безопасност по съществуващите пътища и около 730 млн. лева са за тези, които се предвижда до 2030 г. да бъдат изградени - автомагистрали, скоростни пътища, обясни министърът. По думите му, вече на база на многогодишната финансова рамка се дебатират темата да има нарочен инструмент под формата на програма или фонд за пътна безопасност за периода 2020 - 2030 г.\r\n\tОт пътната агенция изнесоха данни, според които автомобилният трафик годишно се увеличава с 10-15 на сто. Над 10 000 тежкотоварни автомобила преминават в момента през България, което през зимата носи тежки проблеми, отчете ведомството.\r\n\tЗаместник-министърът на вътрешните работи Стефан Балабанов изнесе статистика, че през 1989 г. в България са загинали повече от 1200 човека при катастрофи при положение, че колите тогава са били в пъти по-малко. За 28 години пътната ни инфраструктура се подобрява, но не може да достигне онова състояние, което ни се иска, каза Балабанов.\r\n\tАлекси Кесяков - секретар на Държавно-обществената консултативна комисия по проблемите на безопасността на движението по пътищата, напомни, че един процент увеличаване на пътната скорост води до три процента ръст на броя на загиналите при катастрофи.\r\n\tВ момента България е на второ място в ЕС, след Румъния, по брой убити по пътищата - с 95 загинали на 1 млн. жители.", "date": "2018.03.27", "title": "Стикер с чип ще показва техническото и екосъстояние на автомобила"}
{"url": "http://www.mediapool.bg/varnenskata-sreshta-es--turtsiya-bila-nervna-no-konstruktivna-news277291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнгажимент за нормализиране на отношенията между ЕС и Турция е бил поет по време на срещата на европейските лидери с турския президент Реджеп Ердоган във Варна, каза  министърът на външните работи Екатерина Захариева. По думите й срещата е преминала в добър тон и двете страни са се уговорили да спазват ангажиментите по вече подписаното споразумение за мигрантите. \r\n\t \r\n\t\"Ангажиментите, които чухте от ЕК, но и от Турция, което е изключително важно за това, че споразумението трябва да работи и всяка страна да изпълнява ангажиментите си по него\", заяви Захариева пред Нова телевизия. \r\n\t \r\n\t\"Като външен министър ми направи впечатление и финалът на изказването на президента Ердоган. Подчерта регионите, в които има нестабилност и подчерта: \"Нека заедно с Европа работим за нормализиране на Сирия, Ирак, Афганистан, Пакистан. Това е подадена ръка\", смята Захариева.\n\n\r\n\t \r\n\tПо думите й все още има различия между двете страни, но те могат да се решат по със средствата на дипломацията.\r\n\t \r\n\tСпоред Захариева при срещата си с турския президент Реджеп Ердоган премиерът Бойко Борисов е поставил всички висящи между двете страни въпроси. \r\n\t \r\n\t\"Много е важно, че се разбрахме тази смесена комисия да се състои възможно по-скоро, за да се опитаме да решим тези двустранни въпроси, които съществуват от много години\", каза тя по темата за тракийските бежанци.\r\n\t \r\n\t\r\n\t \r\n\tТурският премиер Бинали Йълдъръм, цитиран от ДПА, обаче представи друга гледна точка.\r\n\t \r\n\t\"Турция не разглежда срещата във Варна с европейските лидери като знак за промяна на отношението спрямо Анкара. Не мога да видя признаци от срещата на върха, че подходът на Европейския съюз към нашата страна ще стане справедлив\", каза Йълдъръм пред депутати от управляващата Партия на справедливостта и развитието (ПСР).\r\n\t \r\n\tТой добави, че преговорният процес на Турция за членство в ЕС е в застой, тъй като не са отваряни нови преговорни глави. \r\n\t \r\n\t\r\n\t \r\n\tСпоред друг член на българското правителство – вицепремиера Томислав Дончев \"срещата може би е била нервна, но конструктивна\". \"Имаше едно трепетно вълнение какво точно се е случило, как точно сме се представили. Ако някой пита каква ни е работата по време на европредседателството – точно това ни е работата\", коментира той.\r\n\t \r\n\tРазличията остават, но всички имат амбицията по всички въпроси да тече диалог. Каквито и трудности да има, щом има диалог, има надежда, допълни той. Според него най-лошо е, когато не се говори и се гледа под вежди.\r\n\t \r\n\tВ отговор на въпрос той посочи, че може и да е била нервна срещата, но е била конструктивна.\r\n\t \r\n\tЕдинственият проблем между Турция и ЕС, който намери разрешение на срещата в Евксиноград, е, че споразумението за бежанците ще бъде продължено и съюзът ще изплати следващите траншове от 1.2 млрд. евро. Наред с това председателят на Европейския съвет Доналд Туск обобщи след срещата, че решения и компромиси по време на разговорите не са постигнати.", "date": "2018.03.27", "title": "Варненската среща ЕС -Турция била нервна, но конструктивна"}
{"url": "http://www.mediapool.bg/paketi-sas-sledi-ot-vzriv-sa-razprateni-vav-vashington-news277246.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодозрителни пакети са били изпратени до шест правителствени и военни обекта около американската столица, съобщи бТВ, позовавайки се на местни медии.\r\n\tФБР и военните казаха, че проверяват шест подозрителни пакета, съдържащи взривни компоненти, съобщи телевизия Ен Би Си. Всички били изпратени по пощата на адреси на военни и разузнавателни обекти в района на Вашингтон.\r\n\tПратките са били взети от ФБР за анализ.\r\n\tВ някои от тях имало писма, които един служител описа като „неуравновесени и объркани”. В един от пакетите били открити следи от експлозиви и бил прикрепен възпламенител.", "date": "2018.03.27", "title": "Пакети със следи от взрив са разпратени във Вашингтон"}
{"url": "http://www.mediapool.bg/turskata-presa-ot-izpit-za-iskrenostta-na-es-do-proleten-klimat-vav-varna-news277248.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод заглавие проправителственият турски в. \"Стар\" съобщава за вчерашната среща във Варна, чийто домакин бе министър-председателят Бойко Борисов, на турския президент Реджеп Тайип Ердоган с председателите на Европейската комисия Жан-Клод Юнкер и на Европейския съвет Доналд Туск.\r\n\t \r\n\tВестникът посочва, че Ердоган е изложил в писмен вид очакванията си към ЕС. В изявление след разговорите турският държавен глава е поискал незабавни стъпки по въпроса за визовата либерализация, настоял е ЕС да се държи справедливо по въпроса за Кипър и да изпълни обещанията си във връзка с финансовата помощ за бежанците, изразил е очакването на турската страна за подкрепа в борбата с тероризма, резюмира \"Стар\".\r\n\t \r\n\t, пише по темата и в. \"Миллиет\". \"На срещата на върха между Турция и ЕС бе взето решение за продължаване на диалога. До няколко месеца срещата ще се повтори\", посочва в подзаглавие изданието, цитирано от БТА.\n\n\r\n\t \r\n\t\"Нека заедно изградим силна Европа\", гласи заглавието на в. \"Сабах\", който посочва, че президентът Ердоган е \"протегнал приятелска ръка\" на ЕС. Вестникът публикува снимка, на която четиримата лидери се държат за ръце и отбелязва, че \"ръка за ръка те са изпратили послание за единство\".\r\n\t \r\n\t\"Всички сме съгласни, че диалогът трябва да продължи\", заявил Туск, а Юнкер на свой ред казал: \"Гарант съм, че преговорите ще продължат\", пише още \"Сабах\".\r\n\t \r\n\t- това заглавие е подбрал по темата днес в. \"Хабертюрк\". Според изданието акцентът, поставен на срещата във Варна, е бил за продължаване по пътя към пълноправно членство на Турция и за \"заедност\".\r\n\t \r\n\tВ. \"Ватан\" изтъква, че срещата във Варна се е състояла след двугодишно прекъсване. \r\n\t \r\n\t\"Елате и нека всички заедно построим една благоденстваща Европа\", призовал турският лидер, предупреждавайки същевременно, че би било \"ужасна грешка\" Турция да бъде оставена извън блока.      \r\n\t \r\n\tВестник \"Карар\" пише за , визирайки атмосферата на разговорите. \"Джумхуриет\" определя като \"критична\" по значимост срещата във Варна и пише за \"труден изпит между ЕС и Турция\". \"Биргюн\" пък окачествява срещата като \"напрегната\", уточнявайки, че на масата са били поставени много теми - от кризата около кипърските сондажи по оста Анкара-Атина-Никозия до споразумението за мигрантите, от визовата либерализация до митническия съюз, от ускоряването на финансовата помощ за сирийците до нарушенията на човешките права и извънредното положение в Турция.\r\n\t \r\n\t\"Първата препирня дойде още преди срещата и бе между членката на ЕС Австрия и Турция\", уточнява вестникът, цитирайки думите на австрийския канцлер Себастиан Курц, който поиска преговорите на Турция с ЕС да бъдат прекратени.\r\n\t \r\n\t\r\n\t \r\n\t, гласи челно заглавие на Нюз.ин по повод срещата на Ердоган с двамата европейски лидери в морската ни столица.\r\n\t \r\n\tИзданието допуска, че на срещата Туск и Юнкер не са \"спестили\" думи да поставят пред Ердоган всички критични открити въпроси в евро-турските отношения и са поискали от него да заеме позиция.         \r\n\t \r\n\t, пише в друго заглавие Нюз.ин. \r\n\t \r\n\tСпоред сайта във Варна Туск и Юнкер са настояли Турция да прекрати незаконните действия в Егейско море и в кипърската икономическа зона, скастрили са я за поведението й в Африн и са поставили въпроса за освобождаване до Великден на двамата гръцки военнослужещи, задържани от турските власти.\r\n\t \r\n\t\"За европейска намеса пред Ердоган във връзка с освобождаването на двамата гръцки военни\" пише и в.\"Катимерини\", а в. \"Нафтемборики\", подчертава, че от Варна ЕС е призовал Турция да прекрати действията си, които подкопават добросъседските отношения в Егейско море и Източното Средиземноморие.\r\n\t \r\n\t, извежда думите на Доналд Туск в. \"Та неа\". Според всекидневника Туск казал пред журналисти след разговорите, че \"по отношентие на конкретни решения на срещата не се е стигнало до никакъв компромис\".\r\n\t \r\n\tВ. \"Вима\" цитира безпокойството, изразено от Туск от действията на Турция в Егейско море и Източното Средиземноморие. Той казал, че \"тези действия на Турция подкопават правовата държава\" и добавил, че е необходимо Турция да подобри отношенията си с Гърция и Кипър.\r\n\t \r\n\t- така в. \"Контранюз\" оценява срещата във Варна, като изтъква, че на нея турският президент е получил \"плесница\" от тях за действията си по отношение на кипърската икономическа зона, в Егейско море и спрямо държаните от турските власти двама гръцки военни.\r\n\t \r\n\tВ отговор Ердоган казал, че \"би било грешка Турлция да бъде изолирана\". Той потвърдил, че \"Турция спазва фундаменталните човешки права\" и дори добавил, че \"това ставало ясно от фактите, свързани с опита за преврат\". Ердоган обявил, че \"операциите на Турция срещу терористите ще продължат\". \r\n\t \r\n\tЯвно притеснен от критиката по въпроса за икономическата зона в Кипър и пречките, които Анкара поставя във връзка с нея, турският президент предупредил, че \"ще бъде грешка Турция да бъде изолирана, тъй като е значим партньор от стратегическо значение за ЕС\".\r\n\t \r\n\tЕрдоган побързал дори да добави: \"Ако ЕС не престане да е особено критичен, ние не бихме могли да подобрим нашите отношения\". Турският държавен глава дори поискал от страните на ЕС \"да действат справедливо\", посочвайки, че \"газовите сондажи в Кипър трябва да бъдат извършвани при спазване на международното право\", пише в заключение \"Контранюз\".", "date": "2018.03.27", "title": "Турската преса:  От \"изпит за искреността на ЕС\" до \"пролетен климат във Варна\""}
{"url": "http://www.mediapool.bg/tramp-otricha-da-e-imal-vrazka-s-pornoaktrisata-stormi-danials-news277249.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп опровергава \"силно и ясно\" твърденията за негова връзка с порноактрисата Сторми Даниълс, заяви говорителят на Белия дом Радж Шах, предаде Франс прес.\r\n\t \r\n\t\"Казвам, че президентът отрича твърдо, ясно и с постоянство тези твърдения\", заяви говорителят.\r\n\t \r\n\tЗапитан за обвиненията за нарушаване на закона на финансиране на политическите кампании, за да бъде купено мълчанието на актрисата, говорителят на Белия дом каза: \"Белият дом няма за какво да се упреква\".\n\n\r\n\t \r\n\tСъщевременно телевизия Си Би Ес, каза, че нейното предаване \"60 минути\", в което е било интервюто със Сторми Даниълс е привлякло рекордно висока аудитория.\r\n\t \r\n\tПредаването в което порноактрисата говори за предполагаема сексуална среща с Тръмп преди 12 години и за последиците от нея, е било гледано от 22 милиона зрители. Това е най-голямата аудитория за последните десет години.", "date": "2018.03.27", "title": "Тръмп отрича да е имал връзка с порноактрисата Сторми Даниълс"}
{"url": "http://www.mediapool.bg/boikotat-sreshtu-moskva-se-razrastva-prisaediniha-se-ispaniya-ungariya-makedoniya-news277239.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще няколко европейски страни се присъединиха към започналия вчера глобален дипломатически бойкот на Москва, като обявиха, че също гонят руски дипломати заради случая “Скрипал”.\r\n\t \r\n\tБългария още вчера обяви, че няма да гони руски дипломати, нито ще отзовава посланика ни в Москва.\r\n\t \r\n\tВъв вторник пред Нова телевизия външният министър Екатерина Захараиева заяви, че България не смята, че е уместно да гони руски дипломати заради случая \"Скрипал\". Тя допълни, че страната ни е солидарна с Великобритания, но подобни мерки засега не се налагат.\n\n\r\n\t \r\n\tЕвропейската комисия поясни вчера, че държавите в ЕС имат възможността самостоятелно да предприемат свои едностранни мерки срещу Москва по този случай. На равнище ЕС миналата седмица Европейският съвет изрази съпричастност с Великобритания, като потвърди, че най-вероятно Русия е отговорна за отравянето на Скпипал и че няма друго правдоподобно обяснение за него.\r\n\t \r\n\tПредседателят на Европейския съвет Доналд Туск съобщи вчера след обед от Варна, че 14 държави от ЕС предприемат собствени мерки с прогонването на руски дипломати. Оттогава списъкът значително се разшири.\r\n\t \r\n\tИспания, Унгария, Ирландия и Норвегия\r\n\t\r\n\tИспания ще изгони двама руски дипломати в отговор на атаката с бойно отровно вещество в Англия, за която британското правителство обвинява Москва. Това се казва в съобщение на външното министерство в Мадрид, разпространено от Ройтерс. Според испанското външнополитическо ведомство атаката срещу Сергей Скрипал и дъщеря му на 4 март е факт \"с огромна тежест и представлява сериозна заплаха за нашата колективна сигурност и международното право\".\r\n\t \r\n\tВ разпратеното по имейл съобщение до медиите не се посочва кои дипломати ще бъдат експулсирани, но се отбелязва, че те вече са уведомени да напуснат страната.\r\n\t \r\n\tИрландия заяви във вторник, че експулсира руски дипломат, предаде Асошиейтед прес. Министърът на външните работи Саймън Коувни заяви, че атаката с нервнопаралитично вещество срещу Скрипал и дъщеря му Юлия е \"шокираща и отвратителна\" употреба на химическо оръжие. Руският посланик в Дъблин е бил уведомен, че един дипломат от неговото посолство трябва да напусне Ирландия, съобщи министърът.\r\n\tНорвежкото министерство на външните работи обяви, че ще изгони един руски дипломат. Същото направи и Унгария още в понеделник вечер.\r\n\t \r\n\tМакедония и Молдова\r\n\t \r\n\tМакедония ще изгони един руски дипломат във връзка със случая Скрипал, съобщи македонското външно министерство, цитирано от агенция МИА. Решението е взето след консултации със съюзници и партньори от ЕС и НАТО.\r\n\t \r\n\tРуското посолство в Скопие обяви в Туитър, че македонската страна ще понесе последиците от \"тази провокация и изключително неприятелски акт, без прецедент в руско-македонските отношения\". Британският посланик в Скопие Чарлз Гарет на свой ред приветства решението на Македония като \"мощен израз на солидарност\".\r\n\t \r\n\tПървият външен министър на Македония професор Денко Малески по този повод направи оценката, че руското поведение тласка Македония към съюз с другите западни демокрации и Македония трябва да вземе страна. \"Проблемът, който Русия има с големите партньори, не може да го решава на гърба на малки държави като Македония\", каза Малески.\r\n\t \r\n\tДо момента от балканските страни Румъния, Хърватия и Македония обявиха, че ще изгонят по един руски дипломат, а Албания - двама.\r\n\t\r\n\tМолдова поиска трима руски дипломати да напуснат до седем дни в знак на солидарност с Великобритания, заяви във вторник молдовското външно министерство, цитирано от Ройтерс. Молдовският президент Игор Додон определи като провокация решението на правителството. \"Крайно съм възмутен от решението на правителството на Молдова да изгони руски дипломати. Категорично осъждам тази поредна антируска провокация\", каза той, цитиран от ТАСС.\r\n\t \r\n\tИсландия и Австралия\r\n\t \r\n\tИсландия обяви дипломатически бойкот на Мондиала в Русия в знак на подкрепа с Великобритания, която също няма да прати официални представители за световното първенство по футбол заради \"аферата Скрипал\", предаде Франс прес, като се позова на исландското министерство на външните работи. В него се отправя призив към руските власти да дадат ясни отговори на Великобритания по случая със Сергей Скрипал.\r\n\t \r\n\tПравителството на Исландия е информирало и руското посолство в Рейкявик, че преустановява двустранните контакти на високо равнище с Русия.\r\n\tАвстралия гони двама руски дипломати, съобщи австралийският премиер Майкъл Търнбул. \"Заедно с Обединеното кралство и други свои съюзници и партньори Австралия предприема действия в отговор на неотдавнашното нападение с нервнопаралитично вещество в Солсбъри, в Обединеното кралство\", каза австралийският премиер и добави, че правителството ще изгони дипломати, за които е установено, че са служители на разузнаването, действащи под дипломатическо прикритие.\r\n\t \r\n\tСпоред преброяване на Франс прес най-малко 113 руски дипломати ще бъдат изгонени след оповестените мерки. АП изброява и другите страни, съобщили още вчера, че гонят определен брой руски дипломати: САЩ (60), Великобритания (22), Канада (4; отказани и 3 кандидатури за нов дипломатически персонал), Украйна (13), Германия, Франция и Полша (по 4), Чехия и Литва (по 3), Холандия, Дания, Италия и Албания (по 2), Швеция, Хърватия, Румъния, Финландия, Естония и Латвия (по 1). Освен това Белият дом каза, че предстои да бъде закрито руското консулство в Сиатъл.\r\n\t \r\n\tПо данни на НАТО досега над 140 руски дипломати са били прогонени от над 25 държави от пакта и техни партньори.\r\n\t \r\n\tНАТО гони 7 руски дипломати, ограничава руската мисия в пакта с 10 души\r\n\t\r\n\tНАТО реши във вторник да изгони седем руски дипломати, акредитирани към алианса. Това съобщи генералният секретар Йенс Столтенберг.\r\n\t \r\n\tНа трима руски дипломати, които са очаквали одобрение, акредитации няма да бъдат предоставени. Числеността на руската мисия в НАТО се намалява с 10 души - от 30 на 20 служители.\r\n\t \r\n\tРусия подцени единството на съюзниците, Москва не вярваше в решимостта ни да прилагаме икономическите санкции, коментира Столтенберг. Даваме ясно послание, че поведението на Русия има цена. С тези общи мерки руските възможности за шпионаж ще бъдат ограничени, добави той.\r\n\t \r\n\tГенералният секретар поясни, че и с намаления състав на руската мисия ще остане възможна работата по подготовката на следващо заседание на Съвета НАТО-Русия. Ще продължим да работим за смислен диалог, допълни той.\r\n\t \r\n\tОбмислящите\r\n\t\r\n\tБелгийското правителство ще обсъди днес дали да предприеме мерки по случая Скрипал, съобщиха местни медии във вторник. Те отбелязват, че Белгия, като страна домакин на седалищата на ЕС и на НАТО, е отговорна за акредитацията на дипломатите в Брюксел.\r\n\t \r\n\tБелгийският външен министър Дидие Рейндерс ще предложи днес на своите колеги в правителството национални мерки срещу Русия в отговор на отравянето във Великобритания на шпионина Сергей Скрипал. Той уточнява, че списъкът с \"вероятно опасните\" руски представители в Брюксел, срещу които може да бъдат предприети мерки, е изготвен съвместно с разузнавателните служби.\r\n\tНовият словашки премиер Петер Пелегрини, чието правителство едва снощи получи вот на доверие в парламента, каза, че за експулсиране от страната на руски дипломати във връзка със случая Скрипал не са достатъчни само обвинения, които не се основават на неоспорими факти, предаде ТАСС. Словакия няма да се поддава единствено на убежденията, че зад нападението (срещу Скрипал) стои Русия, отбеляза Пелегрини. Засега обвиненията срещу Русия не са подкрепени от доказателства... Няма да бързаме (да експулсираме руски дипломати)\", добави той. Решението за изгонване на дипломати подкрепиха 16 от 28-те държави от евросъюза. Такава стъпка не са направили 12 страни, така че не сме сами\", каза снощи той.\r\n\t \r\n\tПо случая в Солсбъри Словакия ще действа решително, но разумно и без \"театрални жестове\", каза премиерът. Във вторник руският посланик е повикан на разговор в словашкото външно министерство, за да обясни руската позиция.\r\n\t \r\n\tРешилите да не предприемат национални мерки\r\n\t \r\n\tАвстрия няма да експулсира руски дипломати в рамките на \"аферата Скрипал\". Това обяви снощи австрийското правителство, като уточни, че иска да запази в качеството си на \"неутрална страна\" възможността за диалог с Кремъл, предаде Франс прес.\r\n\t \r\n\t\"Ние подкрепяме решението за отзоваване на посланика на ЕС в Москва, но няма да вземем мерки в национален план\", се казва в общо изявление на консервативния канцлер на Австрия Себастиан Курц и на министърката на външните работи от Австрийската партия на свободата Карин Кнайсъл.\r\n\t \r\n\t\"Искаме да запазим отворени каналите за комуникация с Русия\", се допълва в документа. В него се подчертава, че \"Австрия е неутрална страна и се смята като мост между Изтока и Запада\".\r\n\t \r\n\tСред страните членки на ЕС засега свои национални мерки срещу Москва не са обявили и Гърция, Кипър, Словения, Португалия, Люксембург.\r\n\t \r\n\tТурският вицепремиер Бекир Боздаг каза, че Турция няма планове за мерки срещу Русия заради \"аферата Скрипал\", предаде ДПА.\r\n\t \r\n\tНова Зеландия увери, че е искала да експулсира руски шпиони като част от ответните мерки срещу отравянето на бившия руски агент Сергей Скрипал във Великобритания, но не е намерила, предаде Франс прес. \"Проведохме проверки в Нова Зеландия. Нямаме необявени служители на руското разузнаване. Ако имахме, щяхме да ги експулсираме\", заяви премиерката Джасинда Ардърн пред общественото радио, добавяйки, че не е изненадана, че нейната страна не е начело на списъка с интереси на руските шпионски агенции.\r\n\tНова Зеландия изрази принципна подкрепа за Великобритания, но призна, че не може да направи много поради липсата на руски агенти. Ардърн добави, че нейното правителство ще продължи да обмисля мерки, които може да вземе, за да подкрепи позицията на международната общност.", "date": "2018.03.27", "title": "Бойкотът срещу Москва се разраства – присъединиха се Испания, Унгария, Македония"}
{"url": "http://www.mediapool.bg/polovin-vek-po-kasno-smartta-na-gagarin-ostava-darzhavna-taina-v-rusiya-news277250.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОфициално Юрий Гагарин намира смъртта си в самолета, опитвайки се избегне метеорологичен балон, но и след 50 години гибелта на първия човек, летял в космоса, остава държавна тайна, забулена в мистерия.\r\n\t \r\n\tНа 27 март 1968 г. сутринта Юрий Гагарин се подготвя за рутинен тренировъчен полет със своя самолет МиГ-15 на летище \"Чкаловски\" близо до Москва, спомня си неговият колега от това време, космонавтът Владимир Аксьонов.\r\n\t \r\n\t\"Двамата с Юрий ни прегледаха едни и същи медици и слушахме една и съща метеорологична прогноза, защото моето излитане беше предвидено един час след неговото\", раказва той пред коренспондента на Франс прес. \n\n\r\n\t \r\n\tПолетът на Аксьонов, тогава 34-годишен, обаче е анулиран - след като са докладвали, че се връщат в базата, нито Гагарин, нито неговият втори пилот, 45-годишният Владимир Серьогин, не отговарят повече на радиоповикванията.\r\n\t \r\n\tХеликоптерите, излетели да ги търсят, бързо съобщават, че са открили части от корпуса на самолета на 65 километра от летището. Тялото на Юрий Гагарин е намерено на следващия ден.\r\n\t \r\n\tСергей Кравчински, сега на 74 години, а по онова време млад конструктор на космически апарати, си спомня деня, когато е научил новината.\r\n\t \r\n\t\"Чухме вик в коридора: \"Момчета, Гагарин е загинал! Бяхме в шок, жените плачеха\", спомня си той.\r\n\t \r\n\tЗа първи път в историята на Съветския съюз ден е обявен ден на национален траур в памет на някого, който не е държавен глава.\r\n\t \r\n\tКонструкторите са знаели, че Гагарин вече е имал проблем с кацането, тренирайки с МиГ-овете. Когато комисията по разследването дава своето заключение, те са озадачени. Според официалната версия екипажът е бил принуден да извърши рязка маневра поради \"промяна на въздушната ситуация\", което е причинило катастрофата.\r\n\t \r\n\t\"Докладът на официалната комисия - цели 29 тома, така и не беше публикуван. Това подтикна много колеги и експерти да започнат собствени разследвания\", разказва за Франс прес Александър Глушко, историк на съветската космонавтика.\r\n\t \r\n\tПо онова време се разпространяват най-безумни слухове за смъртта на първия човек в космоса: убит по заповед на Кремъл, който ревнува заради популярността му, пиян по време на полета, отвлечен от извънземни, а да не забравяме и версията за маскарад, предназначен да симулира смъртта му, за да го затворят в лудница.\r\n\t \r\n\tПрез 2011 г., за да отбележат 50-ата годишнина от първия полет в космоса на Гагарин на 12 април 1961 г., архивът на Кремъл обявява, че е разкрита загадката за смъртта на първия космонавт. Според тези нови заключения \"една от вероятните причини\" за катастрофата на самолета е било присъствието на метеорологичен балон, който Гагарин и Серьогин се опитали да избегнат, преди да изгубят контрол над самолета.\r\n\t \r\n\t\"Една от вероятните причини! Тази формулировка не казва нищо! При това нито един документ от 29-те тома от разследването никога не е публикуван изцяло\", възмущава се историкът Александър Глушко.\r\n\t \r\n\tЗа него мистерията, поддържана около катастрофата на Гагарин, служи да скрие \"недостатъците в организацията и слабостите на съветския космически сектор\", който тогава е символът на успехите на Съветския съюз.\r\n\t \r\n\t\"Когато истината не се знае, слуховете се множат и те продължават да се разпространяват и днес\", обобщава той.\r\n\t \r\n\t\"Родителите ми винаги ми говореха, че Гагарин е загинал, защото е бил пиян\", спомня си Александър Володко, полицай от Новокузнецк, Сибир, който е на посещение в Музея на космонавтиката в Москва.\r\n\t \r\n\tАлександър, който е роден една година след смъртта на Гагарин, би искал най-сетне да се чуе истината. За разлика от родителите си, той споделя друга версия за смъртта на Гагарин, защитавана от космонавта Алексей Леонов, който я разкрива след разпадането на Съветския съюз през 1991 г.\r\n\t \r\n\tСпоред Леонов, член на разследващата комисия през 1968 г., самолет \"Сухой\", който не е трябвало да се намира там, е пресякъл траекторията на МиГ-а на Гагарин, минавайки на по-малко от 20 метра от неговата машина. Преминавайки през звуковата бариера, пилотът станал причина самолетът на космонавта да изпадне в свредел и да се разбие.\r\n\t \r\n\t\"Видях разсекретен документ, който потвърждава (тази теза)\", заяви през юни 83-годишният Алексей Леонов пред РИА Новости.\r\n\t \r\n\tКомисията е скрила истината, за да защити оцелелия пилот, твърди той, но отказва да разкрие самоличността му, като добавя само, че става дума за \"достатъчно известен\" човек, който днес е \"стар и болен\".\r\n\t \r\n\t\"Вече не е тайна - става дума за небрежност и нарушаване на правилата на авиацията\", обобщава той.\r\n\t \r\n\tДокато официалните документи не станат публично достояние, \"това твърдение остава само хипотеза\", със съжаление казва историкът Глушко.", "date": "2018.03.27", "title": "Половин век по-късно, смъртта на Гагарин остава държавна тайна в Русия"}
{"url": "http://www.mediapool.bg/ne-samo-rusiya-prashta-shpioni-maskirani-kato-diplomati-news277265.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНареждайки най-голямото експулсиране на руски дипломати досега, САЩ и техните съюзници вдигнаха мизата в шпионския дуел Изток-Запад, датиращ от времето на Студената война, и хвърлиха светлина върху премълчаваната, но ширеща се практика в света на плаща и кинжала: изпращането на шпиони под дипломатическо прикритие.\r\n\t \r\n\tЧислата, посочени в понеделник от високопоставени американски служители, са шокиращи: много повече от 100 руски шпиони се подвизават на американска земя, маскирани като дипломати. САЩ обявиха, че гонят 60, така че дори и след като те си отидат, ще останат още най-малко 40, които на воля ще шетат из Вашингтон и други големи американски градове под официалната закрила на външното министерство на тяхната страна.\r\n\t \r\n\tТогава, ако те наистина са шпиони и САЩ знаят това, защо да не ги изгоним всичките?\r\n\t \r\n\tОтговорът, казват експертите, е, че шпионажът, макар и забулен в мрак, потенциално отблъскващ и често незаконен, е възприета международна практика. Всички страни шпионират и повечето, ако не всички, пращат шпиони в чужбина, маскирани като дипломати, включително и САЩ.\r\n\t \n\n\r\n\t\"Посолствата и дипломатическите мисии от стотици и стотици години се използват за шпиониране на противниците в техните земи\", каза пенсионираният полковник от армията Кристофър Коста - изпълнителен директор на Музея на международния шпионаж във Вашингтон. Той добави, че дори когато шпионите бъдат разкрити, често е по-полезно те да бъдат дискретно следени, отколкото изгонвани.\r\n\t \r\n\t\"Същността на играта на котка и мишка в контрашпионажа е да се разбере с кого съответният агент е във връзка\", обяснява Коста.\r\n\t \r\n\tИма и друга причина САЩ да не прекаляват с изгонването на известните руски агенти, прикрепени към дипломатическите мисии: Америка също е в играта. Когато една страна гони представители на друга, очаква се и е прието наказаната страна да отвърне с реципрочни мерки. Когато през 2016 г. администрацията на Обама изгони 35 руски дипломати, Москва бързо изгони 35 американци. По подобен начин \"зъб за зъб\" този месец Великобритания изгони 23-ма руснаци, а Кремъл нареди на 23-ма британци да си ходят.\r\n\t \r\n\tТова означава, че колкото повече руски шпиони САЩ изгонят, толкова повече американски шпиони се очаква да изгони и Русия, каза Коста.\r\n\t \r\n\tКогато една страна праща шпиони в посолството си в приятелска страна, тя обикновено ги \"обявява\" - казва на страната домакин кои са те. Тези шпиони продължават да се водят за дипломати, но служат и като хора за връзка с разузнавателните служби на страната домакин, установявайки полезен дискретен канал.\r\n\t \r\n\tПри страни с враждебни отношения, като САЩ и Русия, правителствата не си казват едно на друго кои са шпионите. Тогава тръгва високорискова игра за лов на шпиони. Всеки нов руски дипломат, аташиран към някоя мисия в САЩ, като посолството във Вашингтон, консулството в Сиатъл (което САЩ наредиха да бъде затворено), се проучва от ФБР и от други служители в контраразузнаването, каза Джон Шиндлър, бивш контраразузнавач и анализатор в Агенцията за национална сигурност.\r\n\t \r\n\tНякои могат бързо да бъдат идентифицирани възоснова на това къде са работили преди и на какви длъжности - налична стара информация, която е много по-лесно да бъде проследена в модерната епоха на Гугъл, Линкедин и ЛексисНексис. Някои длъжности в посолствата са особено подходящи да се заемат от шпиони, като например служители по сигурността, политически секретари и специалисти по комуникациите, които често са тайно ангажирани с електронно разузнаване - техническо събиране на т.нар. сигнална информация: прехващане на телефонни разговори или на електронни комуникации.\r\n\t \r\n\t\"Ако от (наличната предишна информация) не може да се направи извод, тогава чакаш те (проучваните лица) да пристигнат в страната домакин и наблюдаваш какво правят - дали се срещат нелегално с хора, дали използват техника, за да избегнат да бъдат следени\", каза Шиндлър.\r\n\t \r\n\tСАЩ отдавна твърдят, че по принцип не използват някои длъжности като прикритие за агенти на разузнаването, като служители в Американската агенция за международно развитие и доброволци на Корпуса на мира. Смята се, че всяко допускане, че хора от тези служби може да са шпиони, би изложило на сериозни рискове истинските хуманитарни работници. \"Има джентълменски правила относно това и те съществуват отдавна\", каза Шиндлър.\r\n\t \r\n\tПо време на Студената война някои столици по света си спечелиха репутация на места, които гъмжат от хиляди агенти, работещи за съперничещи си разузнавателни служби под дипломатическо прикритие. От Азия през Близкия изток до Европа, за такива шпионски гнезда бяха смятани градове като Атина, Банкок, Бейрут, Белград, Берлин, Кайро, Техеран и Виена, и шпионските игри в тях често се разиграваха открито пред нещо неподозиращите минувачи.\r\n\t \r\n\tСлед рухването на Съветския съюз тази дейност затихна, но никога не престана съвсем. Сега тя се връща, заредена с мъст.\r\n\t \r\n\t\"Шпионската дейност днес е на същото ниво, ако не и по-високо, отколкото по време на Студената война, - каза Анджела Стент, професор от Дипломатическата школа на Джорджтаунския университет и бивш експерт по Русия от правителствения Национален съвет по разузнаване. - Налице е огромна степен на взаимно подозрение между разузнавателните служби, което никога не е изчезвало.\"\r\n\t \r\n\tВсъщност, едва миналата година Русия гневно се оплака, че смята много американски дипломати, изпратени в Москва и други градове в Русия, за шпиони.\r\n\t \r\n\t\"Твърде много служители на ЦРУ и разузнавателния отдел на Пентагона, работещи под прикритието на американската дипломатическа мисия, се занимават с дейност, която никак не съответства на техния статут\", каза говорителката на руското външно министерство Мария Захарова.", "date": "2018.03.27", "title": "Не само Русия праща шпиони, маскирани като дипломати"}
{"url": "http://www.mediapool.bg/stolichna-obshtina-plashta-39-mln-lv-za-dupki-i-trotoari-news277251.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община смята да даде 39 млн. лв. за кърпене на дупки по улиците, обяви заместник-кметът по транспорта Евгени Крусев.\r\n\t\"Около 39 млн. лв. е бюджетът, който ще бъде заделен за закърпване на дупки и ремонт на малки квартални улици и тротоарни настилки. Надявам се до неделя да успеем да обхванем основните трасета и пътищата на градския транспорт, а в момента се изготвят графиците кога ще започне ремонтът на по-малките квартални улици\", съобщи той.\r\n\tКрусев уточни, че общината постоянно получава сигнали за проблеми с нови дупки, отнася се сериозно към всеки един от тях и реагира по най-бързия начин според ситуацията.\r\n\t\"Ремонтът на дупките след зимния сезон започна, но заради последните снеговалежи работата беше временно замразена. Но имаме информация, че от днес следобед времето ще се оправи трайно, така че екипите вече работят по основните трасета, където има сериозни неравности в следствие на тежките зимни условия\", допълни заместник-кметът.", "date": "2018.03.27", "title": "Столична община плаща 39 млн. лв за дупки и тротоари"}
{"url": "http://www.mediapool.bg/otnovo-ni-mislyat-zloto-ne-v-bryuksel-a-v-sofiya-news277252.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ България поредният законодателен \"шедьовър\" е толкова стъписващо абсурден, че човек си казва: \"Не може да бъде!\". И се пита защо: заради зла умисъл или обикновена глупост? Кой говори в главите на законотворците – задкулисен център, изпълняващ програма за овладяване на всичко и всички, или собственото им невежество?\r\n\t\r\n\tВероятно понеже се \"справиха\" с корупцията по различните етажи на властта, сега са се заели с проявите ѝ в частния сектор (въпреки че, всъщност, те отдавна са инкриминирани). С тази цел (или под този претекст) поредна кръпка в Наказателния кодекс (променян над 20 пъти само през последните 5 години) превръща куп професии и упражняващите ги хора в \"длъжностни лица\", изравнява правния им статут с длъжностните лица в публичния сектор (няма да има разлика между шеф на частна фирма и министър, например) и ги заплашва със затвор за всяко нарушение или неизпълнение на служебните задължения. Единодушното мнение на практически всички, които не зависят от властта, е че тези промени са \"ненужни, хаотични и неразбираеми\", ще доведат до \"тълкувателен хаос, произвол и субективизъм\" в правоприлагането, до \"недопустима и немислима намеса на държавата\" и \"криминализиране на гражданския и търговския оборот\". Че \"опасно се размиват границите между наказателна, дисциплинарна, административна и гражданска отговорност\", с което действащото от римско време насам право се обръща с главата надолу. Вече всяко неизпълнение на търговски договор (например, забавено плащане), всеки подарък или бонус за добре свършена работа, дори шише ракия за майстор, изпратен от фирма да ви ремонтира банята, или бакшиш в ресторант ще е корупционно престъпление. Така \"всеки втори български гражданин може да стане обект на наказателно преследване\", а прокуратурата ще получи още по-голяма власт и ще се превърне \"в оръжие за саморазправа с частния бизнес\". Което може би е истинската цел.\r\n\tСпоред министърката на правосъдието, това са напразни \"страхове\", чиито създатели щели да \"понесат морална отговорност\". Какво е мнението на депутатите от мнозинството не е съвсем ясно. В правната комисия на парламента някои от тях допуснаха, че авторите на законопроекта \"може и да са преминали границите на разумното\", което обаче не им попречи единодушно да гласуват \"за\" него. После пък отложиха гледането му в пленарна зала, понеже се налагало \"продължаване на общественото обсъждане\". Само че общественото обсъждане отдавна свърши и позициите са ясни. Срещу законопроекта са всички – цялата научна общност, цялата адвокатура, всички организации на бизнеса, плюс Върховният касационен съд. А негов защитник е единствено... прокуратурата.\r\n\t\n\n\r\n\tКакво ще последва предстои да видим. Едно е сигурно – надеждата, че някой може да е осъзнал грешката си е напразна. Защото подобните на този закони напоследък не са изключение, а правило.\r\n\t\"Когато виждам как се творят законите, особено в последните години, наистина излизам от равновесие ... Безотговорно, популистки и непрофесионално... Това нещо в белия свят го няма, не може да съществува, това е погазване на елементарни правни принципи. Обаче у нас върви, у нас всичко може да се напише на хартия и то минава. Ние непрекъснато си нарушаваме конституцията... Имаме една фасада за конституция и си я погазваме, кой както намери за добре. И сме членове на ЕС и се чудим как ни държат още с такова законодателство...\" Това свидетелство е на дългогодишен професор по право в Софийския университет, два пъти народен представител, бивш председател на Народното събрание и служебен премиер. На него може да му се вярва – защото освен всичко друго понастоящем е и председател на Консултативния съвет по законодателство към председателя на Народното събрание. Само дето отдавна никой не се е консултирал с него. Оценката му е остро критична, но същевременно – деликатна и щадяща. Понеже не изчерпва всички причини и не отговаря на въпроса защо.\r\n\t\r\n\tА причините са две и вървят ръка за ръка. Но преди да ги назовем, трябва да разсеем една трайно налагана заблуда, а в случая – откровена лъжа: че поредното безобразие е \"по искане (препоръка) на Брюксел\". Истината е, че никой нито е искал, нито е препоръчвал такова нещо. Заблудата има и друга страна: действителните препоръки на ЕС - например за борба с корупцията, за независимост на съда и реформиране на прокуратурата - системно се сблъскват с откровено бездействие или имитация на дейност. В други случаи пък управляващите \"си измиват ръцете\" с ЕС, като му стоварват своята отговорност за всяка непопулярна политика. Така, въпреки претенциите си за привързаност към Европа и нейните ценности, създават ирационални и напълно незаслужени настроения срещу ЕС, представяйки го като някакъв митичен и непроницаем \"Брюксел\", който ни мисли злото.\r\n\tЗла умисъл понякога наистина има, но нейните носители са в България. Именно тя е една от причините за закони, като описания по-горе. След успешно проведеното завладяване на държавните институции и монополизиране на властта от политико-олигархичното задкулисие, напоследък в законодателните инициативи (и не само) все по-ясно се очертава линия на последователно и съзнателно ограничаване на демократични права и свободи и създаване на условия за репресия срещу всеки, който се пречка на властта. С което принадлежността на България към демократичната система става все по-формална. Ето някои от предходните примери. Промени в Наказателно-процесуалния кодекс и Закона за съдебната власт развързаха още повече ръцете на прокуратурата и ограничиха независимостта на съда. После прехваленият антикорупционен закон, без по същество да промени нищо в \"борбата срещу корупцията\", създаде нов свръховластен орган с огромни възможности за разправа с неудобните.По тази линия са и поставените засега \"на трупчета\" конституционни промени за премахване давността за разследване на приватизационните сделки. Остава да добавим и една вече изпълнена от парламента \"частна поръчка\" - закона за КТБ, окачествен от споменатия професор по право като \"явно и ачик-ачик противоконституционен\".\r\n\t\r\n\tВтората причина, която прави възможна тази законодателна катастрофа, е липсата на (да се изразим по-възпитано) професионален и интелектуален (за моралния да не говорим) капацитет сред законодателите. Тя се вижда ясно и отстрани, но тук ще цитирам свидетелство на човек, който от много години следи отблизо и \"на живо\" работата на правната парламентарна комисия. Според него нивото на тази комисия е падало през годините непрекъснато и главоломно. Винаги са се приемали и некачествени закони, които после се е налагало да бъдат преправяни, казва той. Преди 10-15 години обаче в почти всички партии имаше брилянтни юристи, които успяваха да надмогват идеологическите си пристрастия, да чуват различните аргументи и да не прекрачват границата на професионалната почтеност. С годините те бяха изместени от хора с трагикомично ниво на компетентност, на границата на неграмотността и невежеството, с които дори не може да се говори. Нивото на професионално най-слабите депутати в комисията отпреди 12-13 години днес е ниво на най-добрите. Това наблюдение, впрочем, може да бъде отнесено към целия т.нар. политически елит, но това е друга тема.\r\n\tНека се върнем на въпросите от началото. Зла умисъл или обикновена глупост е причина за поредния законодателен \"шедьовър\"? Кой говори в главите на законодателите – задкулисен център или собственото им невежество? Отговорът е: и двете. Едната причина не може без другата. Всяка политика си изисква съответните изпълнители.\r\n\tНякои вече изпитаха върху себе си последиците от тази политика, утре на тяхно място може да е всеки. Тя обаче има и висока икономическа цена, която всички отдавна плащат. Който не разбира всичко това, не цени свободата и правата си. И си заслужава съдбата.", "date": "2018.03.27", "title": "Отново ни мислят злото. Не в Брюксел, а в София"}
{"url": "http://www.mediapool.bg/london-rusiya-se-provali-v-opita-si-da-razdeli-zapada-news277253.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия претърпя грандиозен провал в опитите си да внесе разкол сред съюзниците на Великобритания след нападението с нервнопаралитично вещество срещу бивш руски шпионин в английския град Солсбъри. Това заяви британският премиер Тереза Мей в реч пред Камарата на общините в Лондон, предаде Ройтерс.\r\n\t \r\n\t\"Ако целта на Кремъл е била да раздели и сплаши западния съюз, то нейните опити грандиозно се провалиха\", каза тя, след като САЩ, Канада и близо 20 европейски страни обявиха, че гонят руски дипломати заради покушението срещу Сергей Скрипал и дъщеря му, за което Лондон обвинява Москва, а тя отрича.\r\n\t\r\n\tПред депутатите Мей съобщи, че потенциално над 130 човека са били изложени на въздействието на нервнопаралитичното вещество в Солсбъри.\r\n\t \r\n\tТя каза, че през последните десет години Русия е проучвала начините за пренасяне на бойното отровно вещество с вероятна цел покушение и припомни, че Москва прикрива употребата на химически оръжия в Сирия от режима на Башар ал Асад.\r\n\t \n\n\r\n\tГоворител на Мей съобщи междувременно, че преди Европейския съвет през юни външните министри на страните от ЕС ще имат задачата да решат дали на Русия да бъдат наложени още санкции, предаде Ройтерс.\r\n\t \r\n\t\"Като суверенна европейска демокрация Обединеното кралство ще стои рамо до рамо с ЕС и НАТО, за да отразяваме тези заплахи заедно\", цитира ДПА речта на Тереза Мей пред Камарата на общините.\r\n\t \r\n\tМного правителства са отчаяни от поведението на Русия\r\n\t \r\n\tСъщевременно в интервю за Би Би Си британският външен министър Борис Джонсън каза, че координираните експулсирания на руски дипломати, за които бе съобщено вчера, са израз на отчаянието и разочарованието на много правителства от поведението на руската държава.\r\n\t \r\n\tВеликобритания и нейните съюзници не се карат с руския народ, с руската култура, а само с администрацията на президента Владимир Путин, каза Джонсън. Целта на тези глобални колективни действия е да се даде знак, че \"са изкристализирали съмнения и страховете, свързани с действията на Кремъл по този случай\", посочи Джонсън.\r\n\t \r\n\tРусия е велика страна, но не е необходимо да бъде велика по този начин и днес светът казва на Русия, че вече му е омръзнало от \"този тип поведение\", от \"тези безкрайни провокации\", заяви британският външен министър.\r\n\t \r\n\tПо-късно пред британския парламент, той приветства \"безпрецедентния и твърд международен отговор на безотговорния акт на Русия\". \"Смятам, че вчерашните събития може да се окажат повратен момент. Западният съюз взе решителни мерки, партньорите на Обединеното кралство се обединиха срещу безотговорната амбиция на Кремъл\", добави министърът.\r\n\t \r\n\tВеликобритания вече изгони 23 руски дипломати в отговор на отравянето на бившия руския шпионин Сергей Скрипал, извършено според Лондон с нервнопаралитично вещество за военна употреба, разработено от Съветския съюз. Вчера и днес САЩ, Канада, Австралия и 20-ина европейски държави съобщиха, че в знак на солидарност с Лондон ще изгонят руски дипломати - общо над 110 души.\r\n\t \r\n\tМосква: Действията се дирижират от НАТО чрез \"дисциплина на тоягата\"\r\n\t\r\n\tЗад действията на Европейския съюз стои НАТО, който насажда в съюза дисциплина чрез насилие и възнамерява да демонизира Русия, заяви говорителката на руското външно министерство Мария Захарова.\r\n\t \r\n\tПред руската телевизия \"Росия 1\" Захарова каза, че в ЕС действа \"дисциплина на тоягата\". По думите й Европейският съюз е \"красива политическа надстройка\", зад която стои \"най-мощната машина на Северноатлантическия алианс\". Според Захарова последните събития са \"продължение на тази комплексна, дългосрочна програма за съвсем разюздана русофобия в действие\".\r\n\t \r\n\tВ изявлението си говорителката съобщи, че \"безусловно ще има отговор\" на изгонването на руски дипломати, като за всяка страна ще бъдат предприети \"съответстващи мерки\". Тя поясни, че ако се съди по броя на обявените за персона нон грата руски дипломати, \"няма никакви съмнения, че зад провокацията, устроена на територията на Великобритания (тоест покушението срещу Сергей Скрипал), стоят силни, мощни сили, които се намират в САЩ и Великобритания\".\r\n\t \r\n\tРешенията на редица западни държави да експулсират руски дипломати е резултат от колосален шантаж и натиск от страна на САЩ, заяви по-късно външният министър на Русия Сергей Лавров. \"Очевидният извод е, че сме били прави, когато неколкократно подчертавахме колко малко самостоятелни страни са останали в съвремениня свят, в съвременна Европа. Когато молят ту един, ту двама дипломати да напуснат тази или онази страна, като при това ни шепнат на ухо извинения, със сигурност знаем, че това е резултат от колосален натиск, колосален шантаж, който е главният инструмент на Вашингтон на международната арена\", каза Лавров в Узбекистан, където участва в международна конференция за Афганистан.\r\n\t \r\n\tНе просто солидарност, а и ответна мярка за хибридната война\r\n\tРешението на САЩ и ЕС да експулсират руски дипломати не е просто проява на солидарност с Великобритания, която обвинява Москва за извършеното в Солсбъри отравяне на бившия руски разузнавач Сергей Скрипал и дъщеря му, а и ответна мярка срещу използвания от руския президент Владимир Путин вариант на хибридна война, коментира британският в. \"Гардиън\".\r\n\t \r\n\tТова показва колко много лидери и техните разузнавателни агенции е разгневила \"сивата война\". Техни граждани може да не са били отравяни, но имаше твърдения за намеса в техни избори, нападения срещу техни кибермрежи, а на резолюциите на ООН срещу използването на химически оръжия в Сирия беше налагано вето, отбелязва британското издание. Във всеки от тези случаи Русия отричаше да носи отговорност.\r\n\t \r\n\tВ този контекст, все още неясните събития в Солсбъри може да се окажат момента, в който западните държави са решили да отправят колективно предупреждение към Русия, че е дошъл краят на обичайния подход, добавя вестникът.\r\n\t \r\n\tБританското външно министерство може да се поздрави - беше напълно възможно Еманюел Макрон, Ангела Меркел и Доналд Тръмп да вземат прагматичното решение да застанат на страната на руския лидер, а не на една повяхваща сила, която в момента се изтегля от ЕС.\r\n\t \r\n\tНякои страни със силни енергийни връзки с Русия наистина настояха Путин да бъде разглеждан като невинен до доказване на противното и че не е необходимо да се предприемат мерки до окончателното заключение на Организацията за забрана на химическите оръжия - което би отнело седмици и месеци. Русия очакваше ЕС да се поддаде на стремежа към отлагане и случаят да се уталожи, показвайки Лондон като отслабен и изолиран, отбелязва в. \"Гардиън\", според който повратната точка е било съвместното изявление на САЩ, Германия, Франция и Великобритания на 15 март, с което беше заявено, че Москва е отговорна за аферата Скрипал.\r\n\t \r\n\tВероятно не е съвпадение, че разузнавателните служби на тези страни имат близки връзки - възможно е да е била обменена поверителна информация или да са се състояли дискусии за руските действия, подчертава британското издание.\r\n\t \r\n\tРусия като цяло ще се утеши, че прогонването на дипломати е по-скоро символично, отколкото създаващо реални затруднения. Москва ще посочи страните от ЕС, които не предприеха действия, и ще се увери, че повечето дипломатически контакти ще продължат по обичайния начин. До една година ще бъдат назначени заместници на прогонените, а Световното първенство ще покаже друга, модерна страна на Русия и законите на политиката ще наложат на Запада да работи с нея.\r\n\t \r\n\tВ частни разговори представители на британското външно министерство признават, че прогонването на дипломати няма да принуди руския президент, който наскоро получи нов мандат, да се промени. Вместо това британската дипломация ще засили икономическия натиск над руските олигарси. Идните няколко месеца може да покажат колко тежка ще е цената, която Путин може да трябва да плати, пише в. \"Гардиън\".\r\n\t \r\n\tКоординирани мерки\r\n\t \r\n\tЛидерите на ЕС са взели решението за координирани мерки срещу Русия на работната вечеря в четвъртък вечерта, а френският президент Еманюел Макрон е предложил всички да се върнат в своите страни и да обмислят да обявят прогонването на руски дипломати, което да бъде обявено в 3 часа следобед в понеделник, пише в. \"Ню Йорк таймс\", цитирайки анонимен високопоставен дипломат.\r\n\t \r\n\tОбикновено ЕС не е модел на решителност, но прогонването на руски дипломати от целия континент беше драматичен и ясен жест. То беше съгласувано с подобни действия на САЩ, които прогониха 60 руски дипломати и показаха, че ще бъдат полагани по-големи усилия за наказване на Русия в случай на лошо поведение.\r\n\t \r\n\tЗа много от по-малките страни това е първият случай, при който прогонват дори един руски дипломат, отбелязва Йън Бонд, бивш британски дипломат в Москва.\r\n\t \r\n\tРусия винаги е труден въпрос за ЕС поради важната си роля като доставчик на енергийни суровини за Европа и липсата на единство сред лидерите на ЕС до каква степен да се конфронтират с Путин. Но отравянето на Скрипал премина границата и европейските представители не можеха да го пренебрегнат, особено отчитайки и руската намеса в Украйна, подчертава в. \"Ню Йорк таймс\".", "date": "2018.03.27", "title": "Лондон: Русия се провали в опита си да раздели Запада"}
{"url": "http://www.mediapool.bg/premierat-izvika-ot-moskva-balgarskiya-poslanik-za-konsultatsii-news277267.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария се присъедини символично към мерките на Запада срещу Русия заради отравянето на бившия руски шпионин Сергей Скрипал, като извика българския посланик в Москва за консултации в София.\r\n\tПремиерът Бойко Борисов лично е разпоредил във вторник на посланик Бойко Коцев да се прибере в София за консултации с правителството, съобщиха от пресслужбата на Министерския съвет.\r\n\tБорисов е провел телефонен разговор с Коцев, в който двамата са обсъдили случая \"Скрипал\", както и реакциите по него в Русия, на Европейския съюз и на международната общност като цяло, допълват от МС.\r\n\tВ същото време шефовете на българското разузнаване (ДАР) и контраразузнаване (ДАНС) Драгомир Димитров и Димитър Георгиев водят разговори с представители на партньорски служби в София. Източник на тази информация се оказа шефът на парламентарната комисия за ЧЕЗ Жельо Бойчев, на който му се наложи да оправдава тяхното отсъствие от заседанието й. \r\n\tВ двустранната дипломация връщането за консултации е една от по-леките мерки, сигнализиращи наличието на възникнал проблем. Обикновено това е последната стъпка преди окончателното отзоваване на посланика, когато се прецени, че проблемът е неразрешим.\n\n\r\n\tМиналата година, в разгара на скандала около намесата на Турция в предизборната кампания у нас, България извика за консултации българския посланик в Анкара Надежда Нейнски.\r\n\tСъобщението идва ден след като САЩ, Канада, 17 страни от ЕС плюс Македония, Украйна, Албания, Норвегия и Исландия обявиха, че в знак на солидарност с Великобритания, която посочи Москва като \"най-вероятния\" извършител на похищението срещу двойния агент Сергей Скрипал и дъщеря му Юлия.\r\n\tМиналата седмица България подкрепи решението ЕС да изтегли посланика си от Москва, но засега страната ни остава сред малкото в Европейския съюз, които не са предприели по-сериозни стъпки на национално равнище.\r\n\tПреди дни премиерът Борисов публично се усъмни в позицията на Лондон, че Русия стои за атаката, и заяви, че докато съществува \"висока степен на вероятност\", но няма твърди доказателства, България не може да обсъжда отзоваване на дипломати.\r\n\tВъв вторник външният министър Екатерина Захариева потвърди, че България не смята за уместно да гони руски дипломати заради случая \"Скрипал\".\r\n\tТя допълни, че страната ни е солидарна с Великобритания, но подобни мерки засега не се налагат.\r\n\t\"Напрежението е голямо. Трябва да се случи независимото разследване. Призивът е и руската страна да окаже съдействие в него\", коментира Захариева пред Нова телевизия.\r\n\tПодобна позиция като българската засега обяви единствено Виена. Австрийското правителство заяви, че иска да запази в качеството си на \"неутрална страна\" възможността за диалог с Кремъл.\r\n\tСред страните членки на ЕС засега свои национални мерки срещу Москва не са обявили и Гърция, Кипър, Словения, Португалия, Люксембург.\r\n\tНе е ясно кога извиканият за консултации Бойко Коцев ще се върне в Москва. Неговото място там скоро ще бъде заето от Атанас Кръстин, който в момента е външнополитически секретар на президента Румен Радев. Засега обаче няма издаден указ на Радев за .\r\n\tРуското външно министерство не е реагирало официално на новината, че България прибира за консултации посланика си в Москва. Руското посолство в София следи казуса, като в социалните мрежи новина от ТАСС, в която се посочва кои държави членки на ЕС са отказали да изгонят руски дипломати. \r\n\t, в който България изгони руски дипломати, е от 2001 година, когато премиер бе Иван Костов. Тогава трима руски дипломати, начело с военния аташе Виктор Ломакин, трябваше да напуснат страната след шумен шпионски скандал. \r\n\t \r\n\tНа 6 март 2001 година о.р. полк. Яни Янев, бивш шеф на аналитичната дирекция на РУМНО, бе арестуван пред вратите на руското посолство в София с чанта, пълна с материали с гриф “Строго секретно”. Почти по същото време в служба “Военна информация” на Министерството на отбраната (бивша РУМНО) бе арестувана Лиляна Гешева, шеф на секретната секция на служба “Военна информация”.\r\n\t \r\n\tЯнев е имал среща с военния аташе на Русия у нас Владимир Ломакин, като целта е била да му бъде предадена сводка за положението на Балканите, която получил от Лиляна Гешева. Скандалът доведе до отзоваването на Ломакин, а Янев и Гешева бяха дадени на съд.", "date": "2018.03.27", "title": "Премиерът извика от Москва българския посланик за консултации"}
{"url": "http://www.mediapool.bg/milosh-zeman-vazlozhi-proverka-dali-novichok-e-bil-proizvezhdan-v-chehiya-news277264.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Чехия Милош Земан е възложил на чешката Информационна служба за сигурност (ИСС - контраразузнаването) да проучи дали нервнопаралитично вещество от типа, използван в покушението в Англия, е било произвеждано или съхранявано в страната, предаде Ройтерс.\r\n\t \r\n\t\"Президентът постави задача на ИСС да установи дали нервнопаралитичният газ \"Новичок\" е разработван или складиран на територията на Чехия, било в промишлени, било в научни обекти\", гласи разпространеното днес съобщение на говорител на Земан.\r\n\t \r\n\tПо-късно през деня чешки новинарски портал обяви в заглавие, че Земан взема страната на Русия в шпионския скандал. В отговор говорителят на президента написа в Туитър, че това е \"лъжлива новина\" и поясни, че решението на президента е \"реакция на многократните обвинения на Русия срещу Чехия\".\r\n\t \r\n\tТози месец представители на чешкото правителство категорично отхвърлиха твърденията на Москва, че бойното отровно вещество, с което бяха атакувани Сергей Скрипал и дъщеря му, вероятно произхожда от Чехия или някоя друга страна, но не и от Русия.\r\n\t \r\n\tВ миналото Милош Земан често е заемал проруски позиции, припомни Ройтерс.\n\n\r\n\t \r\n\tВъншната политика на Чехия е в правомощията на правителството, което обяви, че експулсира трима руски дипломати като част от координираните подобни действия на редица западни държави в знак на солидарност с Обединеното кралство.", "date": "2018.03.27", "title": "Милош Земан възложи проверка дали \"Новичок\" е бил произвеждан в Чехия"}
{"url": "http://www.mediapool.bg/zhena-e-s-opasnost-za-zhivota-sled-napadenie-s-kiselina-v-sofiya-news277255.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t36-годишна жена е настанена в \"Пирогов\" с опасност за живота, след като в понеделник вечерта е била нападната и залята с неизвестна към момента киселина. Нападението на бул. \"Александър Стамболийски\" в София. Сигналът за нападението подаден около 21:30 часа.\r\n\t \r\n\tЖертвата се казва Ажда Ибрахимова. Тя е нападната, след като е паркирала в района, в който живее. Приета е в болница с 24% изгаряния по лицето и тялото. В момента е в реанимацията на болницата. Лекарите не дават прогноза за това дали тя ще се възстанови напълно.\r\n\t \r\n\tПострадалата е собственик на сладкарски цех на ул. \"Цар Симеон\". Има 15-годишна дъщеря, съобщава Нова телевизия. Семейството живее от 10 години под наем в блока, пред който е извършено нападението. За нападението няма заподозрян, нито задържан. Засега няма и версии, по които се работи.\n\n\r\n\t \r\n\tГоворителят на главния прокурор Румяна Арнаудова съобщи, че прокуратурата е била уведомена още в понеделник вечерта и е започнало разследване.", "date": "2018.03.27", "title": "Жена е с опасност за живота след нападение с киселина в София"}
{"url": "http://www.mediapool.bg/mazh-be-prostrelyan-pred-zavedenie-na-bul-simeonovsko-shose-news277257.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t46-годишен мъж бе прострелян в понеделник вечерта пред заведение на столичния булевард \"Симеоновско шосе\". Сигналът до властите е подаден в 22.37 часа. Изстрелът по мишена е произведен, след като той е излязъл от сръбската скара на булеварда, където е бил на вечеря с приятел.\r\n\t \r\n\tПо-късно от УМБАЛ \"Св. Анна\" обявиха, че пострадалият е стабилизиран. Той е прострелян в бедрото и е пристигнал в болничното заведение с тежка раздробена фрактура на бедрена кост и кръвозагуба. Травмата е тежка и му предстои няколко месеца лечение, допълват от болницата.", "date": "2018.03.27", "title": "Мъж бе прострелян пред заведение на бул. \"Симеоновско шосе\""}
{"url": "http://www.mediapool.bg/srabskiyat-prezident-nareche-kosovo-teroristka-i-banditska-darzhava-news277258.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСръбският президент Александър Вучич нарече Косово \"терористка\" и \"бандитска\" държава, подкрепяна от западни сили, и я обвини в \"брутална провокация\" заради задържането в Косовска Митровица на висш сръбски представител, съобщи Асошиейтед прес.\r\n\t \r\n\tВ остро изявление, предавано снощи на живо по сръбски медии, Вучич каза, че случилото се няма да остане ненаказано, но не спомена за оттегляне от водените с посредничеството на ЕС преговори за нормализиране на отношенията с Косово.\r\n\t \r\n\tТой каза, че ще бъде направено всичко за запазване на мира, но Сърбия няма да позволи на никого да излага на риск сигурността на нейните граждани. Арестът на Марко Джурич е \"брутална провокация, безсрамен престъпен акт\", каза сръбският лидер, цитиран от Асошиейтед прес.\n\n\r\n\t \r\n\tМарко Джурич, сръбският представител в преговорите с Косово, бе задържан вчера в Косовска Митровица, влизайки незаконно в Косово. Той имаше забрана за посещение на разделения град в Северно Косово.\r\n\t \r\n\tСлед ареста Джурич бил отведен в столицата Прищина, а после бил освободен и изгонен от страната. Президентът на Косово Хашим Тачи поясни, че полицията е придружила Джурич до граничния пункт между Косово и Сърбия. Тачи призова за спокойствие и каза, че: \"Този случай не трябва да нарушава комуникацията между Косово и Сърбия, усилията за нормализация, добрите междусъседски връзки и помирението между Косово и Сърбия\".\r\n\t \r\n\tЗадържането обаче породи протести на сърби в Северно Косово и полицията трябваше да използва сълзотворен газ. Лекар от района каза, че 32 души са били ранени, петима от тях - сериозно, по време на сблъсъците с косовската полиция, съобщи Асошиейтед прес. Според доктор Милан Йованович пострадалите са получили медицинска помощ в болница в разделения град Косовска Митровица и не са оставени на лечение.\r\n\t \r\n\tСръбският президент Александър Вучич каза, че Джурич, главният сръбски преговарящ във водените с посредничеството на ЕС преговори за Косово, е бил бит по време на ареста си и ще бъде прегледан в сръбска болница.\r\n\tКосово обяви независимост от Сърбия през 2008 г., но Белград не признава отцепването на бившата си област и се опитва да запази влиянието си в северната част на Косово, където живее по-голямата част от косовските сърби.\r\n\t \r\n\tСръбските официални представители са длъжни да искат разрешение от косовските власти преди всяко посещение.\r\n\t\r\n\tВсички, участвали в задържането на директора на сръбската правителствена служба за Косово Марко Джурич, ще бъдат изправени пред съда, заяви Вучич след свиканото заради случая заседание на Съвета за национална сигурност, предаде ТАСС.\r\n\t\r\n\tВ отговор на журналистически въпрос дали Белград може да разчита на готовност на албанската страна за компромис сръбският президент отговори: \"Не, разбира се. Те само лъжеха, никога не са били готови на никакъв компромис, през цялото време само чакаха кога ние ще се озовем в тежко положение и ще признаем независимостта на Косово\". \"Това е безсмислена работа\", каза той, цитиран от ТАСС.\r\n\t \r\n\tРъководителят на външната политика на ЕС Федерика Могерини призова за сдържаност в Косово и в Сърбия, предаде Асошиейтед прес. Могерини каза, че след задържането на Джурич е разговаряла със сръбския президент и с косовския лидер Хашим Тачи. В Туитър тя написа, че не одобрява случилото се в Косово. Има нужда от спокойствие и запазване на диалога, каза Могерини.", "date": "2018.03.27", "title": "Сръбският президент нарече Косово \"терористка\" и \"бандитска\" държава"}
{"url": "http://www.mediapool.bg/blokirani-patishta-i-protesti-v-kataluniya-sreshtu-zadarzhaneto-na-puchdemon-news277254.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДемонстранти блокираха пътища в Каталуния в протест срещу задържането на бившия регионален лидер Карлес Пучдемон в Германия и арестите на други сепаратистки лидери в Испания, съобщи Франс прес.\r\n\t \r\n\tРегионалната транспортна служба съобщи, че са блокирани магистрала А7 близо до френската граница и националната магистрала Н340, свързваща Каталуния с Югоизточна Испания. Освен това сепаратистите са спрели движението по двата основни пътя към Барселона, от север и от юг, но тази блокада е била вдигната.\r\n\t \r\n\tПротестите са организирани от \"Комитетите за защита на републиката\". Това са самоорганизиращи се групи от граждани, които съществуват в цяла Каталуния. Те обявиха вчера, че започват непрекъснати протести.\n\n\r\n\t \r\n\tСпоред тяхното комюнике след последните арести и задържането на Пучдемон е станало ясно, че е премината точката, отвъд която няма връщане. \r\n\t \r\n\tИзглежда малко вероятно Германия да вземе решение за съдбата на Пучдемон преди Великден, отбелязва Асошийтед прес. \r\n\t \r\n\tПредстои съдът в провинция Шлезвиг-Холщайн да вземе решение дали да бъде задържан под стража до екстрадицирането му и дали самата екстрадиция е допустима.\r\n\t \r\n\tЗа Мадрид пряката полза от задържането на Пучдемон е, че поне засега той ще бъде принуден да мълчи, пише британският в. \"Гардиън\", цитиран от БТА.  \r\n\t \r\n\tДокато сепаратисткият лидер беше на свобода, той можеше да използва уменията си като журналист и пропагандист, за да поддържа обществения интерес към въпроса за каталунската независимост.\r\n\t \r\n\tВ същото време Каталуния все още няма правителство и няма особени перспективи за сформирането му. В опит да успокоят поддръжниците на Пучдемон, трите основни сепаратистки групи насрочиха за сряда пленарно заседание на регионалния парламент, на което депутатите трябва да гарантират правото му да стане президент на автономния регион. Елса Артади заяви, че \"трябва да работим, за да направим Пучдемон истински, а не символичен президент\".\r\n\t \r\n\tКолкото и да му се иска, испанският премиер Мариано Рахой не може да обяви каталунския въпрос за приключен, преди всичко, защото има нужда от подкрепата на петима баски националистически депутати за приемането на бюджета на централното правителство, отбелязва в. \"Гардиън\". \r\n\t \r\n\tТе обаче отказват да го подкрепят, докато Мадрид не отмени действието на чл. 155 от испанската конституция, който задейства през октомври, за да поеме управлението на Каталуния.\r\n\t \r\n\tДействието на чл. 155 обаче може да бъде отменено само след встъпването в длъжност на ново каталунско правителство. Изборите през декември миналата година обаче бяха спечелени от сепаратистите, поради което Каталуния продължава да бъде трън в петата на Мадрид. Всички са съгласни, че провинцията трябва да сформира регионално правителство възможно най-бързо, но тази перспектива продължава да изглежда все толкова далечна.\r\n\t \r\n\tАко депутатите не успеят да се споразумеят до 22 май, ще бъдат произведени нови избори. Няма обаче гаранция, че те ще доведат до по-ясен резултат от предишните, вследствие на което Рахой може да бъде принуден да чака дълго одобрението на бюджета си, отбелязва в. \"Гардиън\".", "date": "2018.03.27", "title": "Блокирани пътища и протести в Каталуния срещу задържането на Пучдемон"}
{"url": "http://www.mediapool.bg/beliyat-dom-naglata-ruska-ataka-prechi-za-po-dobri-otnosheniya-s-rusiya-news277259.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ биха искали да си сътрудничат с Русия, но някои действия на Русия - като \"наглата\" й атака във Великобритания срещу бивши руски шпионин - попречиха на това.\r\n\t \r\n\tТова заяви говорителят на Белия дом Радж Шах, след като президентът Доналд Тръмп нареди да бъдат изгонени 60 руски дипломати, предаде Ройтерс.\r\n\t \r\n\t\"Искаме да имаме отношения на сътрудничество. Президентът иска да работи с руснаците, но понякога действията им не позволяват това да стане\", каза Шах.\r\n\t \n\n\r\n\t\"Отравянето в Обединеното кралство, което донякъде доведе до днешното съобщение, бе много нагло действие. Това беше безразсъдно действие\", каза говорителят на Белия дом.", "date": "2018.03.27", "title": "Белият дом: \"Наглата\" руска атака пречи за по-добри отношения с Русия"}
{"url": "http://www.mediapool.bg/liderat-na-italianskata-liga-e-gotov-za-koalitsionni-razgovori-s-dvizhenie-pet-zvezdi-news277260.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на крайнодясната италианска партия Лига Матео Салвини каза, че е готов да разговаря с антисистемното Движение Пет звезди относно съставяне на правителство. Това изявление бе направено, след като формациите обединиха сили през уикенда, за да изберат председатели на двете камари на парламента, предаде Ройтерс.\r\n\t \r\n\t\"Нужно е да седнем на масата на преговорите с всеки и със сигурност също с Движение Пет звезди\", каза Салвини в интервю за в. \"Месаджеро\".\r\n\t \r\n\tВ интервю за телевизия Телеломбардия Салвини каза, че при евентуални преговори ще представи 10 приоритета на следващото правителство с участие на Лигата, в това число реформа на съдебната система, намаляване на имиграцията и отмяна на неотдавнашната пенсионна реформа.\r\n\t \r\n\tТой обаче не спомена въвеждането на плосък данък, едно от обещанията му по време на предизборната кампания, което може да коства милиарди евро само за да бъде въведено и което се възприема като несъвместимо със \"скъпото\" обещание на Движение Пет звезди за въвеждане на така наречената \"гражданска заплата\", която да подпомага бедните и безработните.\r\n\t \n\n\r\n\tПо-рано лидерът на Движение Пет звезди Луиджи Ди Майо представи приоритетите на евентуално правителство с участието на движението. Той подчерта нуждата от намаляване на безработицата сред младите и отмяна на неотдавнашните пенсионни реформи, но не спомена за \"гражданската заплата\".\r\n\t \r\n\tПред телевизия Телеломбардия Салвини намекна, че е готов да се откаже от претенциите си да бъде следващ премиер на Италия. \"Не става дума за \"Салвини или смърт\", каза той пред телевизията.\r\n\t \r\n\tЛига и Движение Пет звезди имат достатъчно места, за да управляват заедно - перспектива, която безпокои финансовите пазари заради тяхната споделена враждебност към бюджетните ограничения на ЕС и техните предизборни обещания за по-големи разходи.", "date": "2018.03.27", "title": "Лидерът на италианската Лига е готов за коалиционни разговори с Движение Пет звезди"}
{"url": "http://www.mediapool.bg/gdbop-i-prokuraturata-s-aktsiya-sreshtu-organizirana-prestapna-grupa-v-nap-news277278.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираната прокуратура и ГДБОП извършват процесуално следствени действия срещу организирана престъпна група в Националната агенция за приходите (НАП), извършваща корупционни престъпления, става ясно от съобщение на държавното обвинение.\r\n\t\"Днес - 27 март, на територията на градовете София, Рила и Ботевград се извършват претърсвания и изземане в служебни помещения и жилища. Организираната престъпна група се състои от служители на НАП\", казаха от прокуратурата.\r\n\tОттам не дадоха повече подробности. От НАП казаха, че не разполагат с повече информация.\r\n\tАкцията се случва четири дни, след като  на пресконференция, че не разполага с информация за данъчни служители, замесени в данъчни измами.", "date": "2018.03.27", "title": "ГДБОП и прокуратурата с акция срещу организирана престъпна група в НАП"}
{"url": "http://www.mediapool.bg/sobstvenikat-na-izmrelite-kone-e-vzemal-po-200-000-lv-evrosubsidii-godishno-news277247.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственикът на изоставените коне в Осоговската планина Петър Пищалов е получил 398 000 лева евросубсидии за 2015 и 2016 година. Голяма част от тези плащания най-вероятно са свързани с отглеждането на животните, които той изостави и те измряха, обясниха пред Mediapool запознати със схемите за подпомагане на земеделските стопанства.\r\n\tСправката от системата на Държавен фонд \"Земеделие\" показва, че през 2015 г. Пищалов е получил 184 726 лв. От тях 157 500 лева са за модернизация на стопанството му. През същата година във Фейсбук Петър Пищалов се хвали с чисто нов трактор с инвентар за обработка на пасища.\r\n\tДругите близо 16 000 лева са по схемите за единно плащане на площ (СЕПП) и за преразпределително плащане (СПП), които се дават и за поддържане на пасища и мери. Отделно има 7000 лв. плащания за подпомагане на фермери в планински райони, което пак може да се обвърже с конете. Има и получени 4200 лв. агроекологични плащания.\r\n\tПрез 2016 година евросубсидиите вече са за 213 000 лв. Голяма част от тези пари (148 000 лв) отново са за модернизацията на стопанството на Пищалов, но отново има значителни суми за поддържане на пасища и за планински райони. През 2018 г. той получава и 17 000 лева директно за конете. Отделно са му предоставени пари за овце-майки и кози-майки под селекционен контрол, биологично пчеларство и други.\r\n\tПо-рано във вторник Янислав Ячев от ДФЗ заяви, че Пищалов е взел само 34 хил. лв. за каракачанските коне.\n\n\r\n\tМиналата седмица туристи откриха 70 мъртви животни и 30 бедстващи и подадоха сигнал за тях. Собственикът им Петър Пищалов от Кюстендил твърдеше в понеделник, че ги е загубил и затова не се е погрижил за тях.\r\n\tТой обаче не е подал сигнал за подобно нещо, заявиха във вторник от ДФЗ. След като случаят нашумя, Пищалов е изтрил профила си във Фейсбук и не отговаря на телефона си, съобщи бТВ.\r\n\tПредставителят на ДФЗ уточни, че Пищалов има два регистрирани животновъдни обекта в села в Кюстендилско и чрез тях е подал заявка и е получил одобрение за получаване на европейски субсидии. Освен това в тях трябвало да отглежда конете. Помощи получава от 2009 г. като стопанин, сочат данните във фонда, а от 2013 г. те включват пари и за отглеждането и поддържането на тази порода коне.\r\n\tПрез 2016 г. Пищалов е бил проверяван спазва ли ангажиментите и е санкциониран за \"дребни нередности\". Представителят на фонда обясни, че няма как физически всяка година да се прави проверка на всички 120 хил. стопани, получаващи субсидии. Това се прави по схема, при която се проверяват тези, които се преценяват като рискови. Такъв е бил случаят с проверката през 2016 г. В същото време редица институции имат ангажимент постоянно да следят изпълняват ли си ангажиментите стопаните, които получават помощи.\r\n\tОтделно Пищалов е взимал пари за ползване на пасища и поради нарушения е бил санкциониран с почти 40% от получената сума.\r\n\tСамо за 2017 г. общо като земеделски стопанин Пищалов е получил 80 хил. лв. субсидии. Проверката на Mediapool показва, че преди това сумите са значително по-високи.\r\n\tВ понеделник стана ясно, че прокуратурата вече разследва престъпления по случая с изоставените коне, както и евентуална злоупотреба с евросубсидиите. Държавното обвинение е изискало информация от ДФЗ как са разходвани средства и доколко субсидията, която собственикът на стадото коне Петър Пищалов е получавал, е използвана по предназначение, за да се грижи за животните.\r\n\tВъв вторник собственикът на конете бе призован на разпит в районната прокуратура в Кюстендил.", "date": "2018.03.27", "title": "Собственикът на измрелите коне е вземал по 200 000 лв. евросубсидии годишно"}
{"url": "http://www.mediapool.bg/frenskiyat-kasatsionen-sad-potvardi-prisadata-na-zhan-mari-lyo-pen-news277280.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският Касационен съд, най-висшата съдебна инстанция във Франция, потвърди присъдата на Жан-Мари Льо Пен, съосновател на крайнодесния Национален фронт, заради скандално изказване за газовите камери в концентрационните лагери през Втората световна война, предаде Франс прес.\r\n\t \r\n\tПрез април 2015 г. Льо Пен нарече газовите камери \"подробност\" от историята на Втората световна война.\r\n\t \r\n\tПрез март 2017 г. съд в Париж осъди Льо Пен на глоба от 30 000 евро по обвинение за оспорване на престъпление срещу човечеството.\r\n\t \n\n\r\n\tЛьо Пен обжалва в Касационния съд, който днес потвърди присъдата от миналата година.", "date": "2018.03.27", "title": "Френският Касационен съд потвърди присъдата на Жан-Мари Льо Пен"}
{"url": "http://www.mediapool.bg/germaniya-ochakva-nad-polovin-milion-noshtuvki-ot-balgari-prez-2018-g-news277281.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания смята да привлече повече български туристи или те да останат по-дълго време в страната. Целта е да се надхвърлят половин милион нощувки на българи през тази година. За сравнение през миналата година техният брой е бил 471 000, което е ръст от 14.6 на сто спрямо 2016 г. Това съобщи Кристиян Салай, директор \"Маркетинг и продажби\" на Туристическия борд на Германия. http://www.germany.travel/bg/index.html\r\n\tОрганизацията отбелязва осма поредна рекордна година за бранша. Статистическата служба на Германия отчита близо 84 милиона международни нощувки в места с над десет легла през 2017 г.. Това е с 3.1 милиона повече спрямо година по-рано. Европейският пазар остава най-големият за Берлин.\r\n\tЗа седма поредна година Германия е втората най-популярна за пътувания сред европейците дестинация. Първа е Испания, а на трето място е Франция, като данните са за 2016 г., посочи Кристиян Салай.\r\n\tТази година акцентът е поставен на кулинарния туризъм. Страната се надява да привлече много туристи и с тържествата по случай 200-годишнината от рождението на Карл Маркс. Авторът на \"Капиталът\" е роден на 5 май 1818 г. Залага и на европейското първенство по лека атлетика, което е през август на олимпийския стадион в Берлин.\r\n\tКристиян Салай е оптимист, че през тази година ще има ръст от над 5% на българските туристи в Германия.\r\n\tНай-много българите пътуват по бизнес – 41 на сто от всички посещения. Над една трета (34%) посещават страната на Бетовен и Гьоте за ваканция, а останалите една четвърт с друга цел, показват данните на Туристическия борд на Германия.\r\n\tНай-предпочитаните дестинации от българите с цел туризъм са провинция Баден-Вюртенберг, разположена в югозападната част на страната с център Щутгарт, както и Берлин заради Бундестага, посочи Кристиян Салай. По думите му посещенията с цел бизнес са най-много в провинция Хесен.\r\n\tНай-половината от българите (53%) предпочитат самолет за посещения в Германия. Малко над една пета (21%) ползват личните си автомобили, а над една четвърт (26%) разчитат на автобуса. Броят на ползващите автобусни маршрути намалява заради нискотарифните полети, отбеляза Кристиян Салай.\r\n\tСредно ваканцията на българите в Германия е четири и повече дни, а дневно харчат по 48 евро, показват още данните на германската туристическа оргарнизация.\r\n\tТази година акцентът за привличането на туристи е поставен върху кулинарния туризъм в Германия. Целта е чужденците да изпитат удоволствието не само от германската храна, а и многообразието на различни кухни, които предлага Германия, посочиха от Турстическия борд на Германия.\r\n\tСлед посещенията на забележителностите в страната, втората причина чуждите туристи да изберат Германия са ресторантите и кафенетата. Това посочват над 70 на сто от анкетираните. Годишно те оставят в местата за хранене над 6.7 млрд. евро. Или около 18 на сто от бюджета на един турист остава в гастрономията. Тя е предпочитана най-често от младите и добре образовани туристи, както и от семействата с деца.\r\n\tВ Германия има около 300 ресторанта с една или две звезди \"Мишелин\", което поставя страната на второ място в Европа след Франция. Най-много те са в провинция Баден-Вюртенберг (87), следвана от Северен Рейн-Весфалия (51). В столицата Берлин са 21.\r\n\tКухнята от широкия свят е на почит в цяла Германия. През втората половина на миналия век врати миграцията на работна ръка отваря италиански ресторанти, заведения за балканска скара, турски павилиони за бърза закуска, гръцки таварни и испански тапас барове. Днес в Хамбург, Берлин, Мюнхен и Франкфурт може да се преживея екзотичните вкусови дори на Сейшелите, Хавай, Перу или Малайзия.\r\n\tПрез последните години все по-голяма популярност набират и уличните фестивали на храната. Няколко пъти в годината се провеждат такива на африканската и азиатската кухня.\r\n\tПопулярност набират и нестандартни ресторанти, като този с формата на полегнала Айфелова кула в Бранденбург, ресторант под водата в Кобленец и дори в иглу.\r\n\tОсвен като страната на бирата с 1300 пивоварни и на наденичките – около 2000 вида от различни региони, Германия предлага още и винени турове, както и възможност за пешеходни преходи за над 25 000 километра.", "date": "2018.03.27", "title": "Германия очаква над половин милион нощувки от българи през 2018 г."}
{"url": "http://www.mediapool.bg/shotlandski-universitet-podkrepya-katalunska-separatistka-zaplashena-ot-ekstraditsiya-news277282.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-старият шотландски университет \"Сейнт Андрюс\" застана зад една от своите преподавателки - Клара Понсати, министър в бившето каталунско правителство, в борбата й да не бъде екстрадирана в Испания по обвинения в подстрекателство към бунт, предаде Ройтерс.\r\n\t \r\n\tПрестижният университет заяви, че според него Понсати, която беше министър на образованието в бившето сепаратистко регионално правителство на Каталуния, е атакувана заради политическите си убеждения.\r\n\t \r\n\tВчера адвокатът й заяви, че ще обжалва екстрадирането й с мотива, че е малко вероятно тя да получи справедлив процес в Испания.\r\n\t \r\n\t\"Като неин работодател и институция, ангажирана със защитата на свободата на словото, ние сме дълбоко обезпокоени от последните събития, както и от мотивите за тях и възможните последствия. Според нас има основателни доводи в подкрепа на мнението, че Клара е подложена на атака, защото е защитила своите политически убеждения\", заяви ръководството на \"Сейнт Андрюс\".", "date": "2018.03.27", "title": "Шотландски университет подкрепя каталунска сепаратистка, заплашена от екстрадиция"}
{"url": "http://www.mediapool.bg/polsha-shte-poluchi-parvite-sistemi-peitriat-prez-2022-g-news277283.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша ще получи първите системи за противовъздушна и противоракетна отбрана \"Пейтриът\" през 2022 г., заяви във вторник полският премиер Матеуш Моравецки.\r\n\t \r\n\tВ изявление за полската национална телевизия Моравецки потвърди, че утре ще бъде подписан договорът със САЩ за доставката на системите, които \"безпрецедентно ще гарантират сигурността\" на небето на Полша. По думите на премиера договорът е \"много добре съгласуван\", тъй като предвижда предоставяне на технологии за обслужване и развиване на тези системи.\r\n\t \r\n\tПървата доставка е предвидена за 2022 г., а втората - за 2024 г., каза още Моравецки.\r\n\t \r\n\tВаршава и Вашингтон преговарят от няколко месеца по договора за \"Пейтриът\". През ноември американската администрация обяви, че общата стойност на сделката е около 37 милиарда злоти (около 10,5 млрд. долара). Но в началото на февруари полският министър на отбраната Мариуш Блашчак съобщи, че е била издействана по-ниска цена и по-бърза доставка. По данни на полски медии стойността на покупката сега възлиза на 4,5 млрд. долара.", "date": "2018.03.27", "title": "Полша ще получи първите системи \"Пейтриът\" през 2022 г."}
{"url": "http://www.mediapool.bg/amerikanski-senatori-prizovavat-varshava-da-ne-lishava-ot-prava-zhertvi-na-holokosta-news277284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмерикански сенатори в САЩ отправят призив към министър-председателя на Полша да подкрепи приемането на законодателство, което ще позволи на жертвите на Холокоста и техните наследници да възстановят собствеността си, отнета им от нацистите през Втората световна война и после национализирана от полския комунистически режим, предаде Асошиейтед прес.\r\n\t \r\n\tВ писмо, подписано от 59 сенатори, тоест близо три пети от членовете на Сената, се изразява безпокойство по повод реституционния закон, който се обсъжда понастоящем в Полша. Законопроектът изисква ищецът да е полски гражданин и ограничава компенсациите за съпрузи, деца и внуци на бившия собственик.\r\n\t \r\n\t\"Този проектозакон ще засегне неблагоприятно жертвите на Холокоста и техните потомци и затова е от голямо значение за много наши избиратели, милиони американци и оцелели от Холокоста по света\", пише в писмото до полския премиер Матеуш Моравецки. Текстът е изготвен от Тами Болдуин, демократ от Уисконсин, и Марко Рубио, републиканец от Флорида.\r\n\t \r\n\tСлед падането на комунизма в Полша на няколко пъти бяха правени опити за приемане на законодателство за реституция на предвооенната собственост - всичките неуспешни, тъй като законодателите се стряскаха от големите разходи. Макар и без общ закон, бяха предприемани отделни опити за възстановяване на собственост по съдебен ред, някои от които имаха успех.\r\n\t \n\n\r\n\tНо процесът бе белязан от нередности и измами, като наследници бяха нечестно лишавани от права, а наематели бяха изгонвани от новите собственици.\r\n\t \r\n\tСобствеността на някои имоти, особено във Варшава, е неясна, някои сгради тънат в разруха, а някои парцели не могат да бъдат застроявани. Сегашният законопроект е опит за окончателно решаване на въпроса с реституцията, посочва АП.", "date": "2018.03.27", "title": "Американски сенатори призовават Варшава да не лишава от права жертви на Холокоста"}
{"url": "http://www.mediapool.bg/predstaviteli-na-beliya-dom-proveryavat-golemi-zaemi-za-firma-na-dzhared-kashnar-news277285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставители на Белия дом проверяват дали отпуснати заеми от 500 милиона долара на семейната фирма за недвижими имоти на Джаред Къшнър - зетя на Доналд Тръмп и негов високопоставен съветник - са в нарушение на законите или етичните правила, предадоха световните агенции.\r\n\t \r\n\tДейвид Апол, изпълняващ длъжността директор на Службата за правителствена етика, е съобщил това в писмо, изпратено до републиканския конгресмен Раджа Кришнамурти.\r\n\t \r\n\tКонгресменът демократ от щата Илинойс отправи на 1 март питане до Апол за заеми, отпуснати на Къшнър Къмпанис, за които съобщи в. \"Ню Йорк таймс\". Според изданието компанията приела заеми в размер на 184 милиона долара от фирмата Аполо глобал мениджмънт и в размер на 325 милиона долара от Ситигруп миналата година, няколко месеца след като Къшнър се срещнал с представители от двете фирми.\r\n\t \n\n\r\n\tИ двете компании подчертават, че техните представители не са направили нищо нередно на срещите с Къшнър. Финансовите интереси и на двете фирми тогава са били под надзора на федералното правителство.\r\n\t \r\n\tИ двете фирми - независимо или посредством индустриални групи - са подкрепили елементи от проектозакона за данъчната реформа, приет миналата година в Конгреса с подкрепата на Тръмп.\r\n\t \r\n\tДжаред Къшнър играе влиятелна роля във вътрешно- и външнополитическите решения, припомня Асошиейтед прес.", "date": "2018.03.27", "title": "Представители на Белия дом проверяват големи заеми за фирма на Джаред Къшнър"}
{"url": "http://www.mediapool.bg/proveryavame-onlain-honorarite-si-ot-2017-g-news277286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт днес физическите лица могат да проверят в сайта на Националната агенция за приходите (НАП) дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите, казаха от данъчната агенция.\r\n\tЕ-услугата \"Справка за изплатени доходи (различни от трудови) на физически лица\" е достъпна чрез  с персонален идентификационен код (ПИК) или електронен подпис. Е-услугата предоставя информация също за вида и размера на изплатения доход, както и за удържания данък.\r\n\tОт НАП напомнят, че срокът за подаването на декларациите за облагане на доходите от 2017 г. изтича на 30 април 2018 г., като дотогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. Статистиката от подадените до този момент подоходни декларации на физическите лица сочи, че всяка втора е подадена по електронен път.", "date": "2018.03.27", "title": "Проверяваме онлайн хонорарите си от 2017 г."}
{"url": "http://www.mediapool.bg/zatyaga-se-kontrolat-nad-zastrashitelno-rastyashtoto-lechenie-v-es-news277287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната здравноосигурителна каса (НЗОК) обмисля да затегне контрола над плановото лечение на българи в ЕС, но все още не разполага с достатъчно ясни и пълни данни на какво се дължи ръстът в броя на постъпилите в европейски болници българи. Това става ясно от стенограмата от последното заседание на Надзорния съвет на касата. Повече от месец след избухването на скандала с дълговете към чуждите здравни фондове, който предизвика политически скандал и управленска криза в касата, в институцията все още разполагат само с данни за нарастването на пациентите и разходите за тях, но не и анализ на причините, на чиято база да се предприемат евентуално определени мерки.\r\n\t“, коментира председателят на Надзорния съвет и зам.-здравен министър Жени Начева.\r\n\tТя посочва, че лечението е съсредоточено в няколко на брой болници, вероятно поради тяхната специфика и традиции в лечението на съответните заболявания. , пояснява Начева.\r\n\tСпоред нея е добре през тази година да се засили контролът върху медицинското решение за насочване на пациентите за лечение в чужбина.\r\n\t“, коментира Начева. Касата все още няма ясен отговор дали това се дължи на увеличение на заболеваемостта или на други причини.\n\n\r\n\t\r\n\tСпоред разглежданата от надзорния съвет справка, през 2015 година са разгледани 305 заявления за планово лечение и са издадени 124 разрешения; през 2016 са разгледани 397 заявления, от които 230 са получили разрешение, през 2017 година заявленията са били 413 и разрешение са получили 190, а през януари тази година от 83 заявления са одобрени 11.\r\n\tОт 2013 до 2016 година разходите за планово лечение са нараснали от 500 хил. лева на 5.7 млн лева, а разходите за оказване на медицинска помощ с регистрационен формуляр от 3 млн. лева на 8 млн. лева. При разходите на НЗОК за спешна помощ в ЕС пък се забелязват резки скокове нагоре и надолу, обръща внимание представителят на Асоциацията на индустриалния капитал в надзора Боян Бойчев.\r\n\tДокато през 2013 година касата е платила 14 млн. лева за спешно лечение на българи в ЕС, то през 2014 година този разход скача тройно на 40.5 млн. лева, на следващата година намалява двойно до 20.5 млн. лева и през 2016 година е 23.5 млн. лева.\r\n\t\r\n\tСпоред Начева през тази година НЗОК трябва да работи по-сериозно с националните консултанти относно изпращането на пациенти за планово лечение в ЕС - \r\n\t“, коментира тя.\r\n\tЧленове на надзорния съвет акцентират върху това, че се дават разрешения за лечение в чужбина, дори когато само един медицински специалист е дал положително становище.\r\n\tПодуправителят д-р Йорданка Пенкова обяснява, че по принцип искане за становище се праща до трима консултанти, но понякога отговор идва само от един.\r\n\t“, обяснява тя.\r\n\tСпоред Жени Начева трябва да се иска становище от поне двама лекари от различни болници, когато става въпрос за изпращане на пациент за скъпо струващо лечение в чужбина.\r\n\tПо думите й при разнобой в мненията трябва да се иска становище от трети лекар, каквато е процедурата във Фонда за лечение на деца, но представителят на пациентите в надзора Андрей Дамянов изразява опасение това да не удължи прекалено срока за произнасяне за лечението.\r\n\t“, коментира Начева.\r\n\t“Имам само едно условие към тези правила. Когато се работи с тези пациенти, които искат S2 да се проверява дали имат дарителски сметки или не. Защото мога да ви кажа случай сега, че се иска S2 при наличие на дарителска сметка“, коментира другият зам.-здравен министър в надзора Бойко Пенков.\r\n\tНачева обяснява, че се обмислят промени от 2019 година, тъй като сега касата плаща една част от лечението, МЗ друга част от лечението и се накъсва процесът по проследяване на самото лечението и ефекта от него.\r\n\t\r\n\tПоследната справка на касата сочи, че общият размер на задълженията към чуждите здравни каси през тази година се очертава да е в размер на 259 млн. лв., от които просрочени 119 млн. лв.\r\n\tВ рамките на бюджета за тази година от 73 млн. лв. касата предлага да плати най-много средства - 35 млн. лв. на Германия, към която е най-задлъжняла.", "date": "2018.03.27", "title": "Затяга се контролът над “застрашително“ растящото лечение в ЕС"}
{"url": "http://www.mediapool.bg/vodesht-evrodeputat-iska-zasilvane-na-sanktsiite-sreshtu-rusiya-no-i-za-otvaryane-kam-moskva-news277288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещият евродепутат Ги Верхофстат иска Европейският съюз да засили санкциите срещу Кремъл, ако е необходимо, но също настоява за по-широка стратегия за достигане до руснаците като цяло, предаде Асошиейтед прес.\r\n\t \r\n\tЛидерът на групата на Алианса на либералите и демократите за Европа (АЛДЕ) в Европейския парламент подкрепи изгонването на руски дипломати от държави в ЕС, но каза, че това не е достатъчно.\r\n\t \r\n\tСпоред него икономическото сътрудничество и визовата либерализация са също толкова важни, колкото предприемането на сурови мерки срещу руския президент Владимир Путин и най-близките му съюзници.\r\n\t \r\n\tВерхофстат сравни това с Хелзинкския процес на разведряване през Студената война, когато се поддържаха отворени канали за контакти въпреки факта, че двете страни бяха насочили стотици ядрени бойни глави една срещу друга.\r\n\t \r\n\t\"Защо да не създадем голямо икономическо пространство от Лисабон до Владивосток? И същевременно да настояваме за промени в руското общество за прилагане на върховенството на закона за демокрация, свобода на словото\", заяви той в интервю за Асошиейтед прес.\r\n\t \n\n\r\n\t\"Политически реформи в Русия срещу икономическо сътрудничество, което да предложим\", каза Верхофстат.", "date": "2018.03.27", "title": "Водещ евродепутат иска засилване на санкциите срещу Русия, но и за отваряне към Москва"}
{"url": "http://www.mediapool.bg/anketnata-komisiya-za-sdelkata-chez-iska-izslushvane-na-premiera-news277242.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов ще бъде поканен от парламентарната комисия, разследваща обстоятелството около сделката на \"Инерком\" за българските активи на ЧЕЗ, за изслушване на следващото й заседание. Това съобщи председателят на комисията Жельо Бойчев от БСП след края на заседанието й във вторник.\r\n\tОчакванията са идния вторник министър-председателят да представи идеята и вариантите за участие на българската държава в сделката, каквото искане той отправи към собственичката на \"Инерком\" Гинка Върбакова. Тя прие офертата и предаде на ЧЕЗ намерението, а чешката компания обяви, че ще проучи дали това е възможно предвид воденото от нея арбитражно дело срещу България за увреждане на инвестиционните й интереси.\r\n\tЗаради представянето на информация за хода на арбитражното дело от страна на финансовото министерство и на данни от службите, разследващи произхода на средствата на \"Инерком\" за сделката, заседанието бе закрито за журниласти.\r\n\tПо думите на Бойчев е била предоставена полезна информация за развитието на арбитражното дело и аргументите на ответната страна за завеждането му, но повече информация не може да се предостави, тъй като може да се увредят интересите на страната.\r\n\tСлужбите за национална сигурност и разузнаването трябваше да предоставят допълнителни данни за разследването около произхода на средствата на малката и доскоро неизвестна \"Инерком\"за заплащането на сделка, която надхвърля 340 млн. евро. Все още няма яснота около възможностите на \"Инерком\" да плати сделката, тъй като все още не кредитираните не е договорено, каза Бойчев.\n\n\r\n\tТой посочи, че предстои да се изпрати писмо и до ЧЕЗ в Прага, с което да се поиска от компанията да предостави на българските народни представители информация за проведената процедура по продажбата на активите си в България. От тях ТЕЦ \"Варна\" вече бе продадена на фирмата \"Сигда\" на бившия транспортен министър от кабинета \"Орешарски\" Данаил Папазов, който се готви наесен да възобнови експлоатацията на енергийната мощност, която в момента се трансформира да работи на газ вместо на въглища. Останалите седем компании на ЧЕЗ, след които електроразпределителното и електроснабдителното дружество, бе решено да бъдат продадени на \"Инерком\".\r\n\tОт ЧЕЗ ще се поиска да се даде информация какви са били поставените в процедурата технически, административни и финансови изисквания, посочи Жельо Бойчев. Той обаче призна, че изцяло от добрата воля на ЧЕЗ зависи дали ще даде тези данни на Народното събрание.", "date": "2018.03.27", "title": "Анкетната комисия за сделката \"ЧЕЗ\" иска изслушване на премиера"}
{"url": "http://www.mediapool.bg/ks-othvarli-iskaneto-za-zabrana-na-izvanredniya-spetssad-news277289.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонституционният съд (КС) отхвърли искането за забрана на \"извънредния\" спецсъд за делата за корупцията по високите етажи на властта. Искането бе направено от Върховния касационен съд (ВКС) и Висшия адвокатски съвет (ВАдС).\r\n\tРешението на КС е взето с участието на 11 от 12-имата конституционни съдии, съобщиха от съда, цитирани от специализирания сайт lex.bg. Мотиви все още не са публикувани. На особено мнение е конституционният съдия Гроздан Илиев, който преди това бе заместник-председател на ВКС.\r\n\tС поправките в Наказателно-процесуалния кодекс (НПК) през миналата година делата за корупция срещу определен кръг лица от върховете на властта бяха прехвърлени от общите съдилища в специализираните.\r\n\tПроблемът е, че вкарването на делата срещу определена категория лица в отделен съд означава, че се създава специално, а не специализирано съдилище. Това е забранено изрично от конституцията. Освен това разследванията по дела за корупция ще имат по-дълъг срок от обичайното - една година, вместо два месеца.\r\n\tНаред с това неотдавна управляващите гласуваха и извънредни заплати за специализираните магистрати. Те ще получават до шест заплати повече на година от своите колеги от общите съдилища.\n\n\r\n\tВ искането на ВКС до Конституционния съд се посочваше, че основният закон \"не допуска извънредни съдилища, защото те се създават за обслужването на определени политически цели в разрез с разбирането за независим съд, който по дефиниция не може да обслужва такива цели\".\r\n\tАдвокатурата на свой ред определи спецсъда като \"извънреден\", като изрично отбеляза, че \"понятието \"специализиран съд\" означава специализация по предмет. \"Специализация\" по отношение на заеманата от дееца на престъплението длъжност не е възможна, заявиха от адвокатурата.\r\n\tСред идеите, предизвикали най-сериозни критики, както от адвокатурата, така и от Върховния касационен съд (ВКС), бяха премахването на възможността обвиняемите за тежки престъпления да поискат делото им да бъде прекратено или внесено в съда след 2 години разследване.", "date": "2018.03.27", "title": "КС отхвърли искането за забрана на \"извънредния\" спецсъд"}
{"url": "http://www.mediapool.bg/sadat-se-saglasi-s-prokuraturata-i-otkaza-da-prekrati-megadeloto-ktb-news277241.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният наказателен съд отхвърли във вторник всички искания на защитата за спиране или прекратяване на мегаделото \"КТБ\" и насрочи първото заседание за разглеждането му по същество за 9 май.\r\n\tСъдия Виржиния Петрова на практика се съгласи с всички аргументи на спецпрокуратурата, приемайки, че нищо не пречи на основния подсъдим Цветан Василев да участва в процеса, ако иска.\r\n\tТезата на защитата му бе, че делото трябва да бъде спряно или прекратено и върнато на разследващите, докато процедурата по екстрадиция на Василев от сръбската столица Белград не приключи.\r\n\tСпецсъдът обаче заключи, че в случая са налице всички условия за задочно разглеждане на делото, което няма да попречи на разкриване на обективната истина. Освен това Василев винаги можел да отправи молба до сръбския съд за сваляне на мярката му за неотклонение „подписка“, така че ако иска да се явява на съдебните заседания в София.\r\n\tСъдия Петрова прие още, че прокуратурата не е допуснала съществени нарушения на правото на защита на банкера, като не се е съобразила с искането му да бъде разпитан чрез видеоконферентна връзка в рамките на разследването за източването на КТБ.\n\n\r\n\tКакто е известно, това е възможност в Наказателно-процесуалния кодекс (НПК), която държавното обвинение и лично главният прокурор Сотир Цацаров нееднократно декларираха, че няма да бъде приложена в случая. Защитата на Василев пък твърди, че разпитът му от разстояние е наложителен, тъй като животът му би бил поставен под риск, ако се върне в България, за да съдейства на властите.\r\n\tСпецсъдът отхвърли във вторник и всички възражения на адвокатите на общо 18-имата подсъдими, като за повечето от тях посочи, че са свързани с преценката на конкретни доказателства по делото, която ще бъде извършена на по-късен етап.\r\n\tЕдно от тях бе, че прокуратурата е свалила обвиненията срещу един от бившите изпълнителни директори на КТБ – Орлин Русев. Защитата на Василев претендираше, че разследващите не са уведомили никого от останалите обвиняеми за променения статут на Русев и директно са пристъпили към разпита му като свидетел, с което са нарушили НПК.\r\n\tСпецсъдът обаче отхвърли това възражение с довода, че в рамките на досъдебното производство е предвиден съдебен контрол по отношение на постановленията за прекратяване на дело на прокуратурата единствено за лицата, които са директно засегнати – обвиняем и пострадал от престъпление.\r\n\tДруги възражения бяха свързани с липсата на обвинения срещу депутата от ДПС Делян Пеевски и евродепутата Николай Бареков, които заедно с Василев бяха обект на първоначалния сигнал на „Протестна мрежа“, от който тръгна делото за източването на КТБ. Във връзка с тези възражения шефът на спецпрокуратурата Иван Гешев посочи във вторник, че за първия нямало никакви данни за престъпления, а за втория били отделени материали в друго производство. Спецсъдът пък припомни, че единствено прокуратурата решава кого и как да обвини.\r\n\tСъдия Виржиния Петрова отхвърли и искане за отвод на Гешев, отправено заради многобройните му медийни изяви, в които квалифицира КТБ като „личен портфейл“ на Цветан Василев и като „пирамида“. Спецсъдът обаче прие, че искането е недопустимо, тъй като отводите са разисквани в първото разпоредително заседание. Освен това посочи, че в случая нямало данни за предубеденост и нарушаване на презумпцията за невинност от страна на Гешев, а коментарите му били просто „съображения във връзка с действия“ по делото.\r\n\tПреди съдия Петрова на прочете определението, с което отхвърли всички претенции на защитата, Иван Гешев изложи пространнно становище по тях, в което посочи доста сходни аргументи с тези на спецсъда. От позицията на спецпрокуратурата стана ясно, че Цветан Василев сам е избрал да не участва в процеса, че прокуратурата не е нарушила правата му и че той се опитва да изкара процеса срещу него политически, за да не бъде изправен изобщо пред европейски съд.\r\n\tОсновен акцент в изказването на Гешев бяха неоповестявани досега данни, че Василев се опитвал да „компрометира“ и „профилактира“ основни свидетели срещу него – бившата му дясна ръка Бисер Лазов и Теодора Танева.\r\n\t„Съзнателно употребяваме думата „компрометиране“ – налице са доказателства по делото за инструкции за компрометиране на свидетелите Лазов и Танева, налице са доказателства за заплахи за убийството на Лазов и Танева... Налице са доказателства за 200 000 лв. за профилактиране на свидетеля Лазов“, заяви шефът на спецпрокуратурата, с което предизвика смях и неодобрителни възгласи сред адвокатите и подсъдимите.\r\n\t„Докато съществува триумвиратът на управление на държавата, съществува опасност за Цветан Василев. Говоря за триумвирата между Бойко Борисов, Цацаров и Пеевски“, коментира извън залата адвкатът на Василев – Константин Симеонов.\r\n\tДелото за източването на КТБ продължава на 9 май, като дотогава спецсъдът ще назначи един резервен съдебен заседател и по един резервен защитник на всеки от подсъдимите, за да осигури бързото разглеждане на казуса. Освен Цветан Василев, задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления, пред спецсъда ще отговарят още 17 души.", "date": "2018.03.27", "title": "Съдът се съгласи с прокуратурата и отказа да прекрати мегаделото \"КТБ\""}
{"url": "http://www.mediapool.bg/bryuksel-dade-dve-sedmitsi-na-feisbuk-da-otgovori-za-techa-na-danni-news277290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия поиска от Фейсбук до две седмици да отговори на въпросите, поставени от скандала с \"Кембридж аналитика\", за да стане ясно дали лични данни на европейски граждани са били засегнати, предаде Франс прес, цитирана от БТА във вторник.\r\n\tКомисията иска също така американската социална мрежа да я информира за мерките, които предвижда, за да не се повтори подобен скандал в бъдеще, пише еврокомисарката по въпросите на правосъдието Вера Юрова в писмо до главния изпълнителен директор на Фейсбук Шерил Сандбърг. В него Юрова предупреждава, че скандалът с използването на лични данни, намиращи се във Фейсбук, от компанията \"Кембридж аналитика\", застрашава демокрацията и подкопава доверието в социално-медийния гигант, посочва ДПА.\r\n\tЕврокомисарката отбелязва, че досегашният отговор на Фейсбук на скандала не разсейва нейните опасения и настоява социалната мрежа \"да направи повече в отговор на обвиненията за широкомащабна злоупотреба с лични данни, за да си върне доверието на потребителите на мрежата и да изпълни задълженията си пред обществото\".\r\n\tМеждувременно Ройтерс съобщи, че шефът на Фейсбук Марк Зукърбърг е решил да не отговаря лично на въпроси от британските депутати относно това как личните данни на милиони потребители са попаднали в ръцете на \"Кембридж аналитика\". Вместо това той е решил да изпрати в британския парламент главния си технологичен директор Майк Шрьопфер или главния си директор по продуктите на компанията Крис Кокс с аргумента, че те били по-компетентни да отговорят на депутатските въпроси.\r\n\tВ отговор шефът на парламентарната комисия по дигитализацията, медиите, културата и спорта настоя, че депутатите все пак искат да чуят самия Зукърбърг и ще разгледат възможността да му задават въпроси по видеовръзка.\n\n\r\n\tМиналата седмица Зукърбърг се извини за грешките на Фейсбук и обеща строги мерки за ограничаване на достъпа до лична информация. Скандалът доведе до срив на цените на акциите на социалната медия.", "date": "2018.03.27", "title": "Брюксел даде две седмици на Фейсбук да отговори за теча на данни"}
{"url": "http://www.mediapool.bg/podnoven-stroezh-na-hemus-shte-razkasa-vazela-vpregnal-severna-bulgaria-news277292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС първа копка на строежа на нови 9.3 км от \"Хемус\" в участъка от Ябланица до пътен възел \"Боаза\", във вторник правителството поднови удължаването на пътя от София до Варна като автомагистрала. Предвижда се в следващите три години да се построят 170 км от \"Хемус“, като необходимите инвестиции за това се оценяват на около 1.3 млрд. лв., каза при старта на работата регионалният министър Николай Нанков.\r\n\tДо два месеца и половина ще започне и строежът на още 16.5 км от трасето на магистралата от Шумен в посока Търговище. Други 52 км се планира да бъдат обявени за изпълнение и да тръгне изграждането им до края на 2018 г. Още 85 км от магистралата до Велико Търново ще бъдат възложени през 2019 г., каза Нанков.\r\n\tПо думите на финансовия министър Владислав Горанов инвестицията в удължаването на \"Хемус“ е една от най-смислените, правени от правителството, защото чрез нея може да се \"разкъса възелът, в който е впрегната Северна България“. Когато проектът завърши, северната част на страната ще започне да догонва Южна България, за да се развиват хармонично регионите, смята той.\r\n\tНанков също посочи, че \"Хемус“ е от изключителна важност за пътната безопасност и икономическото развитие на Северна България. \"Ако всички кабинети, освен правителствата „Борисов“, бяха направили и половината от това, което се направи до тук и което правим в момента, убеден съм, че днес нямаше да сме на първа копка, а щяхме да режем лента на цялата магистрала“, заяви той.\r\n\t\"Както е казал Ърнест Хемингуей всичко, което не е на море, е провинция и затова имаме задачата да направим така, че една голяма част от територията на страната – северът, да не е провинция, а да е столична. Не инвестираме в асфалт или в бетон, а в хора, в способността им да пътуват, да работят, да стават по-богати и да се развиват, което крайната цел\", заяви вицепремиерът Томислав Дончев. По думите му, ако на юг има почти три автомагистрали, то същото заслужава и северната част на страната, за да може столицата да е свързана с морето и нито една част от територията на севера да не е отделена.\n\n\r\n\tСпоред Нанков оптимистичният вариант е \"Хемус“ да бъде завършена до 2024 г., а реалистичният – до 2025 г. Той призова строителите да работят бързо и качествено по участъка от Ябланица до Боаза. Той трябва да е готов до две години, но изпълнителят поел ангажимент да приключи по-рано.\r\n\tАвтомагистралният участък ще бъде с по две ленти за движение в посока и две ленти за спиране, с водещи ивици и банкети. Ще бъдат построени пет селскостопански подлеза и два селскостопански надлеза, както и подлез при общинския път Брестница – пещера \"Съева дупка“.\r\n\tИзпълнител на обекта е Консорциум \"ХВП Ябланица“ ДЗЗД. Цената за проектиране и строителство на участъка е близо 55 млн. лв. лез ДДС.\r\n\tДнес е символична дата, защото след двадесет годишно прекъсване продължава строителството на \"Хемус“ в участъка от Ябланица до Боаза, каза на свой ред шефът на пътната агенция Дончо Атанасов.\r\n\tТой каза, че се надява пред тази година да стартират всички процедури по строителството на \"Хемус“ до Велико Търново, включително и на най-тежките участъци от магистралата от Русе до Велико Търново.\r\n\tВече е в ход обществената  поръчка за участъка Мездра-Ботевград, а в края на април-средата на май ще стартират процедурите за строителство и надзор на участъка през Кресненското дефиле, за да завършим магистрала \"Струма“, каза Атанасов.\r\n\tЗа подобряване на пътната инфраструктура и повишаване на безопасността в Северна България във вторник стартира и рехабилитацията на околовръстния път на Ловеч и тунела на него. За по-малко от 15 месеца шосето със седем тежки пътни съоръжения – подлези, надлези и тунелът с най-влошени експлоатационнни характеристики в Българи ще бъдат изцяло обновени, заяви при старта на дейностите министър Николай Нанков.\r\n\tВ основния ремонт на 8.7 км от второкласния път от Плевен-Ловеч, който свързва двата областни града, ще се инвестират около 15 млн. лв. от Оперативна програма „Региони в растеж“ 2014-2020 г. Изпълнител на строежа е Консорциум \"Регионални пътища 2017“ ДЗЗД.", "date": "2018.03.27", "title": "Подновен строеж на \"Хемус\" ще \"разкъса възела, впрегнал Северна България\""}
