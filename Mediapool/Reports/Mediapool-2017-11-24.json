{"url": "http://www.mediapool.bg/tsvetanov-gerb-shte-prieme-deklaratsiya-che-nikoga-nyama-da-se-koalira-s-bsp-news272293.html", "text": "В момента президентът Румен Радев и БСП са като скачени съдове. И едните говорят за оставка на правителството, и президентът говори за оставка. Оставки могат да искат всички, но в момента мнозинството е стабилно\".  лидерът на ПГ на ГЕРБ Цветан Цветанов.\r\n\tВ неделя ще се състои отчетно събрание на ГЕРБ, на което ще бъде предложена декларация, че партията никога няма да се коалира с БСП.\r\n\t\"Ще предложим такава декларация, защото трябва веднъж завинаги да спрем със спекулациите, че имало хора от БСП, които преговаряли с ГЕРБ за съвместно управление”, поясни Цветанов.\r\n\tПо думите му в момента левицата се опитва да дискредитира правителството и да провокира постоянно напрежение в политиката.\r\n\t\"Ние имаме една единствена цел във връзка с европейското председателство – да участваме всички в този процес. Опозицията имаше възможност техният лидер да бъде шеф на българския парламент\", каза още Цветанов.\n\n\r\n\tПо думите му обаче въпреки всичко \"националният отбор\" на страната ни трябва да бъде обединен, защото предстои председателство.", "date": "2017.11.24", "title": "Цветанов: ГЕРБ ще приеме декларация, че никога няма да се коалира с БСП"}
{"url": "http://www.mediapool.bg/ananiev-shte-predlozhi-programa-za-ozdravyavane-na-zakasalite-bolnitsi-news272271.html", "text": "Детайлен финансов анализ на състоянието на лечебните заведения с над 50 % държавно участие и на техния мениджмънт ще бъде основата, на която здравният министър Кирил Ананиев ще представи конкретна програма за преструктуриране и оздравяване на болниците в затруднено финансово положение. Това стана ясно от негов отговор по време на петъчния парламентарен контрол.\r\n\tАнаниев коментира, че действащият в момента здравноосигурителен модел е в определена степен изчерпан и трябва да се работи за неговото ревизиране.\r\n\tПодходът на настоящия екип на МЗ ще бъде комплексен – така че да бъдат отчетени всички предимства и недостатъци в работата на системата, при условията на засилен контрол от страна на НЗОК, Министерството на здравеопазването и всички негови структури.\r\n\tАнаниев коментира, че при необходимост е готов да поиска съдействието на специализираните служби, за да бъдат разследвани съмнения за престъпления и злоупотреби в системата на здравеопазването.\r\n\tВедомството вече работи и по отменени нормативни актове, които имат ключово значение за функционирането на болничния сектор, посочи още здравният министър.", "date": "2017.11.24", "title": "Ананиев ще предложи програма за оздравяване на закъсалите болници"}
{"url": "http://www.mediapool.bg/bsp-iska-izslushane-na-boiko-rashkov-po-sluchaya-gatev-news272270.html", "text": "БСП настоява шефът на Националното бюро за контрол на специалните разузнавателни средства Бойко Рашков да бъде изслушан при закрити врата в пленарната зала, обяви в петък зам.-председателят на комисията за контрол над службите Славчо Велков.\r\n\tПовод за искането са разкритията за \r\n\tТемата е била обсъдена на заседанието на парламентарната комисия в четвъртък, на което е присъствал Рашков, но по думите на Велков, е отговорил общо на въпроса, \"защото не беше подготвен за него\". Социалистите смятат, че изслушването трябва да бъде направено още другата седмица.\r\n\tВелков аргументира искането на БСП с \"тревожни факти и данни\" около това изявление и около дейността на бюрото, свързана с процедурата на съхранение на резултатите от СРС-та, включително тяхното унищожаване и риска да бъдат използвани нерегламентирано.\r\n\tДепутатът от левицата добави, че на заседанието на комисията за контрол на службите е присъствал и главният прокурор Сотир Цацаров. Ръководителят на държавното обвинение коментира лаконично темата още през лятото, но тогава от думите му стана ясно,ч е прокуратурата не смята изобщо да се занимава с твърденията на Рашков за незаконно подслушване на политици, магистрати и журналисти.\r\n\t\"Вижте, не ме вкарвайте в тази история. Всеки в тази държава е свободен да твърди, каквото иска. Това твърди г-н Рашков, аз няма да влизам в диалог с него. Толкова. Има си органи, има си законова процедура, има си ДАНС, има си ДКСИ, има, освен всичко друго, и Върховен административен съд (ВАС)\", бе единственият коментар по темата на Цацаров, който той направи пред журналисти на 31 август.\r\n\tМеждувременно ВАС задължи Държавната комисия по сигурността на информацията да предостави на съда доказателствата, въз основа на които е потвърдила решението на ДАНС за отнемане секретния достъп на Гатев. Следващото заседание на върховните съдии по делото е насрочено за 11 декември.\r\n\tСлучаят \"Гатев\" предизвика скандал между институциите, след като Бойко Рашков обвини прокуратурата и ДАНС в координирана атака срещу органа, целяща да ограничи дейността му. Той неколкократно защити заместника си, обявявайки, че решението на агенцията е било произволно и базирано на несъществуващи факти. В официална позиция по случая Рашков заяви още, че има данни за нерегламентирано подслушване на политици, магистрати и журналисти.\r\n\tАко в крайна сметка и ВАС потвърди, че секретният достъп на Гатев правилно е бил отнет, той вече няма да отговаря на критериите да работи в Бюрото за контрол на СРС. Тъй като съставът на този орган се избира с решение на парламента, депутатите ще трябва да вземат нарочно решение и за евентуалното отзоваване на Гатев от поста.", "date": "2017.11.24", "title": "БСП иска изслушане на Бойко Рашков по случая \"Гатев\""}
{"url": "http://www.mediapool.bg/na-vseki-meditsinski-fakultet-u-nas-se-padat-po-6-universitetski-bolnitsi-news272269.html", "text": "Болниците със статут на университетски у нас са вече 37. Така на всеки от шестте медицински факултета в страната се падат по 6 университетски болници, обяви по време на петъчния парламентарен контрол депутатът от БСП и бивш здравен министър Анелия Клисарова.\r\n\tТя отправи въпрос към здравния министър Кирил Ананиев целесъобразно ли е да има толкова много университетски болници. Клисарова уточни, че в случая законът е спазен, тъй като въпросните болници покриват изискванията за много добра и отлична акредитация, за да получат статута университетски, но отделен въпрос е дали са нужни. Освен това тя коментира, че болниците са неравномерно разпределени.\r\n\tАнаниев потвърди от своя страна броя на университетските болници и посочи, че увеличението им е в резултат от взаимодействието на образователната и здравната система. Той посочи, че разкриването им е в следствие на заявени потребности и от страна на висшите учебни заведения.\r\n\tКлисарова посочи, че макар в част от тези болници дори не са имали изобщо студенти, те са създали научни съвети и по Закона за развитието на на академичния състав имат право на професори и доценти.\r\n\tЗаконът дава право на работещите в университетските болници на допълнителен трудов договор за преподавателска дейност.\n\n\r\n\tАнаниев посочи, че откакто е встъпил в длъжност като министър няма заявки за нови университетски болници.", "date": "2017.11.24", "title": "На всеки медицински факултет у нас се падат по 6 университетски болници"}
{"url": "http://www.mediapool.bg/siriyskata-opozitsiya-shte-izprati-obshta-delegatsiya-za-pregovorite-v-zheneva-news272266.html", "text": "Представители на сирийската опозиция успяха да се споразумеят да изпратят обща делегация на предстоящите преговори със сирийското правителство в Женева под егидата на ООН, съобщи Франс прес.\r\n\t \r\n\t\"Постигнахме споразумение с други (опозиционни) организации да изпратим единна делегация да участва в преките преговори в Женева\", обяви пред журналисти Басма Кодмани, член на Националната коалиция на сирийските революционни и опозиционни сили.\r\n\t \r\n\tТой допълни, че в петък ще има нова среща. На нея ще бъдат определени членовете на 50-членната опозиционна делегация, която ще замине за швейцарския град, предаде Ройтерс.", "date": "2017.11.24", "title": "Сирийската опозиция ще изпрати обща делегация за преговорите в Женева"}
{"url": "http://www.mediapool.bg/maikal-flin-mozhe-bi-e-zapochnal-da-satrudnichi-na-razsledvaneto-za-ruska-namesa-news272268.html", "text": "Адвокатите на Майкъл Флин, бившия съветник по националната сигурност на Доналд Тръмп, са уведомили юридическия екип на американския президент, че повече не могат да обсъждат разследването на специалния прокурор за ролята на Русия в миналогодишната предизборната кампания, съобщи в. \"Ню Йорк таймс\", цитиран от Ройтерс.\r\n\t \r\n\tСпоред вестника, който се позовава на четирима добре осведомени по темата източници, това е признак, че Флин е започнал да сътрудничи на разследването или опитва да постигне споразумение.\r\n\t \r\n\tАдвокатите на Флин обменяха информация с тези на Тръмп относно разследването на специалния прокурор Робърт Мълър, който опитва да разбере дали някой от обкръжението на Тръмп е бил замесен в предполагаемите руски опити за саботиране на кандидат-президентската кампания на Хилари Клинтън.\r\n\t \r\n\tТова споразумение е прекратено, казват четиримата източници. Адвокати на разследвани или обвиняеми лица често обменят информация по време на разследвания, но трябва да спрат тази практика, когато тя представлява конфликт на интереси. Неетично е адвокатите да работят заедно, когато един клиент започне да сътрудничи на прокуратурата, а друг е все още разследван, отбелязва \"Ню Йорк таймс\".\r\n\t \r\n\tАдвокатите на Флин и Тръмп отказаха коментар. Имената на четиримата души, с които вестникът разговаря, няма да бъдат разкрити, тъй като не им е позволено да обсъждат публично темата.\r\n\t \n\n\r\n\tЕвентуално споразумение с Флин ще даде на Мълър възможност да погледне зад кулисите кампанията на Тръмп и смутните първи седмици от встъпването в длъжност на администрацията, отбеляза вестникът.\r\n\t \r\n\tВече бяха повдигнати обвинения на трима бивши сътрудници на Тръмп - ръководителя на кампанията му Пол Манафорт, помощника му Рик Гейтс и съветника по външната политика Джордж Пападопулос.\r\n\t \r\n\tНикой от тях обаче не може да се сравнява с позицията и значението на Флин за Тръмп. Пенсионираният генерал е един от най-ранните поддръжници на Тръмп, архитект на популистката платформа \"Първо Америка\" и застъпник на идеята за по-близки отношения с Русия.", "date": "2017.11.24", "title": "Майкъл Флин може би е започнал да сътрудничи на разследването за руска намеса"}
{"url": "http://www.mediapool.bg/rusiya-shte-namali-voennoto-si-prisastvie-v-siriya-do-kraya-na-godinata-news272267.html", "text": "Руската армия предвижда да намали присъствието си в Сирия тази година, тъй като целите й на терен скоро ще бъдат постигнати, заяви началникът на генералния щаб на армията пред журналисти, предаде Франс прес.\r\n\t\r\n\t\"Разбира се, ще бъде взето решение от върховния главнокомандващ за намаляване на групата\", заяви генерал Валерий Герасимов в отговор на въпрос дали Русия обмисля да намали военното си присъствие в Сирия до края на годината.\r\n\t \r\n\t\"Когато завършим мисиите си, военните си мисии. Не остана много за постигане\", добави Герасимов.\r\n\t \r\n\tНа въпрос колко ще е голямо това съкращаване, шефът на генералния щаб отвърна, че ще е \"значително\".\r\n\t \r\n\t\"Там ще останат центърът за помиряване на страните по конфликта, военните ни бази (в Тартус и Хмейм) и няколко структури, необходими за поддържане\" на ситуацията, обясни Герасимов.\r\n\t \n\n\r\n\tМосква се включи във военния конфликт в Сирия през септември 2015 г. с въздушни удари в подкрепа на силите на президента Башар Асад, наклонявайки везните в негова полза.", "date": "2017.11.24", "title": "Русия ще намали военното си присъствие в Сирия до края на годината"}
{"url": "http://www.mediapool.bg/feisbuk-shte-pokazva-na-horata-kakva-ruska-propaganda-sa-sledvali-v-mrezhata-news272274.html", "text": "Фейсбук Facebook ще показва на хората какви руски пропагандни интернет страници и акаунти са следвали и са отбелязали като харесани. Така социалната медия възнамерява да отговори на изискването на американския Конгрес за справяне на манипулациите на общественото мнение по повод разследването на руската намеса в президентските избори в САЩ през 2016 г., предаде Блумбърг.\r\n\tFacebook ще създаде специална страница, на която потребителите ще имат възможност да видят кои страници или профили, свързани с руска пропаганда са посетили в периода от януари 2015 г. до август 2017. Инструментът ще бъде достъпен до края на годината като \"част от усилията ни да предпазим платформите си и хората, които ги използват, от лоши играчи, които опитват да подкопаят демокрацията ни\",  на 22 ноември. \"Важно е хората да разберат как чуждестранни играчи са се опитали да всеят разделения и недоверие, използвайки , преди и след американските избори\".\r\n\tАмериканските власти определиха новината като добра стъпка. Уебстраницата все пак няма да успее да изпълни исканията Facebook лично да уведоми потребителите за руските пропагандни статии или реклами, на които са били изложени.\r\n\tОнлайн поддържащият център на Facebook ще показва само списък с профили, а не с конкретни публикации или реклами, свързани с тях. Потребителите не биха могли да видят тези профили и страници и връзката си с тях сами, тъй като те вече са изтрити.\r\n\tТова е най-прякото усилие на Facebook до момента да обясни на потребителите как може да са били повлияни от т.нар. Агенция за интернет изследвания – прокремълската \"фабрика за тролове\", създала хиляди провокативни постинги чрез фалшиви профили уж на американски граждани.\n\n\r\n\tПо-рано представители на 126 милиона души, а в  - 20 милиона.\r\n\tАмериканският Конгрес смята, че Facebook, не са направили достатъчно, за да засегнат предполагаемата руска намеса в изборите, която сега се разследва както от комисии към законодателния орган, така и от екип на специалния прокурор Робърт Мюлър. На изслушванията на трите компании по-рано този месец конгресмени посочиха, че Facebook може би има задължение да уведомява потребители, които са имали достъп до измамен материал от чужди правителства.\r\n\tВластите в САЩ определиха решението на Facebook като положителна стъпка, макар страницата да не отговаря напълно искането им социалната мрежа да известява потребителите за публикации, представляващи руска пропаганда или подобни реклами, които са видели.\r\n\tСпоред сенатора демократ Ричард Блументал, който също поиска тази мярка, планът на компанията все пак изглежда като \"сериозен отговор\" и изрази надежда, че това ще е \"първа стъпка\", която да защити потребителите от \"бъдещи нападения\" на платформата. Блументал каза още, че се надява  да последват примера.", "date": "2017.11.24", "title": "Фейсбук ще показва на хората каква руска пропаганда са следвали в мрежата"}
{"url": "http://www.mediapool.bg/televiziya-bit-svali-predavaneto-na-lyuba-kulezich-news272275.html", "text": "Предаването на Люба Кулезич \"Честно казано\" е свалено от ефира на  BiT, а договорът на водещата прекратен едностранно от страна на медията. Това стана ясно в официално в петък, макар че новината стигна до социалните мрежи предишния ден.\r\n\tРешението е свързано с проведено събрание на продуценти, водещи и журналисти в BiT, на което е присъствал и единият от собствениците на телевизията - Павел Вълнев.\r\n\tСпоред информация на \"Капитал\" по време на сбирката на екипите остри реплики си разменили Люба Кулезич и изпълнителната директорка на медията Симона Ангелова. Според мениджърката, която цитирала банкера Атанас Буров - \"парите обичат тишината\", затова и някои предавания трябвало да се откажат от крайните позиции и острия тон, защото по този начин пораждат подозрения за политически обвързаности. Водещата на \"Честно казано\" възразила, че думите на Буров се отнасят за банката, докато природата на медиите и телевизията в частност е да вдигат шум и да коментират важни теми от социалния и политически живот.\r\n\tСъщата вечер (вторник) Люба Кулезич разказва в ефир, че ръководството на медията е препоръчало предаванията й да бъдат \"по-умерени и не толкова резки\", цитирайки изпълнителната директорка Симона Ангелова.\r\n\tПоради изнасяне в ефир на невярна информация за работата на медията договорът на Люба Кулезич, водеща на предаването \"Честно казано\", който бил до 31 декември 2017, е прекратен предсрочно, като ще й бъдат изплатени всички полагащи й се възнаграждения до края на годината, обяснява програмният директор на телевизията Сашо Диков.\r\n\tЦитиран от \"Капитал\" той разказва, че се очаква в средата на декември да бъдат в София и двамата собственици, които живеят в САЩ, и тогава ще бъде предложена отново работа на Кулезич.\r\n\tПред \r\n\tКулезич каза, че не разполага с друга информация извън \"светкавичната реакция на телевизията\". \"Нямам достоверна информация какво е наложило тази светкавична реакция. А самото много бързо действие дава възможности за много тълкувания\", смята тя. \"Пораждат се, разбира се, и много въпроси – дали телевизията не е била принудена от някакво външно влияние или това са самоволни действия на изпълнителния директор г-жа Симона Ангелова\", допълни Кулезич.", "date": "2017.11.24", "title": "Телевизия BiT свали предаването на Люба Кулезич"}
{"url": "http://www.mediapool.bg/tereza-mei-nareche-rusiya-vrazhdebna-darzhava-na-koyato-tryabva-da-se-protivodeistva-news272265.html", "text": "Британският премиер Тереза Мей нарече Русия враждебна държава и заяви, че трябва да се противостои на действията й, съобщи Франс прес.\r\n\t \r\n\t\"Трябва да бъдем бдителни към враждебните действия на държави като Русия, които застрашават потенциалното развитие на Източното партньорство и които се опитват да разкъсат на части нашата колективна мощ. С нетърпение очаквам днес подновяването на ангажимента на европейските страни за взаимодействие, за да се противопоставим на общите предизвикателства в областта на сигурността и развитието\", каза Мей преди срещата на върха със страните от Източното партньорство.\r\n\t \r\n\tСпоред министър-председателката Великобритания възнамерява да играе \"водеща роля в опазването на европейската сигурност\". \"Може да напускаме Европейския съюз, но не напускаме Европа\", подчерта тя.\r\n\t \r\n\tМей засегна и темата за отношенията на страната си с ЕС след Брекзита, като напомни, че днес ще се срещне с председателя на Европейския съвет Доналд Туск. Министър-председателката каза, че се надява на \"дълбоко и специално партньорство\" с ЕС след излизането на Обединеното кралство от съюза.", "date": "2017.11.24", "title": "Тереза Мей нарече Русия враждебна държава, на която трябва да се противодейства"}
{"url": "http://www.mediapool.bg/borisov-s-angela-se-pregarnahme-da-y-dam-kurazh-dano-sastavi-pravitelstvo-news272276.html", "text": "Премиерът Бойко Борисов заяви, че се надява германският канцлер Ангела Меркел да успее да състави правителство, тъй като \"докато Германия е блокирана с тези преговори, нищо не върви както трябва\".\r\n\t \r\n\t коментира премиерът.\r\n\t \r\n\tИнициативата Източното партньорство е част от европейската политика за съседство и засяга Армения, Азербайджан, Беларус, Грузия, Република Молдова и Украйна. Създадено през 2009 г., партньорството цели сближаване между ЕС и шестте страни от Източна Европа и Кавказкия регион. Всички те са бивши членки на съветския блок.  \n\n\r\n\t \r\n\t, разясни положението Борисов.\r\n\t \r\n\tТой посочи, че за България като външна източна граница на ЕС е \r\n\t \r\n\t, отбеляза премиерът.\r\n\t \r\n\t\r\n\t \r\n\tПопитан за бъдещето на преговорите с Великобритания и възможността развръзката да настъпи по време на българското председателство на Съвета на ЕС, Борисов посочи, че за съжаление все повече се говори, че преговорите може да завършат без споразумение. \r\n\t \r\n\t, уточни той, цитиран от БТА. \r\n\t \r\n\t, коментира Борисов.\r\n\t \r\n\tПреговорите между ЕС и Великобритания циклят от няколко месеца. Двете страни не могат да се разберат по трите основни въпроса за излизането на Великобритания – правата на гражданите на ЕС, Северна Ирландия и сметката за напускането на съюза.\r\n\t \r\n\t\r\n\t \r\n\tПопитан дали България е подготвена за неочаквани събития по време на председателството, премиерът заяви, че ако каже, че сме подготвени, би означавало, че се надценяваме:\r\n\t \r\n\t, заяви министър-председателят.", "date": "2017.11.24", "title": "Борисов: С Ангела се прегърнахме да й дам кураж, дано състави правителство"}
{"url": "http://www.mediapool.bg/zhurnalisti-shte-uchastvat-v-wikipedia-maraton-za-svobodata-na-mediite-news272273.html", "text": "Журналисти, студенти, активисти и ентусиасти ще се включат във второто издание на Wiki4MediaFreedom edit-a-thon – работилница за допълване и обогатяване на данните за свободата на медиите на онлайн енциклопедията Wikipedia. Първото издание се проведе миналата година в Белград.\r\n\tСвоеобразният маратон по писане ще се проведе на 27 ноември, понеделник, от 9 до 17 ч. в \"Червената къща\" в София. Това става ясно от съобщение на Асоциацията на европейските журналисти – България (АЕЖ), който разпространи и .\r\n\tОрганизатори са италианската медийна организация , АЕЖ, британската организация mySociety, както и Wikimedians of Bulgaria User Group.\r\n\tЦелта на инициативата е да подобри достъпността до знания за свободата на медиите и плурализма в най-голямата отворена енциклопедия в света.\r\n\tВ еднодневния писателски маратон могат да се включат Wikipedia активисти, журналисти, медийни активисти и експерти, студенти, както и всички, имащи интерес да работят заедно, за да подобрят обема и качеството на съдържанието на Wikipedia, посветено на свободата на медиите и теми, свързани с прозрачността.\n\n\r\n\tОсвен да обогати данните на онлайн енциклопедията, работилницата насърчава създаването на нови обединения на журналисти, активисти, както и общностите, подкрепящи Wikipedia и достъпа до отворени данни.\r\n\tСъбитието е част от Wiki4MediaFreedom, инициатива, създадена в рамките на Европейския център за свобода на печата и медиите, допринесла за създаването на десетки качествени материали за свободата на словото в Wikipedia след 2015 г., когато се проведе първото издание на работилницата в Белград.\r\n\tСъздадената информация представлява своеобразна \"енциклопедия на медийната свобода”, която предлага обстоен преглед на медийната среда в Централна и Източна Европа, Балканите и страните от Източното партньорство. Всички разработени до момента материали са достъпни на дигиталната платформа .\r\n\tВ рамките на събитието в понеделник участниците ще имат възможността да се включат в обучение за използване на Wikidata - база с отворени данни за журналистически разследвания и проекти в областта на отчетността и прозрачността с фокус върху политиката. Базата с данни е вдъхновена от проекта \"Всеки политик”, , насочен към събиране на достъпни отворени данни за депутати на държавно равнище, осъществен от британската неправителствена организация mySociety.", "date": "2017.11.24", "title": "Журналисти ще участват в Wikipedia маратон за свободата на медиите"}
{"url": "http://www.mediapool.bg/gerb-i-prokuraturata-nyamat-ideya-kolko-sa-privatizatsionnite-dela-news272277.html", "text": "Прокуратурата не събира данни за броя продължаващи в момента дела за престъпления, свързани с приватизацията. Това става ясно от отговора на заместник-главния прокурор Пенка Богданова в отговор на запитване на \r\n\t \r\n\t\r\n\t \r\n\t\n\n\r\n\t \r\n\tОтговорът на прокуратурата е следният: .\r\n\t \r\n\tпрокуратурата вече е преглеждала\" приватизационните дела:\r\n\t \r\n\t, обясни Кирилов пред радио К2 на 13 ноември.", "date": "2017.11.24", "title": "ГЕРБ и прокуратурата нямат идея колко са приватизационните дела"}
{"url": "http://www.mediapool.bg/emersan-mnangagva-polozhi-kletva-kato-prezident-na-zimbabve-news272264.html", "text": "Емерсън Мнангагва положи клетва като президент на Зимбабве пред десетки хиляди възторжени поддръжници на националния стадион в столицата Хараре, с което официално и окончателно приключи 37-годишното управление на Робърт Мугабе, предаде Ройтерс.\r\n\t \r\n\tПред множеството 75-годишният Мнангагва, бивш шеф по сигурността, наричан \"Крокодила\", се закле да спазва конституцията и законите на Зимбабве и да брани правата на неговите 16 милиона граждани.\r\n\t \r\n\tМнангагва поема управлението на една разорена страна три дни след историческата оставка на най-възрастния действащ държавен глава на планетата - 93-годишният Мугабе, който се оттегли под натиска на армията и партията си и на уличните протести, припомня Франс прес.\r\n\t \r\n\tОт ранни зори жителите на столицата се тълпяха пред вратите на стадиона, за да приветстват новия си президент. \"Изпълнени сме с ентусиазъм и очакваме много от Мнангагва. Живеем в диктатура от много дълго време\", каза пред АФП 23-годишна зимбабвийка.\r\n\t \r\n\t\"Благодарим на нашите войници\" и \"Народът каза думата си\" се четеше по транспарантите на стадиона.\r\n\t \n\n\r\n\tТези думи каза самият Мнангагва в сряда пред хилядите привърженици, стекли се пред централата на управляващата партия \"Африкански национален съюз на Зимбабве - Патриотичен фронт\" (ЗАНУ-ПФ).\r\n\t\r\n\tМнангагва е бившият вицепрезидент и дясна ръка на Мугабе, но по-рано този месец бе обвинен в нелоялност и уволнен, когато влезе в конфликт с амбициозната съпруга на Мугабе Грейс, която също има апетит към президентския пост.\r\n\t \r\n\tОтстраняването му бе тактическа грешка от страна на Мугабе Мнангагва има подкрепата на армията.\r\n\t \r\n\tЗимбабвийците масово подкрепиха военния преврат, тъй като Мугабе, някогашен герой на борбата за освобождение, ставаше все по-непопулярен заради посегателствата срещу човешките права и икономическата криза в страната.\r\n\t \r\n\tАнализатори обаче изразяват тревога, че Мнангагва може би няма да бъде с нищо по-различен, тъй като е част от дългогодишната управляваща каста.\r\n\t \r\n\tНовият президент обеща днес да създаде работни места, да намали бедността и да се бори с корупцията, предаде Франс прес.\r\n\t \r\n\tТой каза също, че корупционните практики трябва да се прекратят незабавно.\r\n\t \r\n\tНовият президент обеща догодина да свика демократични избори, както е планирано, и заяви, че страната се обновява след 37-годишното управление на предшественика му Робърт Мугабе, посочва Асошиейтед прес.\r\n\t \r\n\tМнангагва призова Зимбабве да надмогне порочните политики от близкото минало.\r\n\t \r\n\t\"Не бива да изпускаме тази възможност. Не бива да оставаме заложници на миналото си\", призова той и отдаде дължимото на Мугабе на фона на хладни ръкопляскания от страна на множеството.\r\n\t \r\n\tМнангагва обеща също да възмезди белите фермери, чиито земи са били отнети при поземлената реформа при управлението на Мугабе, макар да изтъкна, че случилото се е необратимо. Той защитите реформата като нещо, което е било необходимо, отбелязвайки, че свързаните с нея политики и програми са били неизбежни.\r\n\t \r\n\tМнангагва е уверил своя предшественик Робърт Мугабе, че той и семейството му ще бъдат в безопасност в страната. Двамата са разговаряли по телефона за първи път след връщането на бившия вицепрезидент Мнангагва, предаде Ройтерс.\r\n\t \r\n\tСпоред в. \"Хералд\" Мнангагва и Мугабе са се разбрали бившият лидер да не присъства на церемонията по полагане на клетва, защото се чувствал уморен.", "date": "2017.11.24", "title": "Емерсън Мнангагва положи клетва като президент на Зимбабве"}
{"url": "http://www.mediapool.bg/nai-malko-235-ubiti-i-120-raneni-pri-teroristichna-ataka-sreshtu-dzhamiya-v-egipet-news272278.html", "text": "Най-малко 235 души бяха убити и 120 ранени в размирната египетска провинция Северен Синай, след като екстремисти взривиха бомба близо до джамия и откриха огън по молещите се, съобщиха световните агенции в петък.\r\n\t \r\n\tБроят на жертвите нараства непрекъснато.\r\n\t \r\n\tЕгипет обяви тридневен национален траур в памет на жертвите, съобщава телевизия Он Ти Ви, като се позовава на изявление на президентската канцелария.\n\n\r\n\t \r\n\tДжамията Ал Рауда се намира в селището Бир ал Абед, на 40 км от град Ариш, столица на провинция Северен Синай.\r\n\t \r\n\tНападателите обкръжили джамията с четири джипа по време на петъчната обедна молитва. Те взривили бомба сред молещите се, а след това открили безразборна стрелба по тях.\r\n\t \r\n\tВъв всички болници в провинцията е обявено извънредно положение.\r\n\t \r\n\tЗасега нито една от действащите в Египет екстремистки групи не е поела отговорност за атентата.\r\n\t \r\n\tСпоред вожда на бедуинско племе, което воюва срещу \"Ислямска държава\", атакуваният храм е известен като място за събиране на суфити - поклонници на мистично течение в исляма, което екстремистката групировка смята за ерес.\r\n\t \r\n\tТелевизия \"Скай нюз - Арабия\" съобщи, че египетските сили за сигурност са убили 15 екстремисти, които са участвали в атентата. В операцията срещу нападателите са били използвани безпилотни самолети. \r\n\t \r\n\tМалко след нападението президентът Абдел Фатах ас Сиси свика извънредно заседание на Съвета за национална сигурност, посветено на обстановката в Северен Синай.\r\n\t \r\n\tМинистерството на вътрешните работи вече създаде специална комисия за разследване на атентата и обяви извънредно положение в столицата Кайро. Силите на реда ще охраняват всички държавни учреждения и обекти от обществена значимост.\r\n\t \r\n\tЕгипетските сили за сигурност се борят с бунт на Ислямска държава в Северен Синай. След засилването на боевете през последните три години екстремистите убиха стотици полицаи и войници. Обикновено те нападат служители на силите за сигурност, но се опитаха да разширят обхвата си и извън полуострова с нападения срещу църкви на египетските християни копти, припомня Ройтерс\r\n\t \r\n\tСлед свалянето на ислямисткия президент Мохамед Морси през 2013 г. в Египет бяха извършени серия от нападения, предимно насочени срещу силите за сигурност. Повечето атентати бяха извършени в Северен Синай и отговорността за тях пое Ислямска държава.", "date": "2017.11.24", "title": "Най-малко 235 убити и 120 ранени при терористична атака срещу джамия в Египет"}
{"url": "http://www.mediapool.bg/parlamentat-prashta-bulgaria-na-sad-s-ek-zaradi-gazoviya-monopol-news272256.html", "text": "Решение, чието прилагане праща България на съд с Европейската комисия, заради обвиненията, че държавният \"Българския енергиен холдинг\" (БЕХ) и дъщерните му дружества \"Булгаргаз\" и \"Булгартрансгаз\" злоупотребяват с господстващото си пазарно положение, приеха единодушно народните представители в петък.\r\n\tТака парламентът задължи енергийния министър Теменужка Петкова да защитава пред Брюксел позицията, че няма газов монопол от страна на държавата и ако й бъдат наложени санкции от страна на Еврокомисията, да ги обжалва пред Съда на Европейския съюз.\r\n\tЛюбопитен момент е, че Петкова и отговарящият за енергетиката вицепремиер Томислав Дончев са искали да се признае такава вина и да се подпише споразумение с Брюксел за по-малка глоба. Такова решение дори е било взето от правителството на закрито заседание в началото на ноември, твърдят различни един от друг източници на Mediapool от правителството.\r\n\tСегашното решение на парламента обаче обръща нещата и вероятно кабинетът ще трябва да се съобрази с него, макар по конституция министрите да не са обвързани с решения на Народното събрание, а само с такива на Министерския съвет, коментираха пред Mediapool юристи, занимаващи се с конституционно право. Те посочиха, че макар да се назначават от парламента, министрите са отговорни за работата си пред Министерския съвет и премиера и ако преценят, могат да не изпълняват решения на парламента, длъжни са да прилагат само приетите закони. Причината е в разделението на изпълнителната от законодателната власт.\r\n\t\"В развити демокрации обаче, ако правителство не изпълни решение на парламента, може да му бъде искан вот на недоверие\", коментира адвокат. Тъй като депутатите на ГЕРБ са подкрепили решението, а и всичко се развива преди европредседателстовото ни догодина, негов колега смята, че не може да се очаква опълчване от страна на Петкова и Дончев .\r\n\tРешението за \"защита на националните интереси\" бе подкрепено от 178 депутата по предложение на представителите на БСП Таско Ерменков и Желю Бойчев по повод наказателната процедура, която Европейската комисия води срещу БЕХ и газовите оператор и доставчик за злоупотреба с пазарна мощ.\r\n\tСлед тази позиция на Народното събрание, на практика се очаква до края на годината Брюксел да се произнесе по процедурата и да санкционира страната ни.\r\n\tПрез юли 2013 г. ЕК започна да разследва дали БЕХ и дъщерните му дружества \"Булгаргаз\" и \"Булгартрансгаз\" злоупотребяват с монопола си и пречат на частни фирми да получат достъп до газопреносната мрежа, за да могат да участват на вътрешния пазар, както и не са им позволили да съхраняват свое гориво в газохранилището в Чирен. Жалбата бе внесена от \"Овергаз Инк\", която не успя да осигури транзит за собствени доставки, след като \"Булгаргаз\" спря да й продава синьо гориво. В допълнение компанията на Сашо Дончев в края на 2015 г. бе отрязана от доставки и от \"Газпром\", макар руската компания да бе акционер в развод в дружеството. Според \"Овергаз\" това е станало в договорка с българската държава, в резултат на което в края на 2016 г. компанията заведе арбитражен иск срещу България за 202.5 млн. евро, заради създавани пречки пред бизнеса й и защото нарушава правилата на Енергийната харта за защита на инвестициите.\r\n\t\r\n\tПо наказателната процедура Еврокомисията предложи част от \"Булгартрансгаз\" и притежаваната от дружеството мрежа да бъдат продадени на стратегически инвеститор, но тази възможност бе категорично отхвърлена от премиера Бойко Борисов по време на предишния му мандат, а същата позиция се защитава и сега.\r\n\tМакар суверенитета на газовата мрежа да се сочи като основен мотив за запазване на собствеността на държавата в нея, не е изключено запазването на \"Булгартрансгаз\" в групата на БЕХ да е провокирано, заради желанието на Борисов да изгради газов хъб на територията на страната.  \r\n\tПри последните разговори по казуса с Еврокомисията от Брюксел отхвърлили направените от българската страна предложения за поемане на ангажименти за подобряване на газовия пазар и обявила, че ще излезе с решение за санкции. За да не се стига до подобна ситуация ЕК е предложила възможност за \"сътрудничество\" с три елемента: признаване на нарушението, предоставяне на процедурни улеснения и прилагане на структурна мярка, което би довело до известно намаление на финансовата санкция. На 9 ноември депутатите били уведомени за това и така се стига до предприемане на сегашната стъпка.\r\n\tАргументът на вносителите Ерменков и Бойчев е, че недостатъците на предложеното \"сътрудничество\" надхвърлят евентуалните ползи от него. \"Признаване на нарушението и приемане на отговорност и финансова санкция за него би довело до сериозни финансови и репутационни последици за българската енергетика, като би дало възможност на трети лица незабавно да предявят претенции за вреди от признатото нарушение срещу групата БЕХ и държавата\". Затова и на Петкова се вменява задължение да отрича нарушение и да обжалва санкцията.\r\n\tТака в крайна сметка България е изправена пред еднократна парична санкция, чийто спряган размер е между 100 и 160 млн. евро, според различни източници, но и месечна такава.\r\n\tПо неофициална информация на Mediapool, от ЕК са предлагали на страната ни, ако признае нарушението, да редуцира глобата, но според депутати това би означавало лавина от искове срещу двете газови дружества както от страна на други търговци на газ, така и от индустриалци. Арбитражният иск на \"Овергаз\" пък вече нямало да се гледа дали е допустим, защото автоматично ставал такъв и вече решението на съда опирало само до определянето на размера на обезщетението, дължимо от държавните компании.\r\n\tЕнергийният експерт и бивш посланик в Русия Илиян Василев обаче отбеляза, че \"аргументът, че извънсъдебното разбирателство с ЕК, ще даде шанс на други, които евентуално ще съдят България, да изполват това като прецедент, е мислене на начинаещи\". \"Извънсъдебните споразумения не създават устойчива прецедентна практика, докато съдебните решения създават. Просто смятайте, че сме осъдени. И тогава и солта, и тоягите и парите\", написа той във Фейсбук. Според него решението да отиваме на съд с ЕК има сисъл, само ако правен анализ беше дал препоръка и гаранция, че България ще спечели срещу Еврокомисията. Този шанс обаче е оценен от Василев като нулев.\r\n\tТой посочи още, че с това решение на парламента депутатите от ГЕРБ са бламирали собствения си премиер и енергиен министър, за да спасят шефовете на БЕХ и \"булгартрансгаз\" от отговорност за извършваните от компаниите нарушения.\r\n\tАргументът на народните представители да задължат енергийния министър да защитава тезата, че БЕХ, \"Булгартрансгаз\" и \"Булгаргаз\", че не са нарушители, била, че 80 процента от такива забранителни решения на ЕК били обжалвани от останалите страни членки. Освен това докато трае оспорването на санкцията, тя се спира и не може да бъде наложена реално.  Колко обаче от обжалваните такива решения са се увенчали с успех на отричащите нарушенията не е ясно.\r\n\tСлед гласуването Ерменков коментира, че целта е \"да се защити националния интерес\".\r\n\tСамата Теменужка Петкова каза пред журналисти, че ще коментира решението на Народното събрание, след като се запознае с него.\r\n\tРешението беше взето при закрити врата, защото по време на обсъжданията в пленарна зала е имало \"квалифицирана\" информация, по думите на председателя на парламента Цвета Караянчева, която засягала националните интереси.", "date": "2017.11.24", "title": "Парламентът праща България на съд с ЕК заради газовия монопол"}
{"url": "http://www.mediapool.bg/stolichniyat-kat-nyama-da-raboti-vremenno-s-grazhdani-news272251.html", "text": "Временно столичният отдел \"Пътна полиция\" преустановява работата с граждани, съобщиха от МВР.\r\n\tПричината е възникнал технически проблем.\r\n\tПредприети са действия за своевременното му отстраняване.\r\n\tОт МВР поднасят извинения за \"евентуално причинени неудобства\", е посочено в съобщението. \r\n\tНяма инфрмация кога се очаква гишетата отново да бъдат отворени.\r\n\tОпашките пред столичния КАТ са всекидневни и от години създават неудобство на столичани, но видими мерки за подобряване на ситуацията не се предприемат.", "date": "2017.11.24", "title": "Столичният КАТ няма да работи временно с граждани"}
{"url": "http://www.mediapool.bg/ludogorets-zagubi-ot-istanbul-bashakshehir-s-12-v-razgrad-news272248.html", "text": "\"Лудогорец\" загуби от \"Истанбул Башакшехир“ с 1:2 в мач от група \"С\" на Лига Европа.\r\n\tТова беше първа домакинска загуба за тима на Кирил Домусчиев от от юли 2015 г. насам в европейските клубни турнири.\r\n\tТака шампионът на България не успя да си осигури класиране за 1/16-финалите в турнира на Лига Европа и сега ще трябва да спечели гостуването си срещу \"Хофенхайм\" на 7 декември.\r\n\tДвубоят тръгна добре за разградчани. В 19-ата минута защитникът Козмин Моци вкара гол, но той беше отменен заради засада.\r\n\tТри минути по-късно гостите откриха чрез Еден Вишчъ, а в 28-ата удвоиха с гол на Керим Фрай, при който топката рикушира в Игор Пластун.\n\n\r\n\tСлед второто попадение \"Лудогорец\" натисна съперника в опит да потърси изравняване, но стигна само до почетен гол в 65-ата мин. Тогава Марселиньо засече с глава центриране отдясно на Върджил Мисиджан.\r\n\tДо края Игор Пластун и Вандерсон имаха шанс да изравнят, но не бяха точни в завършващия удар.\r\n\tВ другия мач от групата \"Брага\" спечели с 3:1 у дома срещу \"Хофенхайм\". Така германският отбор загуби шансове да продължи напред в турнира. \"Брага\" пък вече си осигури място в следващия етап на Лига Европа.", "date": "2017.11.24", "title": "\"Лудогорец\" загуби от \"Истанбул Башакшехир\" с 1:2 в Разград"}
{"url": "http://www.mediapool.bg/es-pritiska-ukraina-da-uskori-reformite-predi-da-pretendira-za-chlenstvo-news272252.html", "text": "Лидерите на Европейския съюз притиснаха Украйна да ускори реформите, които ЕС и САЩ се надяват, че ще приближат Киев към Запада и ще позволят повече външна помощ да се влее в разклатената от кризи страна, съобщи Ройтерс.\r\n\t \r\n\tДнешната среща в Брюксел по програмата \"Източно партньорство\", събрала лидерите на ЕС, Украйна и още пет бивши съветски републики, трябва също така да изпрати сигнал, че икономическото сътрудничество между тях не е насочено срещу Москва. \r\n\t \r\n\tЕС се въздържа да обещае твърде много на Киев, който пък се надява на членство в съюза. \n\n\r\n\t \r\n\tТази позиция бе илюстрирана добре от президентката на Литва Далия Грибаускайте, която заяви в Брюксел, че Украйна трябва да демонстрира повече упоритост в провеждането на реформи, а не в настояване за ясна перспектива за членство в ЕС. Тя изрази надежда, че срещата на върха в Брюксел ще подтикне страните от Източното партньорство към осъществяването на реформи.\r\n\t \r\n\tПремиерът на Люксембург Ксавие Бетел също се изказа в подобен тон, като направо посочи, че\"моментът не е подходящ\" да се обсъжда бъдещо членство на Украйна в ЕС, и че обещанието за \"европейска перспектива\" засега е достатъчно. \r\n\t \r\n\tВ Брюксел се коментира и отсъствието на президента на Беларус Александър Лукашенко, който за първи път бе поканен на този форум. Вместо него в Брюксел отиде външният министър Владимир Макей. \r\n\t \r\n\tСпоред Грибаускайте отказът на Лукашенко да дойде на срещата е обусловен от позицията на Русия. \"Истинският стопанин на територията на Беларус е не Минск, а Москва. И решенията кой и къде да отива взема Москва, а не Минск\", каза тя в интервю за литовската телевизия \"Ел Ер Ти\". \r\n\t \r\n\tОще не е ясно как ще бъдат отразени всички тези дискусионни теми в заключителния документ от срещата, макар да бе съобщено, че Украйна е била убедена да го подпише въпреки максималистичната си позиция, която явно не се споделя от лидерите на ЕС. \r\n\t \r\n\tСпоред европейски дипломатически източник в кулоарите на форума, цитиран от ТАСС, в съгласувания текст на документа не се съдържа предложение за членство в ЕС на страните от Източното партньорство. \r\n\t \r\n\tВ него \"се признават европейските стремежи на три от държавите в програмата, но не се говори за европейски перспективи\", каза източникът.\r\n\t \r\n\t\r\n\t \r\n\tОлена Халушка от базирания в Киев неправителствен Център за антикорупционни действия коментира, че сега политическият елит опитва \"да симулира\" договорените със западните донори реформи, вкл. в енергетиката, правосъдието и полицията. \r\n\t \r\n\t\"Свидетели сме на опити за отказ от постиженията\", казва тя за реформите на Порошенко, започнали през 2014 г. \r\n\t \r\n\tКиев обаче иска обещание за членство. Вашингтон и Брюксел казват, че Украйна трябва да се постарае да последва реформаторски настроените балтийски държави (сега членки на ЕС), които през 90-те години бяха аутсайдери и им бе казано, че имат малки шансове да влязат в блока. \r\n\t \r\n\t\r\n\t \r\n\tПорошенко, чиято страна воюва с подкрепяно от Русия въстание в Източна Украйна, казва, че страната му е въвела през последните три години повече реформи, отколкото за последните 24 години. \r\n\t \r\n\tНо напоследък правителството на Порошенко дава сигнали за заден ход предвид предстоящите през 2019 г. президентски избори и това ще бъде в центъра на разискванията сега, казват представители на ЕС и дипломати. \r\n\t \r\n\t\"Преди години нещата изглеждаха обещаващо, но сега засегнатите интереси оказват съпротива\", казва представител на ЕС. \r\n\t \r\n\t\"Не можем да наливаме при това положение повече пари в Украйна\", добавя той. \r\n\t \r\n\tИма някои придобивки, вкл. подобряване дейността на полицията, създаване на база данни за имуществени декларации на официални лица и модернизация в банковия сектор и държавната енергийна компания \"Нафтогаз\". \r\n\t \r\n\tНо някои предлагани закони като този за легализиране на продажбата на земеделска земя или за създаването на независим антикорупционен съд бяха изоставени, а част от съществуващите реформи са под заплаха. \r\n\t \r\n\tСтартиралият през октомври 2016 г. регистър на имуществените декларации е неефективен, защото властите още не са въвели в действие софтуеър, чрез който ще може да се правят кръстосани проверки на данни и да се установяват злоупотреби. Слабият напредък по антикорупционния съд и неспазените ангажименти за ценообразуването на природния газ доведоха до замразяване на финансирането на Украйна по програмата на МВФ за 17.5 милиарда долара. \r\n\t \r\n\tОбвиненията, че украински представители опитват да пречат на антикорупционни разследвания предизвикват загриженост, казват представители на ЕС. Тъй като няма други средства за заплаха освен задържането на помощи, ЕС разполага с малко нови стимули, след като вече е предоставил на Украйна безвизови пътувания и достъп до пазари. \r\n\t \r\n\t\"Определено трябва да търсим нови моркови, които да бъдат обвързани с реформите\", казва активистката Олена Халушка.", "date": "2017.11.24", "title": "ЕС притиска Украйна да ускори реформите, преди да претендира за членство"}
{"url": "http://www.mediapool.bg/bulgaria-ne-znae-kolko-sanarodnitsi-lezhat-v-turski-zatvori-news272249.html", "text": "България не знае колко наши сънародници се намират в турски затвори. Става въпрос за задържани в предварителния арест или осъдени.\r\n\tМоже да се наложи България да поиска информация за броя на българските граждани, които лежат в затвори в Турция, каза Иван Димов, началник на пресцентъра на Министерството на външните работи пред в.\"Сега\".\r\n\tТемата стана актуална след последния арест на трима българи, за които няма официална информация какви обвинения са им повдигнати. Те бяха задържани на 17 ноември недалеч от турско-гръцката граница, защото превозвали \"гюленисти\".\r\n\tКореспондентът на вестник \"Сабах\" Мурад Саваш коментира преди дни, че в последните месеци много издирвани за връзки със сочената от Анкара за терористична организация ФЕТО, т.нар. гюленисти, се опитват да избягат в България.\r\n\tИлхан Андай от 24rodopi.com твърди, че има и други български граждани в затворите в Турция, срещу които са повдигнати обвинения.\n\n\r\n\tСпоред двустранна спогодба между България и Турция всяка от страните е длъжна в срок от 48 часа да уведоми другата за задържане на нейни граждани.\r\n\tПосланикът на България в Анкара Надежда Нейнски обаче обясни, че в резултат на извънредното положение, Турция е променила законодателството си. \r\n\t\"Дирекция \"Консулски отношения\" не разполага с информация за изменения на консулската конвенция. Би следвало, ако има такива изменения, те да бъдат съответно обнародвани. Не разполагаме и с информация за удължаване на срока от 48 часа на 10 дни, в който дипломатическите и консулските представителства на България се уведомяват при задържане на български граждани в Турция\", са посочили от българското външно министерство.", "date": "2017.11.24", "title": "България не знае колко сънародници лежат в турски затвори"}
{"url": "http://www.mediapool.bg/balgarskoto-evropredsedatelstvo-shte-reshava-problem-v-basketbola-news272250.html", "text": "Конфликтът в европейския баскетбол между световната баскетболна федерация - ФИБА и Евролигата ще влезе в дневния ред на българското европредседателство. Това става ясно от съобщение на правителствената пресслужба.\r\n\tНесъгласуваността в спортните календари на ФИБА и Евролигата не позволява на националните състезатели, участващи в мачовете от Евролигата, да се включат в квалификациите на националните си отбори за Световната купа през 2019 г. и Олимпийските игри в Токио през 2020 г.\r\n\tВ четвъртък премиерът Бойко Борисов е имал среща с генералния секретар на ФИБА Свят Патрик Бауман и с Коста Илиев, мениджър в департамента \"Национални федерации\" на ФИБА Свят.\r\n\tНа разговора са присъствали и спортният министър Красен Кралев и президентът на \"Лукойл Академик\" Валентин Златев.\r\n\tПатрик Бауман и Коста Илиев са поискали съдействие от българския премиер за разрешаване на казуса по време на българското председателство на Съвета на ЕС през 2018 г.\n\n\r\n\tБойко Борисов е поел ангажимент да обсъди въпроса с премиерите на държавите членки на ЕС. Той е посочил, че по време на ротационното ни председателство ще бъдат положени максимални усилия за намиране на решение на създалата се конфликтна ситуация, се казва в съобщението на правителствената информационна служба.\r\n\tМинистър Кралев е информирал, че лично той е повдигнал въпроса по време на работна среща на министрите на спорта от ЕС в Брюксел в началото на седмицата. Спортният министър е на мнение, че ЕС трябва да бъде медиатор между ФИБА и Евролигата.", "date": "2017.11.24", "title": "Българското европредседателство ще решава проблем в баскетбола"}
{"url": "http://www.mediapool.bg/stachki-i-protesti-v-denya-na-golyamoto-pazaruvane-po-sveta-news272254.html", "text": "\"Черният петък\" е най-важният ден за пазаруване в САЩ. От няколко години той се разпространи и в Европа. Тази година обаче той е белязан и от стачки.\r\n\tАмериканците традиционно използват почивния ден след Деня на благодарността, за да се снабдят с коледни подаръци за роднини и приятели, пише австрийското електронно издание futurezone, цитирано от БТА.\r\n\tВ европейските страни, също като отвъд океана, най-вече онлайн магазините се надпреварват с предложения за намаления.\r\n\tИстерията вече завладя отделни части на света, след като някои магазини отвориха врати още в четвъртък вечер. Част от търговците стартираха по-рано тази година с надежда да увеличат продажбите си.\r\n\tВсяка година \"Черният петък\" се доказва като успешен ден не само за търговците, но и за ловците на оферти, посочва в. \"Билд\". Това е периодът от годината, когато могат да се намерят най-много стоки на изгодни цени. Магазините отчитат най-големия си дневен оборот за годината, а множество купувачи целенасочено спестяват, за да разполагат с възможно най-много средства за харчене.\r\n\tОбичайно явление са и дългите опашки, като някои от чакащите прекарват цялата нощ пред магазините в желанието да са сред първите, които ще се възползват от намаленията.\r\n\t\n\n\r\n\tВ България традицията е значително по-млада и е най-силно застъпена при онлайн магазините. Един от най-големите онлайн търговци у нас и тази година беше критикуван от потребители заради съмнения, че изкуствено завишава цените на стоките в дните преди \"Черния петък\", за да може след това намаленията до нормални стойности да изглеждат като голяма отстъпка.\r\n\tМоже да се каже, че вече се научаваме да разпознаваме нелоялните търговски практики по време на т.нар. \"Черен петък\", коментира Богомил Николов от асоциация \"Активни потребители\". Той посочи, че маркетингът се цели в това, което харесваме – намалените проценти, а не в абсолютната стойност. За да не се заблудим е нужно да се прави сравнение на цените на конкретния продукт, а не да се действа импулсивно с оглед на показания голям процент намаление, съветва Николов.\r\n\tНационалната агенция по приходите и Комисията за защита на потребителите ще следи да няма измами с промоциите на стоките в магазините.\r\n\tПроучване показва, че по-голямата част от решилите да пазаруват днес българи ще похарчат до 200 лв. Всеки десети е заделил над 2000 лв. за пазаруване, показват още данните.\r\n\t\r\n\tГигантът в онлайн търговията \"Амазон\" (Amazon) е изправен пред тежък \"Черен петък\" в Италия и Германия, където персоналът на дистрибуторски центрове на компанията ще стачкува, съобщи  \"Ройтерс\".\r\n\tВ Италия ще бъде засегнат основният дистрибуторски център, чиито служители ще настояват за по-добри заплати и условия на труд в ключов за продажбите ден.\r\n\tПо информация на водещите италиански синдикати над 500 работници от обекта в Кастел Сан Джовани, в северната провинция Пиаченца, няма да изпълняват задълженията си от 6 часа сутринта в петък до 6 часа сутринта в събота.\r\n\tВ изявление профсъюзите критикуват американската мултинационална компания за това, че отказва да преговаря за по-високи заплати и бонуси въпреки \"огромния растеж\" на \"Амазон\" на италианския пазар, на който работи от седем години.\r\n\t\"Има пари за преразпределяне\", твърдят синдикатите.\r\n\tВ Германия синдикатът \"Верди\" (Verdi) съобщи, че служителите от шест дистрибуторски центрове също ще стачкуват като част от стар спор за възнагражденията и условията.\r\n\t\"Най-големият онлайн търговец на дребно в света иска да постигне рекордни продажби на този ден, но служителите трябва да се представят рекордно не само в този ден, за да може всичко да въври, както \"Амазон\" иска\", коментира Щефани Нутценбергер, член на борда на \"Верди\".", "date": "2017.11.24", "title": "Стачки и протести в деня на голямото пазаруване по света"}
{"url": "http://www.mediapool.bg/verizhna-katastrofa-zatrudnyava-trafika-po-magistrala-trakiya-news272253.html", "text": "Трафикът по магистрала \"Тракия\" при 55-ия километър в посока Пловдив е затруднен заради верижна катастрофа, съобщиха от КАТ.\r\n\tДвижението става само в аварийната лента, има задръстване.\r\n\tОколо 8 часа сутринта два товарни и три леки автомобила са се ударили на магистралата.\r\n\tПри инцидента двама души са пострадали и са откарани за преглед.\r\n\tНа мястото има пътни полицаи, които подпомагат трафика.", "date": "2017.11.24", "title": "Верижна катастрофа затруднява трафика по магистрала \"Тракия\""}
{"url": "http://www.mediapool.bg/erdogan-planira-vizita-v-gartsiya-v-blizko-vreme-news272255.html", "text": "Турският президент Реджеп Тайип Ердоган планира много скоро визита в Гърция, съобщиха турски медии.\r\n\tТова ще е първото посещение на турски държавен глава в Атина от 1953 г.\r\n\t\"В близките дни нашият уважаван президент ще замине на посещение в Гърция\", заяви турският вицепремиер Хакан Чавушоглу, цитиран от в. \"Миллиет\".\r\n\t\"Пътуването на нашия президент ще бъде първото за последните 65 години. Мисля, че то ще бъде много важно за сътрудничеството между двете страни\", допълни той.\r\n\tГърция все още отказва да върне на Анкара осемте военни, които потърсиха убежище след опита за преврат миналото лято. Тази година имаше и няколко военни провокации и от двете страни.", "date": "2017.11.24", "title": "Ердоган планира визита в Гърция в близко време"}
{"url": "http://www.mediapool.bg/universitetskata-onkologichna-bolnitsa-razkriva-grupi-za-psihoemotsionalna-podkrepa-news272257.html", "text": "Групи за психоемоционална подкрепа на пациентите с онкологични заболявания започват да се провеждат в Университетската специализирана болница по онкология (УСБАЛО) в столичния кв. “Дървеница“.\r\n\tТе ще се водят от психолози и ще бъдат напълно безплатни, както за пациентите на лечебното заведение и техните близки, така и за останалите хора с онкологични заболявания, които проявяват интерес.\r\n\tЦелта на групите ще бъде да подпомогнат пациентите и техните семейства по-лесно да преминат през не лекия процес на лечение.\r\n\tГрупите ще бъдат две заради различните проблеми и нужди на участниците в тях.\r\n\tПървата ще бъде само за пациенти, тя ще се провежда всеки вторник от 14.00 часа, като първото занятие ще се състои на 5 декември.\n\n\r\n\tВтората ще бъде за близките на болните хора, тя ще се провежда всеки четвъртък от 18.00 часа. Първото занятие ще бъде на 7 декември. Всички срещи ще се провеждат в УСБАЛО.\r\n\tПовече информация може да получите всеки работен ден на", "date": "2017.11.24", "title": "Университетската онкологична болница разкрива групи за психоемоционална подкрепа"}
{"url": "http://www.mediapool.bg/vtora-ekoorganizatsiya-iska-ostavkata-na-neno-dimov-news272258.html", "text": "Коалиция \"Да спасим Кресненското дефиле\" настоява за незабавна оставка на министъра на екологията Нено Димов в отворено писмо до премиера Бойко Борисов.\r\n\tПричината е \"клеветническа статия, излязла в редица жълтите медии\" на 22 ноември, която според тях уронва престижа на български граждани, но и на Европейската комисия и нейни служители.\r\n\tТова е втора екоорганизация, която настоява за оставката на Нено Димов. Същото вече поиска и заради унищожаването на реките у нас от малките ВЕЦ-ове и липсата на мерки от страна на държавата за решаване на проблема. \r\n\tВ \"клеветническата статия\" се твърди, че в голямо софийско заведение срещу сградата на Министерството на околната среда и водите (МОСВ) е имало тайна и неформална среща между зелени активисти и чиновник от Брюксел, като се внушава, че срещата е нередна.\r\n\tОт \"Да спасим Кресненското дефиле\" твърдят, че срещата е била поискана с официално запитване до делегацията на ЕК в София, след като от МОСВ не са ги поканили на срещата с експертите от ЕК.\r\n\tПредставителите на екосдружението са разговоряли с експерта от УК за Кресненското дефиле и европейското финансиране за строителството на магистрала \"Струма\".\r\n\tВ началото на седмицата в МОСВ се проведе среща с представители на ЕК по повод границите на защитената зона \"Натура 2000\". На нея не бяха допуснати да участват всички екоорганизации у нас по нареждане на МОСВ с аргумента, че нямат достатъчно голяма зала, която да побере всички. По този повод имаше протест пред екоминистерството преди началото на срещата.\n\n\r\n\tОт екоорганизацията твърдят, че \"клеветническата информация, както и снимки от срещата, са разпространени до жълтите медии от служители на Министерството на околната среда и водите, придружаващи служителите от Брюксел, които се били там“.\r\n\t\"Убедени сме, че без санкция за Нено Димов, никой служител на МОСВ не би си позволил такава провокация само месец и половина преди Българското председателство,\" пише в отвореното писмо на \"Да спасим Кресненското дефиле\".\r\n\tВ случай, че Нено Димов остане на поста си, от организацията още следващата седмица ще изпратят предупредителни писма до службите на Европейската комисия и до съответните институции на останалите 27 страни-членски на ЕС. Те ще бъдат предупредени да очакват незаконно събиране на компромати срещу членове на своите делегации, по време на официални и неофициални събития през шетте те месеца на българското председателство.", "date": "2017.11.24", "title": "Втора екоорганизация иска оставката на Нено Димов"}
{"url": "http://www.mediapool.bg/oon-prestapleniyata-sreshtu-prirodata-zastrashavat-poslednite-vekovni-gori-v-iztochna-evropa-news272259.html", "text": "Нов доклад на ООН предупреждава, че незаконната сеч и незаконната търговия с хайвер, както и бракониерството на диви животни, застрашават биологичното разнообразие в Дунавско-Карпатския регион, който обхваща 15 европейски страни в Централна и Източна Европа, сред които и България. Това съобщи екологичната организация Световен фонд за дивата природа (WWF).\r\n\tЕкологичната престъпност е четвъртата по големина в света престъпна дейност, приходите от която се оценяват от 76 млрд. до 218 млрд. евро годишно.\r\n\tДокладът “Борба с престъпленията срещу природата в Дунавско-Карпатския регион” на Програмата на ООН за околната среда, на WWF и на Eurac Research, представен тази седмица в Брюксел, разкрива, че престъпления като незаконна сеч, бракониерство и търговия с диви животни застрашават не само биоразнообразието, но и поминъка на населението в района.\r\n\tДунавско-Карпатският регион неслучайно е наричан още \"Зеленото сърце на Европа\". Там се намират едни от последните вековни гори на континента.\r\n\tВ България горите осигуряват около 85% от водния отток в страната или около 3.6 млрд куб. м  ресурс от чиста питейна вода.  Те съхраняват над 80% от защитените растения и над 60% от застрашените от изчезване видове животни в страната.\n\n\r\n\tНезаконният дърводобив обаче е сериозна заплаха за горските екосистеми, биоразнообразието в тях и екосистемните услуги, които горите предоставят. Според експертен анализ на статистическите данни годишно в България той достига 2.4 млн. куб. м или една четвърт от общия добив, при официален добив от 6.9 млн. куб. м към 2012 г. Сивият сектор в горското стопанство у нас генерира скрити приходи от над 100 млн. лв. годишно.\r\n\tСпоред доклада, процъфтяващ е и черният пазар за хайвер от есетри – емблематичен за Дунав и българския риболов вид. Незаконно добитият хайвер достига цена от 6000 евро за килограм на черния пазар, а търговията се оценява на 22 милиона евро годишно. Това дава своето катастрофално отражение върху есетрите - два от шестте дунавски вида вече са изчезнали, а три са критично застрашени. Запасите от моруна, чийто хайвер е най-скъп, са намалели с 67% за едно десетилетие.\r\n\tЖертва на бракониерство, за което няма адекватна наказателна процедура, са също кафяви мечки, вълци, рисове. Най-големите европейски популации на тези животни са именно в Дунавско-Карпатския регион.\r\n\t\"Плячкосването на тези природни ресурси подкопава развитието и лишава правителствата от необходимите средства за насърчаване на работни места, образованието и здравните услуги\", заяви Ерик Солхайм, ръководител на Програмата на ООН за околната среда. \"Тези ресурси по-скоро трябва да бъдат солидна основа за благосъстоянието на бъдещите поколения\", добави той.\r\n\t\"Последните вековни гори на Европа и тяхното биоразнообразие изчезват с тревожни темпове\", каза Марко Ламбертини, генерален директор на WWF.\r\n\t\"Река Дунав, тук в сърцето на Европа, е дом на есетрите – един от най-древните и застрашени видове риби в света. В България и Румъния се срещат последните популации на диви есетри в Европейския съюз. Незаконната търговия с хайвер ще унищожи този вид, освен ако не бъдат предприети действия за предотвратяването ѝ\", предупреди Ламбертини.\r\n\tВъпреки притеснителните факти от доклада, през последните две години са направени успешни стъпки в полза на българската природа, но те трябва да се затвърдят, посочват от WWF.\r\n\tЕкоорганизацията инициира широк дебат за незаконния дърводобив в България. Огромните усилия на експертите от организацията доведоха до влизането в сила на български национален стандарт за отговорно управление на горите по FSC (Forest Stewardship Council) през август  2017 г. С това България се нареди сред първите държави в Европа, заедно с Франция и Португалия, довели до успешен край процеса по разработване на национални стандарти по горска сертификация - доказан инструмент в световната практика за стимулиране на отговорното управление на горските ресурси.\r\n\tПрилагането на сертификацията по международната система FSC осигурява икономически изгодно ползване при спазване на законността, защита на интересите на работещите в горите и местните хора, опазването на биоразнообразието и ограничаване на замърсяването.\r\n\tПрез 2016 г. Министерството на земеделието и храните, след дългогодишна работа с лесовъди, учени и различни организации, сред които и WWF, официално обяви 109 000 ха вековни гори за защитени от изсичане. Тази площ е по-голяма от всички резервати в България.", "date": "2017.11.24", "title": "ООН: Престъпленията срещу природата застрашават последните вековни гори в Източна Европа"}
{"url": "http://www.mediapool.bg/sauditskiyat-prestolonaslednik-sravni-iranskiya-ayatolah-s-hitler-news272260.html", "text": "Престолонаследникът на Саудитска Арабия принц Мохамед бин Салман нарече върховния лидер на Иран аятолах Али Хаменей \"новия Хитлер в Близкия изток\", съобщи Ройтерс. \r\n\t \r\n\tВ публикувано вчера интервю в \"Ню Йорк таймс\" влиятелният саудитски принц, който е и министър на отбраната, казва, че трябва да се противодейства на иранската експанзия под ръководството на аятолаха. \r\n\t \r\n\t\"Поучили сме се от Европа, че помирението не действа. Не искаме новият Хитлер в Иран да повтори в Близкия изток случилото се в Европа\", цитира вестникът думите му. \n\n\r\n\t \r\n\tВойната в Йемен срещу бунтовниците хуси върви успешно, като оглавяваната от Саудитска Арабия военна коалиция вече контролира 85 на сто от йеменската територия, казва пред нюйоркското издание принцът. Подкрепяните от Иран хуси обаче все още контролират големите населени места в Йемен, отбеляза Ройтерс. \r\n\t \r\n\tАгенцията припомни, че в началото на май Салман каза, че саудитското сунитско кралство трябва да направи така, че евентуална бъдеща война с шиитски Иран да се води на иранска територия. Али Хаменей заяви от своя страна, че саудитският кралски двор е \"прокълнато дърво\", а ирански представители обвиниха Рияд, че разпространява тероризъм.", "date": "2017.11.24", "title": "Саудитският престолонаследник сравни иранския аятолах с Хитлер"}
{"url": "http://www.mediapool.bg/nagrazhdavaniyat-rezhisyor-valeri-simeonov-izoblichi-g-zha-televizionna-lazha-news272261.html", "text": "Вицепремиерът Валери Симеонов отново обвини депутатката от БСП Елена Йончева в  за любимия му национален обект – оградата по границата с Турция и заяви, че разпространената от нея снимка на падналата телена мрежа е правена отдава и повредата вече е отстранена. Освен това Симеонов в качеството си на \"награждаван режисьор\" смята филма на Йончева, който има претенции да показва злоупотреби около граничното съоръжение, за \"манипулативен и скучен\"., посочи Валери Симеонов в личния си Фейсбук профил.\r\n\tПреди ден Йончева показа в студиото на бТВ снимка, която според нея е заснета на 21 ноември и на която се вижда участък на оградата, който е паднал.\r\n\tСпоред Валери Симеонов обаче пораженията са причинени от проливните дъждове \", обяснява вицепремиерът.\r\n\t\"Г-жа Телевизионна Лъжа\" и манипулациите, посочва още той и пита: .\r\n\tОсвен това Валери Симеонов е възмутен, че Носител съм на редица награди...\r\n\tСпоред вицепремиера Йончева е заобиколила и директния отговор на въпроса за цената на гръцката ограда – дали е с включен в нея построяването на път или не – за сметка на подмятания, квалификации и откровени лъжи., посочва Симеонов, завършва постът на вицепремиера Валери Симеонов.\r\n\tПроектът за строителството на оградата започна по времето на премиера Пламен Орешарски и досега е глътнал около 180 млн. лева.", "date": "2017.11.24", "title": "\"Награждаваният режисьор\" Валери Симеонов изобличи \"Г-жа Телевизионна лъжа\""}
{"url": "http://www.mediapool.bg/karakachanov-izborat-na-novite-iztrebiteli-shte-bade-geopoliticheski-a-ne-eksperten-news272263.html", "text": ". Това заявява вицепремиерът и военен министър Красимир Каракачанов в интервю за списание \"Геополитика\".\r\n\t \r\n\tТой посочва още, че ще се съобрази с препоръките на парламента за избора на нови изтребители, но това ще забави проекта.\r\n\t \r\n\tПроектът в момента се доработва в Министерството на отбраната, след като парламентарната проверка установи нередности в подготовката му, довели до елиминирането на офертата на САЩ и Португалия за изтребители втора ръка Ф 16. Според последното  Каракачанов от тази седмица неговото намерение е тепърва да се събират нови оферти от още държави и компании, които досега не са били сред основните играчи.\n\n\r\n\t \r\n\tДосега бяха събрани оферти само за нови изтребители \"Грипен\" и за втора ръка Ф 16 и \"Юрофайтър\".\r\n\t \r\n\t, коментира Каракачанов.\r\n\t \r\n\tТой съобщи по-рано, че вече е подготвен и проектът за закупуване на нови бронирани машини за Сухопътни войски за над 1.2 млрд. лева и предстои да бъде внесен в правителството и парламента за одобрение.\r\n\t \r\n\tНаред с това в напреднала фаза е и проектът за купуване на два нови патрулни кораба за 820 млн. лева.\r\n\t \r\n\tПлановете на правителството са да бъдат реализирани и трите проекта едновременно, като ще се търсят начини за разсроченото им плащане през следващите осем-десет години.\r\n\t \r\n\tВ интервюто си Каракачанов казва, че е най-сериозно разтревожен от недостига на военни.\r\n\t \r\n\t, посочва Каракачанов.\r\n\t \r\n\t, допълва той.\r\n\t \r\n\tСпоред него това се дължи основно на допълнителното натоварване на хората, на засиленото текучество на подготвени специалисти, както и на допълнителните задачи по охрана на границата и борбата с тероризма.", "date": "2017.11.24", "title": "Каракачанов: Изборът на новите изтребители ще бъде геополитически, а не експертен"}
{"url": "http://www.mediapool.bg/ikonomikata-na-evrozonata-e-palna-s-iznenadi-news272279.html", "text": "Изненадващата икономическа звезда на 2017 година, когато тя приключи идния месец, ще се окаже еврозоната: растежът изглежда ще бъде 2,2 % спрямо прогноза от едва 1,4 %, направена по същото време миналата година.\r\n\tКато съчетаем това с четиригодишен спад на безработицата и инфлация извън обезпокоителната дефлационна зона, взимащите решенията и политиците има с какво да се похвалят.\r\n\t \r\n\tСамо че дали се случва ли се нещо съществено или това е поредната лъжлива надежда за икономика, постигнала под 1,6 % средногодишен растеж в 18-годишната си история.\r\n\t \r\n\tНякой скептик би казал, че всичко това е просто цикличност и скоро ще се обърне. Или, че просто това е резултат от 2,2 трилиона евро стимули. Европейската централна банка (ЕЦБ) вече ги ограничава, но те накараха една много склерозирала икономика да се раздвижи.\r\n\t \r\n\tИ двете определено изиграха роля, но макар да има рискове, това не означава, че тласъкът на растежа не е различен от предишните подеми или че няма да приключи бързо.\r\n\t \r\n\tАргументът за цикличността, например, идва от тенденцията еврозоната да изостава от икономиката на САЩ, проявявайки склонността да поема нагоре, когато американската забуксува. Действително сегашният цикъл на еврозоната е с четири години след американския.\r\n\t \n\n\r\n\tСлед като са налице някои признаци, че дългото икономическо възстановяване на САЩ може да е достигнало връхната си точка - напоследък проучванията отчитат застой към спад, а облигациите дават предупредителни сигнали - скептикът би заявил, че в обичайния стил еврозоната е започнала, точно когато \"Топ Гън\" е приключил.\r\n\t \r\n\tСамо че има разлики спрямо, да кажем, 2006 година, когато след четири години на изоставащ растеж еврозоната изпревари Съединените щати, но спадна рязко, когато финансовата криза удари и двете икономики.\r\n\t \r\n\tЕдно от различията е, казва Паола Субаки, старши сътрудник в Chatham House, e възприятието в Европа, че растежът понякога се нуждае от подкрепа.\r\n\t \r\n\t\"Сега има разбиране - дори във (фискално твърдолинейната) Германия, че търсенето трябва да бъде подпомагано\", посочва тя. \"За разлика от преди 10 години, или дори преди пет, има схващане, че не можеш просто да седнеш и да чакаш растеж\", допълва тя.\r\n\t \r\n\tНе става дума за това, че мерките за строги икономии, въведени след финансовия крах, бяха масово изоставени, а по-скоро някои правителства са по-склонни да прибавят нещо към микса, особено след като много гласоподаватели се отказаха от традиционните партии.\r\n\t \r\n\tГермания, например, увеличи държавните разходи за пътища и мостове, по-бърз интернет и социални жилища, превръщайки правителствените харчове в един от най-важните двигатели на растежа в икономическата \"централа\" на еврозоната през последните две години.Инерция\r\n\t\r\n\tНякои структурни реформи бяха предприети след години на безрезултатни призиви от централните банкери, Международния валутен фонд и други.\r\n\t \r\n\tПо-гъвкавото трудово законодателство - особено в Испания и Ирландия - спомогна за стимулиране на растежа, отбелязва Флориан Хенсе, европейски икономист в банка Berenberg.\r\n\t\"Нарастването на заетостта поддържа нещата\", твърди той.\r\n\t \r\n\tТук аргументът за продължаване на растежа е, че има изобилие от свободен капацитет на работна сила.\r\n\t \r\n\tМакар и доста под максимума си от 12,1 %, достигнат в средата на 2013 година, равнището на заетостта в еврозоната все пак сега е задоволително - 8,9 %, коментира Хенсе. Ще минат още две години преди да се стигне до недостиг на работна сила.\r\n\t \r\n\tПравят се опити и за подобна реформа. Във Франция президентът Еманюел Макрон вече подписа укази за ограничаване на плащанията при нелоялни уволнения, давайки в същото време на компаниите по-голяма свобода да наемат и освобождават служители.\r\n\t \r\n\tБалансът за реформаторите в еврозоната ще бъде как да изпълнят плановете си срещу вълна от нагласи против върхушката сред избирателите, ядосани, че не са усетили възстановяването след финансовата криза.\r\n\t \r\n\tНовият климат на растеж в еврозоната е подпомаган и от стимулите на ЕЦБ, но тяхното свиване може да не бъде толкова вредно, колкото бе през 2011-2012 година.\r\n\t \r\n\tСара Хюин, главен икономист за Европа в Standard Bank, е на мнение, че ЕЦБ изтегля стимулите твърде рано и че балансът й - активите, които държи, се е свивал през 2012-2014 година, когато еврозоната изпадна във втората си рецесия.\r\n\t \r\n\tСамо че това бе и пикът на дълговата криза в еврозоната, голяма част от която бе преодоляна.\r\n\tНеотдавнашното решение на ЕЦБ да намали наполовина размера на изкупуванията (на облигации - бел. прев.), предизвика известна тревога, тъй като темпото е бавно. Стимулите ще продължат - балансирани спрямо растежа, а ниските лихвени проценти до голяма степен крепят еврозоната.Розово\r\n\tИ така, розово ли е всичко? Не. Рискове остават, включително съществени като евентуално глобално забавяне, начело с Китай.\r\n\t \r\n\tНай-новото безпокойство е перспективата от политически разрив в Германия предвид неуспеха на канцлера Ангела Меркел да сформира коалиционно правителство.\r\n\t \r\n\tПрибавете към това и възможна рязка промяна в Италия след изборите догодина и е налице същата политическа несигурност като в началото на 2017 година, когато имаше опасения от победа на антиевро кандидати в Холандия, Франция и Германия.\r\n\t \r\n\tЗасега обаче икономистите изглежда възприемат това само като шум, осланяйки се на основите на растежа в еврозоната, за да прогнозират леко забавяне догодина след тазгодишната изненада.\r\n\t \r\n\t\"Ще бъде нужен голям политически обрат на някои места по света (за да се сложи край на това)\", заключава Хенсе от Berenberg.", "date": "2017.11.24", "title": "Икономиката на еврозоната е пълна с изненади"}
{"url": "http://www.mediapool.bg/sluhovete-che-merkel-shte-zagubi-posta-si-sa-silno-preuvelicheni-news272280.html", "text": "Ако Ангела Меркел е показала на ЕС нещо през последните над десетина години, то е, че никога не трябва да бъдат подценявани политическите й умения.\r\n\t \r\n\tГерманският канцлер се завръща на сцената на днешната среща на върха на ЕС, след като пропусна последната поради необичаен за нея вътрешнополитически неуспех, в усилията си да състави управляваща коалиция. По-лошото е, че в Брюксел тя ще бъде просто изпълняващ длъжността канцлер, при положение че през годините тя беше смятана за надзирателя на ЕС като цяло.\r\n\t \r\n\tНейната репутация на непоклатима надеждност е такава, че доста сериозно внимание привличат роящите се слухове, че Меркел в крайна сметка е загубила контрол над положението.\r\n\t \r\n\tНо наблюдателите съветват да не се разчита на това, подчертавайки, че съобщенията за нейния залез все още са неуместни.\r\n\t \r\n\t\"Свикнахме да я виждаме толкова силна и непоклатима. Сега, след като това не е толкова очевидно, веднага в Европа започнаха притеснения\", каза преподавателят по европеистика от Гентския университет Хендрик Вос. \"Всичко това е преувеличено.\"\r\n\t \n\n\r\n\tМеркел подчерта, че е твърдо решена да ръководи Германия още един мандат и на пръв поглед другите варианти не са много - в родината на Меркел това се превежда с думата \"Altenativlos\" (\"безалтернативен\"), а в Европа вариантите без Меркел също се броят на пръсти.\r\n\t \r\n\tПри всяко положение Германия е най-влиятелната членка на ЕС, най-голямата страна с най-голямата икономика сред 28-те, които ще останат 27, след като Великобритания напусне.\r\n\t \r\n\tСлед обединението от 1990 г. Германия напълно излезе от черупката, в която се беше затворила след Втората световна война. При Меркел на по-настъпателните позиции на Германия често се гледа повече като на благодат, отколкото като на бедствие.\r\n\t \r\n\t\"В нашия общ континент Европа реакцията ще бъде неразбиране и голямо безпокойство, ако политическите сили от целия спектър в най-голямата и икономически най-силна страна не изпълнят своята отговорност\" и не се опитат бързо да сложат край на политическата безизходица, каза германският президент Франк-Валтер Щайнмайер.\r\n\t \r\n\tВсе пак продължителни коалиционни кризи има безброй в ЕС, където повечето правителства са съставени от няколко партии.\r\n\t \r\n\t\"Ролята на Германия няма да се промени поради това, че Свободната демократическа партия (либералите) отказа да влезе в правителство\", заяви Манфред Гюлнер, директор на германския институт за изследване на общественото мнение \"Форса\".\r\n\t \r\n\tДори и проблемите на Меркел да оставят открехната вратата към заемането на лидерската роля в ЕС, никой не си прави кой знае какви сметки да я измества оттам - просто уважението към нея е твърде голямо, за да се предприеме такава стъпка. А и Германия е твърде необходима.\r\n\t \r\n\tЗа френския президент Еманюел Макрон, набрал инерция след изненадващата си изборна победа през май, усилено се говори, че е оставил Меркел в сянката си.\r\n\t \r\n\tНа последната среща на върха, в която германският канцлер взе участие, тя беше видяна да стои между него и британския премиер Тереза Мей и да призовава лидера на Обединеното кралство за напредък в преговорите за Брекзит.\r\n\t \r\n\tКогато Меркел пропусна срещата на върха в шведския град Гьотеборг миналата седмица, тя и Макрон проведоха разговор на четири очи, вървейки по крайбрежна алея - красноречив пример за това как механизмите на дипломацията могат бързо да се променят.\r\n\t \r\n\tМоже би има нещо показателно в това, че Макрон няма да участва в днешната среща на върха. Като французин той достатъчно добре знае, че без силна Германия нищо не става.\r\n\tОще от зората на европейската интеграция преди 60 години Париж и Берлин през повечето време действат в синхрон и нито една от големите реформи, довели до формирането на по-тесен съюз и по-голямо благоденствие на държавите членки, не е била осъществявана във време на разногласия между тях.\r\n\t \r\n\t\"Президентът вложи много усилия в отношенията с канцлера Меркел. Във Франция тя е популярна. Тук я уважават. Обикновено предпочитате да работите с хора, които познавате\", заяви пред германския седмичник \"Цайт\" Ришар Феран, председател на парламентарната група на партията на Макрон в долната камара на френския парламент, където тя има мнозинство.\r\n\t \r\n\tАко Меркел се намира в момент на политическа слабост, то сега може да е точното време за това. Тя изигра роля за излизането на ЕС от финансовата криза като съюз, запазил единството си, дори и при положение че отношенията със задлъжнялата в огромна степен Гърция се бяха обтегнали почти до разпад.\r\n\t \r\n\tМиграционната криза, при която стотици хиляди хора се отправяха към вътрешността на ЕС от Сирия и Северна Африка, също отслабна. А икономиките на континента най-накрая се развиват в положителна посока.\r\n\t \r\n\tНо предстоящото излизане на Великобритания от съюза се явява момент на катарзис за ЕС и единството продължава да бъде изключително важно.\r\n\t \r\n\tВ същото време Макрон е двигател на дебатите за по-голяма интеграция в областта на банковото дело и финансите сред страните от ядрото, както и за хармонизиране на данъчните системи. Все неща, придаващи изключително важно значение на ангажираността на Германия.\r\n\t \r\n\tТъкмо това е територията, на която Париж и Берлин, въпреки всичките си европейски идеали, може да влязат в сблъсък.", "date": "2017.11.24", "title": "Слуховете, че Меркел ще загуби поста си, са силно преувеличени"}
{"url": "http://www.mediapool.bg/italianskite-vlasti-ochertavat-trevozhna-kartina-na-vliyanieto-na-mafiite-news272281.html", "text": "Седмица след смъртта на кръстника на сицилианската мафия Коза ностра Тото Риина Италия представи тревожна картина на влиянието на мафиите, които безчинстват в южната част на страната, все още се развиват на север и вече се целят във виртуалния свят, предаде Франс прес.\r\n\t \r\n\t\"Мафията не спечели, но не е и изгубила\", заяви италианският министър на правосъдието Андреа Орландо във втория ден на свиканата в Милано двудневна конференция \"Генерални щати за борба с мафиите\".\r\n\t \r\n\tФорумът обобщава едногодишните проучвания и анализи на над 220 експерти.\r\n\t \r\n\t\"Отдавна имаме най-авангардното законодателство срещу мафията, вече 25 години водим непрестанна борба с нея, как е възможно мафиите все още да са толкова могъщи?\", запита Франко Роберти, който до миналата седмица беше национален прокурор за борба с мафията и с тероризма.\r\n\t \r\n\tНа практика хиляди мафиоти са в затвора, запорираното или конфискувано през последните повече от 20 години имущество надхвърля 30 милиарда евро, а калабрийската Ндрангета, неаполитанската Камора, сициалианската Коза ностра, както и Сакра корона унита в област Пулия, продължават да процъфтяват, и дори се развиват - както в Италия, така и в чужбина, отбелязва АФП.\r\n\t \n\n\r\n\tТе умножават парите си в невероятни мащаби и тези пари в крайна сметка влизат в икономиката ни, превръщайки се в компании, в икономически дейности, които понякога се управляват от почтени и уважавани хора, заяви прокурор Федерико Кафиеро де Рао, заменил Роберти.\r\n\t \r\n\tТам, където стъпят с фирмите си, мафиите завземат пазара, обуславяйки отрасъла. Това се случва в Централна и Северна Италия, а на юг вече са завзели всичко, добави Рао.\r\n\t \r\n\tОсвен в наркотрафика в огромни мащаби, мафиите действат също в сферата на големите търговски вериги, ресторантьорството, строителството, в селскостопанския и хранително-вкусовия отрасъл, в спорта, в трафика на мигранти, в управлението на отпадъците и много други области.\r\n\t \r\n\tСлед периода на множество кървави престъпления - 80-те и 90-те години на миналия век - днес мафиите убиват много по-рядко, за да не се набиват на очи и поради факта, че корупцията и дискретният натиск се оказаха много по-ефикасни.\r\n\t \r\n\tМафиите престанаха да си служат с оръжия и експлозиви, но действат чрез по-коварни средства, припомни Пиетро Грасо, дългогодишен магистрат антимафиот и настоящ председател на Сената.\r\n\t \r\n\t\"Тази устойчивост на мафията не е историческа случайност. Тя ни казва нещо дълбоко, тъй като е отражение на обществената и политическата криза\", подчерта Андреа Орландо.\r\n\t \r\n\tМафиите са власт, която запълва вакуума. Те се възползват от оттеглянето на националните държави, от отслабването на социалните структури, от проблемите в механизмите за приобщаване. Те се наместват в пукнатините, използвайки всяка уязвима точка, за да укрепват, добави министърът на правосъдието.", "date": "2017.11.24", "title": "Италианските власти очертават тревожна картина на влиянието на мафиите"}
{"url": "http://www.mediapool.bg/lavrov-rusiya-i-yaponiya-imat-napredak-v-reshavaneto-na-spora-za-kurilskite-ostrovi-news272282.html", "text": "Постигнат бе напредък в мерките за изграждане на взаимно доверие в териториалния спор между Русия и Япония, каза днес руският външен министър Сергей Лавров след среща в Москва с японския си колега Таро Коно, предадоха Ройтерс и ТАСС.\r\n\t \r\n\tМерките включват облекчен достъп за японски граждани до спорни острови в Тихия океан, наричани в Русия Курилски острови, а в Япония - Северни територии. Предвижда се също засилване на двустранното сътрудничество за икономически проекти на островите.\r\n\t \r\n\tТаро Коно потвърди, че се е споразумял с руския си партньор за ускорено икономическо сътрудничество и намаляване на ограниченията за посещения от японци.\r\n\t \r\n\tЛавров заяви, че Русия е противи милитаризирането на Азия под претекст противопоставяне на ядрената и ракетна заплаха от Северна Корея. Той изрази несъгласие с плановете на САЩ да разположат в региона елементи от своята глобална система за противоракетна отбрана. По думите на руския министър евентуален военен конфликт с Пхенян би довел още през първия си ден до \"стотици хиляди, ако не и милиони жертви\".\r\n\t \r\n\tЯпонският външен министър декларира, че неговата страна не си е поставила за цел смяна на режима в Северна Корея чрез употреба на сила, но смята за необходимо да се използват \"всички възможни методи за натиск върху Пхенян\" да се откаже от своите ядрени и ракетни амбиции. Коно отбеляза, че създаването на система за противоракетна отбрана в Япония с помощта на САЩ не може да бъде заплаха за японско-руските отношения. По думите му Токио е готов за преговори с Москва по въпросите на сигурността.", "date": "2017.11.24", "title": "Лавров: Русия и Япония имат напредък в решаването на спора за Курилските острови"}
{"url": "http://www.mediapool.bg/germanskite-sotsialdemokrati-se-saglasiha-da-uchastvat-v-koalitsionni-pregovori-news272262.html", "text": "Лидерът на Германската социалдемократическа партия Мартин Шулц заяви, че тя ще се включи в разговорите за преодоляване на политическата криза, която не позволява създаването на ново правителство в страната вече два месеца след парламентарните избори през септември, предаде Асошиейтед прес.\r\n\t \r\n\tНа пресконференция в Берлин в петък Мартин Шулц заяви, че неговата левоцентристка партия е готова заедно с други партии да обсъжда \"много открито как ГСДП може да допринесе за сформирането на ново правителство\".\r\n\t \r\n\tТой посочи, че ръководството на партията е взело това решение заради чувството си на отговорност пред Германия и Европа след провала на усилията за съставяне на трипартийна коалиция.\r\n\t \r\n\tАП отбелязва, че тези негови думи са \"завой на 180 градуса\" от предишната позиция на Шулц, която изключваше всякакво участие в бъдещо правителство след загубата от консервативния блок на канцлерката Ангела Меркел в изборите на 24 септември.\r\n\t \n\n\r\n\tШулц отбеляза, че неговата партия е решила да направи преоценка на позицията си след вчерашната среща с президента Франк-Валтер Щайнмайер, на която той призова всички основни политически партии към преговори, след като Меркел не успя да състави коалиция в резултат на консултациите си със Зелените и със Свободните демократи.\r\n\t \r\n\t\"Федералният президент отправи емоционално обръщение, призовавайки партията към преговори, и ние няма да го игнорираме\", писа Шулц в Туитър. \"Ако преговорите доведат до това ние да вземем участие под някаква форма в създаването на правителство, решение по този въпрос ще вземат чрез гласуване членовете на партията\", подчерта лидерът на ГСДП, цитиран от Ройтерс.\r\n\t \r\n\tСпоред агенцията подкрепата за ново правителство може да бъде в различни форми, а не чрез коалиция, включително формално споразумение да не се пречи на правителство на малцинството, начело с Меркел, или неформално споразумение \"то да бъде толерирано\".\r\n\t \r\n\tМеркел, Шулц и Зеехофер се събират при германския президент в четвъртък\r\n\t\r\n\tГерманският президент Франк-Валтер Щайнмайер ще се срещне с канцлерката Ангела Меркел и с лидерите на баварските консерватори Хорст Зеехофер и на социалдемократите Мартин Шулц в четвъртък вечерта, за да търсят път за сформиране на нова голяма управляваща коалиция, предаде ДПА.\r\n\t \r\n\tАгенцията цитира съобщение от президентската канцелария, според което тримата най-влиятелни партийни лидери в Германия ще се съберат на разговори в официалната резиденция на държавния глава, двореца \"Белвю\" в Берлин, в 20 ч. (21 ч. българско време).\r\n\t \r\n\tРешението на ГСДП, която заяви, че ще излезе в опозиция, след като на изборите през септември отбеляза най-слабият си резултат след Втората световна война, намалява вероятността да се наложи произвеждането на нови избори, които могат да повлияят негативно на най-голямата икономическа и политическа сила в Европа, отбелязва Ройтерс.\r\n\t \r\n\tГСДП бе изложена на нарастващ натиск да се откаже от съпротивата си срещу участие в широка коалиция с консервативните Християндемократически и Християнсоциален съюз (ХДС/ХСС). Социалдемократите участваха в широка коалиция с консерваторите от 2013 г., но лидерът на ГСДП Мартин Шулц заяви, че партията трябва да се вслуша във волята на гласоподавателите си и да премине в опозиция.\r\n\t \r\n\tСнощи лидерът на германските социалдемократи Мартин Шулц се срещна с президента Франк-Валтер Щайнмайер. Щайнмайер води консултации с партийните лидери след провала в неделя на преговорите между консервативния блок ХДС/ХСС на Меркел, Свободните демократи и Зелените.\r\n\t \r\n\tСрещата на Щайнмайер и Шулц е продължила повече от час. Очакванията бяха президентът да напомни на левоцентристкия опозиционен лидер, че има политически отговорности към държавата и да поиска от него да промени решението си да не участва в нова голяма коалиция с консерваторите, посочва ДПА.\r\n\t \r\n\tСлед провала на преговорите със Свободните демократи и Зелените, социалдемократите останаха единствената надежда за Меркел да управлява най-голямата европейска икономика за четвърти мандат.\r\n\t \r\n\t\"ГСДП е напълно наясно с отговорностите си в сегашната трудна ситуация\", каза Шулц преди срещата с президента. След това той информира ръководството на ГСДП за разговора с Щайнмайер, но публично не даде информация, добавя ДПА. На срещата е присъствал и външният министър Зигмар Габриел, който е смятан за привърженик на продължаване на общото управление с ХДС/ХСС.\r\n\t\r\n\tРъководството на ГСДП вече не изключва голяма коалиция, пише \"Франкфуртер алгемайне цайтунг\" за проведеното след срещата между Щайнмайер и Шулц заседание на ръководството на партията, за което се посочва, че продължило осем часа до късно през нощта.\r\n\t \r\n\tИзданието отбелязва, че с оглед на изявленията след заседанието може да се заключи, че ГСДП ще действа под мотото \"Да вземем завоя, но без да правим безпринципни компромиси\". Посланието от среднощното заседание е, че вече от страна на партията има желание за обсъждане на всякакви теми, като партията е подчертала готовността си да участва в диалог за уреждане на правителствената криза.\r\n\t \r\n\t\"Франкфуртер алгемайне цайтунг\" откроява като друго важно послание от заседанието и това, че е била внесена яснота за непосредственото бъдеще на Мартин Шулц. Ръководството на социалдемократите е опровергало появили се слухове за негово възможно оттегляне.\r\n\t \r\n\t\"Зюддойче цайтунг\" отбелязва, че социалдемократите са оставили отворен въпроса дали ще се присъединят към нова голяма коалиция с консервативния блок.\r\n\t \r\n\tВестник \"Велт\" посочва, че много от депутатите на ГСДП не искат нови избори, а \"Цайт\" коментира, че ръководството на партията обмисля дали да се откаже от категоричната си позиция за неучастие в нова голяма коалиция, но че решението за това в крайна сметка ще зависи от партийните органи.", "date": "2017.11.24", "title": "Германските социалдемократи се съгласиха да участват в коалиционни преговори"}
{"url": "http://www.mediapool.bg/okolo-1500-migranti-sa-spaseni-prez-poslednite-tri-dni-v-sredizemno-more-news272283.html", "text": "Жена е открита мъртва на бедстващ плавателен съд по време на спасителна операция по море, на изток от Либия, съобщи организацията \"SOS Медитеране\", цитирана от Франс прес.\r\n\t \r\n\tОбщо около 1500 мигранти са спасени в петнайсетина операции, проведени през последните три дни в международни води, недалеч от Либия.\r\n\t \r\n\tТрупът на жената е намерен в надуваема лодка със 108 пътници, включително 16 жени и 34 непълнолетни, предимно от Еритрея. Те са качени на борда на кораба \"Аквариус\", нает от \"SOS Медитеране\".\r\n\t \r\n\tСпоред пътуващи в лодката жената е починала заради усложнения след раждане, тъй като няколко дни преди потеглянето е родила мъртво бебе.\r\n\t \r\n\tПриблизително 114 600 мигранти са стигнали до бреговете на Италия от 1 януари, което е спад с приблизително 32 процента спрямо същия период на миналата година по данни на министерството на вътрешните работи.", "date": "2017.11.24", "title": "Около 1500 мигранти са спасени през последните три дни в Средиземно море"}
{"url": "http://www.mediapool.bg/svetoslav-bozhilov-uspeh-v-daritelstvoto-e-da-svarshish-maksimalno-rabota-s-minimalen-shum-news272284.html", "text": "\"Считам, че е морално задължение за всеки човек да дарява. Особено за хората, които са покрили всекидневните си разходи\", казва той в интервю, .\r\n\tспоред оценката от какво има най-голяма нужда и едновременно къде вложените средства биха имали най-значим резултат\".\r\n\tПреди десет години Светослав Божилов избира каузи с общочовешко и европейско значение като борбата с маларията и туберкулозата в Африка, подкрепа за интегрирането на България  в Европа – чрез участие в създаването и финансирането на Европейския съвет за външна политика (ЕCFR), подпомагане на евроатлантическото партньорство в противовес на агресивната руска политика след мюнхенската реч на Путин през 2007 г.\r\n\t\"Постепенно фокусът на фондацията се изместваше към вътрешни за България проблеми, макар те да присъстваха от самото начало като финансови акценти в дейността. На първо място това бе програмата \"1000 стипендии\" за подпомагане на деца в неравностойно положение и надарени ученици в средното образование. Тази програма се оказа едно от най-ефективните усилия на фондацията – около 10 000 стипендии и повече от 130 000 книги, дарени на ученици в средните училища\", казва Божилов.\n\n\r\n\tСледващо по важност за него е подпомагането на развитието на християнските ценности, от които всеки човек има нужда, както и обществото ни като цяло. Самата фондация \"Комунитас\" се самоопределя като християнска фондация, споделя нейният основател.\r\n\tФондацията съдейства и за развитието на културата чрез списание \"Християнство и култура\", Портал \"Култура\" и вестник \"Култура\". Тук се включва и издателската дейност – публикуването на християнска и най-вече католическа литература, както и на основните книги, свидетелстващи за ужасяващата действителност на комунистическите концентрационни лагери – ГУЛАГ и Белене, допълва Божилов.\r\n\tНеговата дарителска дейност е структурирана чрез фондация, \"за да бъде усилието ефективно и организирано\".\r\n\tДарените до момента средства чрез фондация \"Комунитас\" са около 31. 5 млн. лв. .\r\n\t\"Надявам се промяната, за която нашата дейност помага на обществото, да е в посока на повече вяра, надежда и любов в християнския смисъл на тези думи. Надежда в това, че хората до нас, виждайки как някой им помага, също ще се изпълнят с желание да помагат на нуждаещите се\", казва Светослав Божилов.\r\n\tТой допълва, че през 10-те години на съществуването си фондацията променя програмите си, някои от които са отдавна затворени, а други като \"1000 стипендии\" ще прекратят съществуването си през следващата година. Вестник \"Култура\" през втората половина на 2018 г. ще се превърне в месечно списание \"Култура\", запазвайки основната си функция да информира и анализира всичко по-значимо в българската култура. \"Основната промяна в близко бъдеще ще бъде увеличаването на тежестта на програмите за хора в крайна нужда – бездомни, деца в неравностойно положение и други\", обяснява Божилов и допълва: \"Спирайки някои програми и трансформирайки други, ще си оставим и време за преценка и избор на нови акценти в дейността. Съобразено с финансовите ни възможности, разбира се\".\r\n\tНа въпрос лесно ли е да си дарител в българския контекст, той отговаря: Трудността на българския контекст е, че висок процент дарения се правят с рекламна цел или от лична суета за стоене под прожекторите на медиите и обществото. И това пречи дарителството да бъде осъзнато като базисна човешка ценност, необходима, за да сме щастливи. Поради това съм противник на прекаленото отразяване от медиите на дарителската дейност. За повече от 10 години дейност това е първата ми публична изява – равносметка за дейността на \"Комунитас\".\r\n\tНеговото виждане за успех в дарителството е \"да свършиш максимално работа, с минимален шум\".\r\n\tих казал, че инициативата на Бил Гейтс и Уорън Бъфет всеки по-богат човек да обещае публично, че ще дари поне 50% от богатството си за благотворителни цели, би била много добра инициатива и в България. А историите за дарителството трябва да се разказват. Но рядко, най-вече при живи дарители. Веднъж на 10 години най-много, според мен!\"", "date": "2017.11.24", "title": "Светослав Божилов: Успех в дарителството е да свършиш максимално работа, с минимален шум"}
{"url": "http://www.mediapool.bg/bulgaria-oshte-umuva-speshnite-merki-za-chist-vazduh-news272285.html", "text": "България все още има сериозен проблем със замърсяването на въздуха с фини прахови частици. Основните причинители са ясни - автомобилният транспорт и битовото отопление с твърди горива. Мерки за справяне с проблема трябва да се вземат спешно, тъй като той застрашава сериозно здравето на хората в страната. В същото време България е заплашена от сериозни глоби от Европейската комисия заради неспазването на изискванията за чистота на въздуха.\r\n\tПроблемът е ясен от години, мерките също - ограничаване на замърсяващите автомобили и твърди горива. Въпреки това извън инвестициите в нови превозни средства за градския транспорт основно в големите градове, мерките, които трябва да се приложат на национално ниво, все още остават с неизвестни детайли и срок на прилагане.\r\n\tТова стана ясно по време на конференция за проблемите със замърсяването, организирана от Министерството на околната среда и водите в петък. На нея присъстваха петима министри и един вицепремиер, но ясни решения на проблема, нужните за това инвестиции и сроковете не бяха обявени.\r\n\tКолите с двигатели с вътрешно горене са сред основните виновници за мръсния въздух. Това се дължи до голяма степен на стария автопарк, на лошата поддръжка и на не достатъчно добрия контрол при техническите прегледи, стана ясно на конференцията. Около 2/3 от регистрираните в момента в страната близо 3.3 млн. автомобили са на възраст над 15 години, каза комисар Бойко Рановски, началник отдел \"Пътна полиция\" към Министерството на вътрешните работи.\r\n\tТози резултат няма да се промени скоро, тъй като у нас продължават да се регистрират основно стари бензинови и дизелови коли. Електромобилите в цялата страна са едва 391, а хибридите - 3600.\r\n\tВъпреки публично известния факт, че голяма част от старите коли нямат катализатори за улавяне на финия прах или вече не отговарят на европейските изисквания за екологичност към момента на производство, те безпроблемно вървят по пътищата. На практика почти няма възможност такива коли да бъдат спрени от движение при проверка на пътя, дори и полицаите да разполагат с устройства за измерване на емисиите.\r\n\tВсяка година се регистрират около 300 000 коли, като около 270 000 от тях са втора употреба. Голяма част идват от страни от Европейския съюз. Към момента \"Пътна полиция\" няма право да откаже регистрацията у нас на коли, които вече веднъж са регистрирани в ЕС, тъй като се предполага, че те са пуснати на пазара, защото отговарят на изискванията. Предвиждат се законодателни промени, които да позволят на полицията да отказва регистрация на внесени от ЕС коли, ако не отговарят на екологичните стандарти. Срокът за приемането им е неясен.\r\n\tИ към момента КАТ може да спре от движение заради сериозни технически проблеми цапащите коли. Проблемът е, че \"Пътна полиция\" не разполага с достатъчно техника, за да прави анализ на газовете на всяка новорегистрирана кола. Няма начин това да се случва и при проверка на пътя, тъй като полицаите нямат информация какви би трябвало да са емисиите от конкретната кола, стана ясно от думите на Рановски.\r\n\tДанни има само за колите, регистрирани в последните три години, тъй като в техните талони има данни за допустимите емисии. В по-старите талони те липсват. Според Рановски информацията за емисиите за всеки тип автомобил трябва да бъде обобщена от агенция \"Автомобилна администрация\" и предоставени на пътните полицаи. Отделен е въпросът, че за много старите коли, такива изисквания въобще няма, а за автомобилите от страни извън ЕС те са различни. Иначе на хартия замърсяващите автомобили може да се спират от движение, докато не се оправи катализаторът, например.\r\n\tНе е ясно кога проблемите с недостатъчното техника и информация ще бъдат решени.\r\n\tЕдинствената мярка за затягане на контрола над цапащите коли, за която има ясен срок, е осигуряването на връзка между КАТ и пунктовете за годишни технически прегледи. Целта е полицията да прекратява по служебен път регистрацията на колите със сериозни технически проблеми.\r\n\tОсвен за подобряване на екологичността на колите, се мислят мерки и за засилване на контрола над горивата, които се продават по бензиностанциите, обясни Иван Ангелов, директор на дирекция \"Опазване на чистота на въздуха и предотвратяване на замърсяването\" в екоминистерството. Той обаче не даде повече подробности.\r\n\tДругият голям замърсител на въздуха, известен от години, е отоплението с дърва и въглища. За въвеждането на стандарти за нивото на пепел и сяра във въглищата се говори от години. Около 21 - 22 на сто от домакинствата се отопляват с въглища. До момента обаче конкретни предложения няма. Очаква се те да бъдат предложени и обсъдени през следващата година и да се прилагат най-рано от следващия отоплителен сезон, обясни министърът на околната среда Нено Димов.\r\n\tТой не даде повече подробности за конкретните изисквания. Обясни само, че евентуално ще се ползва опитът на Полша, която също има сериозен проблем със замърсяването от печките на въглища. Според Димов изисквания трябва да има и за съдържанието на сяра във въглищата и брикетите и за влажността на дървата.\r\n\tИван Ангелов от екомонистерстовото обаче обясни, че засега се предвижда ограничаване само на пепелта в този вид гориво. Идеята е на пазара да се предлагат само горива, които отговарят на изискванията. Освен това те ще се продават пакетирани и с етикети за съдържанието.\r\n\t\"За първи път хората ще знаят какво горят. Сега в някои въгледобивни райони голяма част от това, което се предлага, може да бъде наречено по всякакъв начин, но не и въглища. За това за първи път имаме превишаване на нормите за сяра в Перник през тази година и то не заради ТЕЦ-а. Такъв проблем има и в Благоевград, което се случва за първи път. Ние сме единствената държава в ЕС, която още има проблеми със сярата\", коментира Ангелов.\r\n\tЗа насърчаване на купуването на по-екологични автомобили, включително и на електромобили, се обявиха министрите на транспорта Ивайло Московски и на икономиката Емил Караниколов. \"Това е въпрос на финансов ресурс. В други държави за превозни средства без вредни емисии има директна субсидия\", каза Московски.\r\n\t\"Въздухът има цена. Мерките за подобряването на качеството му струват нещо. Никой в обществото обаче не е съгласен да плати тази цена. Средностатистическите български домакинства предпочитат да си купят 2 - 3 стари коли, вместо една с добър евростандарт за екологичност\", коментира министърът на транспорта. Според него бързи резултати са невъзможни без \"съответното финансиране\", но не даде повече подробности какви трябва да са мерките и колко биха стрували.\r\n\tМинистърът на икономиката Караниколов пък заяви, че екипът му ще се опита да привлече в страната производители на електромобили, за да се отпускат субсидии за такива превозни средства. Не стана ясно каква е връзката между местното производство на коли на ток и финансовият стимул за купуването им.", "date": "2017.11.24", "title": "България още умува \"спешните\" мерки за чист въздух"}
{"url": "http://www.mediapool.bg/nepriklyuchiliyat-remont-na-sofiyskiya-bul-dondukov-otnovo-razbuni-duhovete-news272286.html", "text": "Несвършващият ремонт на софийския бул. \"Ал. Дондуков\" отново разбуни духовете в петък - паветата по велоалеята между Министерския съвет и ул. \"Г. С. Раковски\" бяха махнати, след като вече веднъж бяха наредени, а движението за коли - пуснато.\r\n\tТова накара изпълнителт на ремонта \"Трейс Груп Холд\" да излезе с позиция, в която обяви за манипулация и неотговарящи на истината твърдения, че отново се прави ремонт на ремонта.\r\n\t\"Ръководството на холдинга счита, че е недопустимо да се манипулира грубо обществеността, чрез разпространяване на клеветнически тези. Върхът на провокативния айсберг е умишленото разваляне на паважната настилка в нощта на 23 ноември\", пише в съобщение на компанията. От там добавиха, че при следващи опити за уронване на престижа им, ще търсят правата си според българското законодателство.\r\n\tПовод за реакцията на \"Трейс\" станаха снимки, на които се вижда, че част от паветата по велоалеята по булеварда са махнати, след като бяха сложени преди седмици. От \"Трейс\" обясниха, че продължават довършителните работи по трасето, тъй като, въпреки че движението на коли е пуснато, ремонтът по договор продължава до края на ноември. Паветата по велоалеята били махнати, за да се монтира отводнител, понеже иначе оттичането на дъждовната вода ставало по-бавно. Целта е да се намали образуването на локви особено през есента, когато падащите от дърветата листа запушвали шахтите.\r\n\t\r\n\tОт дружеството обявиха, че приемат градивна критика и биха участвали в професионален дебат по темата, но не и в политически такъв.\n\n\r\n\tТемата за качеството на ремонта на бул. \"Ал. Дондуков\" беше част от  по време на заседанието на общинския съвет в четвъртък и беше повдигната от опозицията от БСП. За неделя пък е насрочен протест срещу начина на управление на града и качеството на ремонтите, организиран от инициативата \"Спаси София\". За участие в него са поканени и общински съветници.", "date": "2017.11.24", "title": "Неприключилият ремонт на софийския бул. \"Дондуков\" отново разбуни духовете"}
{"url": "http://www.mediapool.bg/kremal-obsazhda-dali-liberal-i-biznesmen-da-badat-konkurenti-na-putin-na-izborite-news272287.html", "text": "В Кремъл обсъждат въпроса за участие в президентските избори догодина на \"либерален кандидат\" и \"представител на бизнеса\", пише руският вестник \"Ведомости\", като се позовава на два източника, близки до администрацията на президента.\r\n\t \r\n\tТрети източник отказал да потвърди това, но заявил, че в предизборната кампания \"ще има още изненади\".\r\n\t \r\n\tРешението за необходимостта от либерален кандидат щяло да се вземе според конкретните обстоятелства - дали Владимир Путин ще се кандидатира от партия или като независим.\r\n\t \n\n\r\n\tМакар че окончателното решение по този въпрос вече е взето, то не е известно на редовите служители в президентската администрация.\r\n\t \r\n\t\"Ведомости\" цитира твърдението на социолог от Центъра \"Левада\", че обществото няма нужда от либерален кандидат, но някои групи граждани имат потребност от кандидат от бизнеса. Според проучване на центъра предприемачите смятат, че \"правителството произнася правилните думи, но от това нищо не произтича\".\r\n\t \r\n\tВестникът припомня, че през февруари 2016 г. Григорий Явлински стана пръв измежду либералите, изразил намерение да се кандидатира за президент.\r\n\t \r\n\tПрез декември м.г. Алексей Навални започна кампания, но през февруари т.г., след втората присъда срещу него, той отново изгуби пасивното си избирателно право.\r\n\t \r\n\tПрез октомври телевизионната водеща Ксения Собчак изрази желание да бъде \"кандидат срещу всички\", но част от старата либерална гвардия е недоволна от ниската интелигентност на щаба на Собчак и би гласувала за кандидат с по-високи позиции в този спектър.\r\n\t \r\n\tИ по думите на човек, близък до Кремъл, един от \"сериозните варианти\" е издигането на бившия министър на финансите Алексей Кудрин, понастоящем ръководител на Центъра за стратегически разработки и Комитета за граждански инициативи, заключава \"Ведомости\".\r\n\t \r\n\tИзданието цитира един политолог, според когото наличието на кандидат от бизнеса е необходимо за разширяването на дневния ред на кампанията и разнообразяването на списъка с конкурентите, и друг, според когото либералният кандидат би придал \"вътрешен и външен\" авторитет на изборите.\r\n\t \r\n\tПо същата тема \"Московский комсомолец\" извежда в заглавие, че \"Кремъл търси либерали и бизнесмени за съперници на Путин\". Изданието интерпретира публикацията на \"Ведомости\" и в прав текст констатира, че администрацията на Путин продължава да му търси конкуренти и сега се обсъжда дали сред тях да има по някой либерал и бизнесмен.", "date": "2017.11.24", "title": "Кремъл обсъжда дали либерал и бизнесмен да бъдат конкуренти на Путин на изборите"}
{"url": "http://www.mediapool.bg/sauditskiyat-prestolonaslednik-sravni-iranskiya-ayatolah-s-hitler-news272288.html", "text": "Престолонаследникът на Саудитска Арабия принц Мохамед бин Салман нарече върховния лидер на Иран аятолах Али Хаменей \"новия Хитлер в Близкия изток\", предаде Ройтерс.\r\n\t \r\n\tВ публикувано в \"Ню Йорк таймс\" интервю влиятелният саудитски принц, който е и министър на отбраната, казва, че трябва да се противодейства на иранската експанзия под ръководството на аятолаха.\r\n\t \r\n\t\"Поучили сме се от Европа, че помирението не действа. Не искаме новият Хитлер в Иран да повтори в Близкия изток случилото се в Европа\", цитира вестникът думите му.\r\n\t \r\n\tВойната в Йемен срещу бунтовниците хуси върви успешно, като оглавяваната от Саудитска Арабия военна коалиция вече контролира 85 на сто от йеменската територия, казва пред нюйоркското издание принцът. Подкрепяните от Иран хуси обаче все още контролират големите населени места в Йемен, отбеляза Ройтерс.\r\n\t \n\n\r\n\tАгенцията припомни, че в началото на май Салман каза, че саудитското сунитско кралство трябва да направи така, че евентуална бъдеща война с шиитски Иран да се води на иранска територия. Али Хаменей заяви от своя страна, че саудитският кралски двор е \"прокълнато дърво\", а ирански представители обвиниха Рияд, че разпространява тероризъм.", "date": "2017.11.24", "title": "Саудитският престолонаследник сравни иранския аятолах с Хитлер"}
{"url": "http://www.mediapool.bg/petima-pravitelstveni-voinitsi-sa-zaginali-v-iztochna-ukraina-news272289.html", "text": "Петима украински войници бяха убити днес при нападения на проруски бунтовници срещу правителствени позиции в Луганската област, съобщи военното командване на Украйна, цитирано от Ройтерс в петък.\r\n\t\r\n\tСпоред съобщението войниците са загинали в продължили осем часа боеве край селцето Кримске, на 30 км западно от Луганск. Напрежението в Луганската област нарасна след разразилия се конфликт между сепаратистки фракции, контролиращи града.\r\n\t \r\n\tСключеното преди близо три години споразумение за прекратяване на огъня в Източна Украйна се нарушава почти всекидневно, като всяка от двете страни хвърля вината върху другата, отбеляза Ройтерс.", "date": "2017.11.24", "title": "Петима правителствени войници са загинали в Източна Украйна"}
{"url": "http://www.mediapool.bg/devet-kandidati-se-registriraha-za-prezidentskite-izbori-v-chehiya-news272290.html", "text": "Министерството на вътрешните работи на Чехия регистрира деветима кандидати за президентските избори на 12 и 13 януари 2018 г., съобщи заместник-министърът Петър Мълсна, цитиран от информационните агенции.\r\n\t \r\n\tТой каза, че на 11 кандидати е била отказана регистрация, тъй като не са отговаряли на изискванията.\r\n\t \r\n\tСред регистрираните е настоящият държавен глава Милош Земан, който ще се бори за нов петгодишен мандат. Сегашният изтича през март догодина. Според допитвания Земан има добри изгледи да бъде преизбран, а основни негови съперници ще са бившият премиер Мирек Тополанек, бившият президент на Академията на науките Иржи Драгош и писателят и музикален продуцент Михал Хорачек.", "date": "2017.11.24", "title": "Девет кандидати се регистрираха за президентските избори в Чехия"}
{"url": "http://www.mediapool.bg/evroorgan-se-oplaka-na-borisov-ot-dva-top-zastrahovatelya-news272291.html", "text": "Сигнал за некоректни практики на топ застрахователите \"ДаллБогг Живот и Здраве“ и \"Лев инс“ по отношение на задължителната застраховка \"Гражданска отговорност“ е изпратен до Европейската комисия и премиера Бойко Борисов. Автор на писмото е Съветът на бюрата за автомобилно застраховане в ЕС.\r\n\tТова се случва на фона на продължаващ натиск от страна на ЕК върху България да оправи проблемите във финансовия си сектор, дори и небанковия, който включва и застраховането. Това е и една от основните препоръки към страната за 2017 г.\r\n\tЗа документа, с който Mediapool разполага, съобщиха в петък и в. \"Капитал“ и сп. \"Икономист“.\r\n\tОсновното оплакване в писмото от 10 ноември, изпратено до Европейската комисия, министър-председателя Бойко Борисов, финансовия министър Владислав Горанов, шефката на Комисията за финансов надзор (КФН) Карина Караиванова и др., е насочено към \"ДаллБогг“. Твърди се, че компанията не е изплатила обезщетения по полици \"Зелена карта“, които важат за пътуване в чужбина.\r\n\tСистемата \"Зелена карта“ обхваща държавите от ЕС плюс още 19 страни. Когато български шофьор сключи \"Гражданска отговорност“ с добавката \"Зелена карта“, застрахователят трябва да покрие евентуални щети, нанесени по пътищата зад граница.\r\n\tВ писмото ЕК е информирана от Съвета на бюрата за евентуално неизпълнение от българска страна на евродирективата за автомобилното застраховане. Посочва се, че проблемът засяга дори продължаването на членството на България в системата \"Зелена карта“, макар да става ясно, че до тази мярка би се стигнало в много краен случай.\r\n\tВ писмото се твърди, че през август 2017 г. кореспонденти на \"ДаллБогг“ в чужбина са получили инструкции, ограничаващи преценката им дали да се изплащат обезщетения по полиците, а също и относно самия размер на компенсациите, които се плащат на потърпевши в чужбина. Освен това по същото време компанията била обявила над 800 сключени полици за невалидни.\r\n\tСъветът на бюрата твърди, че е проверил, че компанията систематично отказва да потвърди застрахователното покритие по тези полици и предприема други действия, насочени към избягване или отлагане на компенсации за жертвите.\r\n\tИма обвинения и към \"Лев инс“, че нарушава правилата на \"Зелената карта“.\r\n\tЧрез тези практики двете компании увеличавали претенциите към Националното бюро \"Зелена карта“ в България и застрашавали финансовата му стабилност. \r\n\t \r\n\tПо последни данни на КФН \"Лев инс“ е на първо място тази година по премиен приход по „Гражданска отговорност“, а \"ДаллБогг Живот и здраве“ е на четвърта позиция. В последните години \"ДаллБогг“, свързан с \"Търговска лига“, направи завиден ръст на родния пазар благодарение на по-изгодните ценови условия за потребителите.\r\n\tОт писмото става ясно, че има опасност българското бюро \"Зелена карта“ да се постави под наблюдение. Освен това може да се прибегне до задължително предоставяне на банкова гаранция от страна на бюрото, така че чуждите компании да са сигурни, че ще им бъдат компенсирани обезщетенията, които плащат от името на двата български застрахователя. Ако се стигне до такава гаранция, тя ще трябва да се поеме от всички български застрахователи, които предлагат \"Гражданска отговорност“.\r\n\tНа този етап не е ясно какво смятат да правят по въпроса отговорните български институции.\r\n\tОфициалната позиция на КФН е, че става дума за спор между Националното бюро \"Зелена карта“ и застрахователите. Надзорът твърди, че той си върши работата по отношение на платежоспособността и финансовото състояние на двете компании.\r\n\tОт бюрото пък твърдят пред \"Капитал“, че са поставили двете компании в процедура по мониторинг.\r\n\tНе се знае и какви действия ще предприеме Европейската комисия.\r\n\tЩо се отнася до двете засегнати компании, те твърдят, че няма проблем.\r\n\tОфициалната позиция на \"ДаллБогг“ е, че става дума за клеветническа кампания и инсцениране на сигнал до ЕС с цел да се стресира България преди председателството на Съвета на ЕС. Няма неплатени обезщетения, има нормална комуникация с кореспонденти и национални бюра, твърди компанията. \"Причини за ръста ни са високият професионализъм, извънредно стабилното финансово състояние и постигнатата блестяща репутация на модерен застраховател. Клиентите ни обичат“, се посочва още в позицията на компанията.\r\n\tОт \"Лев инс“ пък посочват пред \"Капитал“, че през годините са имали и негативен опит с кореспонденти в чужбина, поради което са прекратявали партньорството си с тях и дават конкретен пример с Италия, където са сменили кореспондента си.", "date": "2017.11.24", "title": "Евроорган се оплака на Борисов от два топ застрахователя"}
{"url": "http://www.mediapool.bg/partiite-v-ns-si-zapazvat-milionite-subsidii-i-ostavyat-drugite-s-po-lev-za-glas-news272292.html", "text": "Субсидията за извънпарламентарни партии, получили над 1% на избори, ще бъде намалена от 11 на 1 лева за глас, а държавните пари за формациите, попаднали в Народното събрание, остават 11 лева. Това е решила в четвъртък парламентарната Комисията по бюджет и финанси, потвърдиха пред Mediapool в петък народни представители от БСП.\r\n\tПредложението е постъпило от партия \"Воля\" на Веселин Марешки. То ще бъде гласувано в пленарната зала като текст от проектобюджета за 2018 г., който предстои да се обсъжда на второ четене.\r\n\tЧленове на бюджетната комисия коментираха неофициално, че при приемането на текстовете, постъпили между двете четения на бюджета, някои от депутатите не са се ориентирали какво точно се гласува.\r\n\tСпоред действащите правила всички партии явили се на избори и получили над 1% от гласовете, независимо дали са прескочили 4-процентовата бариера за влизане в парламента или не, получават по 11 лева на глас. Ако поправката бъде приета на второ четене в пленарна зала, извънпарламентарната опозиция практически ще бъде обречена на изчезване, тъй като гарантираното й легално финансиране ще бъде сведено до минимум.\r\n\tКъм момента не е ясно какви са мотивите на законовата поправка и колко ще икономиса държавата от удара срещу извънпарламентарните партии, тъй като депутатите от \"Воля\" не си вдигат телефоните.\r\n\tЕвентуалното окончателно одобрение на текста би било пълен скандал, след като вече цяла година депутатите неглижират предложението от проведения преди година референдум на Слави Трифонов за орязване на държавните субсидии за всички партии до 1 лев на глас. Към момента големите политически сили са натрупали парични средства за десетки милиони. На базата на резултатите от последните избори, проведения през март т.г., субсидията на ГЕРБ е над 12.6 милиона лева; БСП - 10.5 млн.; \"Обединените патриоти\" разпределят 3.5 млн. лева, ДПС – 3.4 млн. лева, а \"Воля\"- 1.6 млн. лева.\r\n\tДругият куриоз е, че след изборите на 26 март единствената партия, която не успя да влезе в Народното събрание, но получава субсидия, е \"Възраждане\" на Костадин Костадинов, който поиска да се откаже от държавното финансиране. През лятото той дари първия транш от 133 718 лева на Фонда за асистирана репродукция.\r\n\tОстаналите партии, които имаха резултат над 1%, останаха без държавни средства, защото се явиха в различни коалиционни комбинации.\r\n\tАко предложението за намаляване на субсидията на партиите извън парламента бъде одобрено в пленарната зала, годишната субсидия на \"Възраждане\" ще бъде намалена от 416 856 на 37 896 лева.\r\n\tЛюбопитен момент е, че предложението е направено точно от партията на Веселин Марешки, която при предсрочен вот е съвсем вероятно да остане извън парламента, според социологическите прогнози. Нито той, нито други депутати от парламентарната група вдигаха телефоните си в петък следобед.\r\n\tЛидерът на \"Воля\" е със свален депутатски имунитет заради наказателно дело, че е нанесъл лека телесна повреда на Костадин Костадинов (лидер на единствената партия минала 1% на предходните избори – \"Възраждане\").\r\n\tВъпреки че изглежда като \"лично\" законодателно отмъщение от страна на Марешки към Костадинов, внесената от \"Воля\" поправка е възможно е продиктувана от управляващите, които са подкрепили текста. В последните седмици партията на Марешки подкрепя доста инициативи на ГЕРБ и \"патриотите\".\r\n\tМеждувременно депутати неофициално обясниха пред Mediapool, че \"няма политическо решение\" управляващите да гласуват поправката на \"Воля\". \"Такова предположение би било лъжа, но лъжа би било и твърдението, че не сме знаели какво гласуваме\", твърдят представители на ГЕРБ пред Mediapool.", "date": "2017.11.24", "title": "Партиите в НС си запазват милионите субсидии и оставят другите с по лев за глас"}
