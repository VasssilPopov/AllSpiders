{"url": "http://www.mediapool.bg/boinite-lettsi-otkazaha-poleti-zaradi-bedstvieto-vav-voennata-aviatsiya-news270905.html", "text": "Бойните пилоти от авиобаза Граф Игнатиево във вторник масово отказаха да летят в знак на протест срещу бедственото положение на военната авиация. Летците обявиха, че се чувстват несигурни и планираните полети бяха отменени.\r\n\tБойното дежурство по защита на въздушното ни пространство продължи да се носи.\r\n\tНяколко часа по-късно след кризисна среща с командирите на Военновъздушните сили вицепремиерът и военен министър Красимир Каракачанов \"успокои\", че в армията няма бунт.\r\n\tНапрежението в бойната авиация обаче не е от вчера и продължава да ескалира.\r\n\t заяви Каракачанов.\n\n\r\n\tКомандирът на базата генерал Иван Лалов от своя страна потвърди за случая, но \"дистанцира себе си и колегите си от \"думичката бунт\".\r\n\t, обясни лаконично Лалов, а въпроси не бяха разрешени.\r\n\tВъпреки твърденията, че в случая не става въпрос за протест, е публична тайна, че пилотите се чувстват обидени от  за нов тип изтребители и  на наличните съветски изтребители МиГ 29.\r\n\tЗаради лошото състояние на техниката пилотите летят опасно малко. Летците в изтребителната авиация се борят да натрупат по 30 часа във въздуха годишно и не всички успяват, въпреки че стандартът в НАТО е 180 часа.\r\n\tОт години пилотите летят на собствена отговорност.\r\n\tРадикални настроения в бойната авиация имаше, още докато тя се командваше от сегашния президент Румен Радев. Преди две години в знак на протест той дори  като командир на ВВС, но след това набързо бе разубеден от премиера Бойко Борисов. През последните месеци Радев, вече в качеството си на държавен глава, влезе в челен сблъсък с управляващите заради отказа им да закупят бързо новите шведски самолети \"Грипен\" и  на проекта за придобиване на нов тип изтребители.\r\n\t\r\n\tКаракачанов коментира във вторник, че проблемите се дължат на това, че много години не им е обръщано сериозно внимание.\r\n\t, каза Каракачанов в Горни Дъбник.\r\n\t, добави той.\r\n\tВоенният министър обяви плановете си да ремонтира наличната съветска техника, които обаче отвориха въпроси дали ограничените ресурси ще стигнат и за покупката на нова техника. Бъдещето на проекта за купуването на нов тип изтребители засега е неясно, но Каракачанов .\r\n\t, каза вицепремиерът.\r\n\t\r\n\tПилотите имат право да отказват полети и това се е случвало. В регламентираните документи е посочено, че ако летецът не се чувства подготвен и уверен в безопасното изпълняване на поставената му летателна задача, той може да бъде спрян от полети.\r\n\tПодобни масови ситуации във военната авиация обаче са единични за последните 25 години.\r\n\tНавръх 105-годишнина на военната авиация, преди близо две седмици, командирът на ВВС ген. Цанко Стойков коментира, че има усещането, че \"доста хора работят\", за да бъде тя приземена.\r\n\tТой сподели още, че парламентарната проверка на проекта за нови самолети е имала лош ефект върху пилотите.\r\n\t\"Има негативни последствия по отношение на мотивацията на хората по авиационните формирования. Те се чувстват пренебрегнати, донякъде обидени, и поради тази причина това се отразява на тяхната по-нататъшна мотивация за оставане във ВВС\", каза Стойков пред бТВ.\r\n\t\r\n\tНа този фон миналата седмица стана ясно, че осем от доставените 10  от Русия не са вкарани в експлоатация поради документални проблеми.\r\n\tИзточници на специализираното авиоиздание АЕРО посочват, че проблемите с двигателите за МиГ-овете са още по-сериозни.\r\n\tЕдин от моторите, които по-рано бе ремонтиран в Полша, е дал отказ в системата за управление на соплото. Двигателят е бил в гаранция. Отказ е имало и в един от двата ремонтирани в Русия РД-33. Моторът е заклинил и също е предявена гаранция.\r\n\tОсвен това в авиобазата отново няма смазочни материали. Така дори и осемте двигателя от Русия, които още не са приети, да бъдат вкарани в експлоатация, няма да има масло за тяхната разконсервация и полети с тях. През май-юни т. г. се стигна практически до спиране на полетите заради липса на масло.\r\n\tСпоред зам. военния министър Атанас Запрянов проблемите ще бъдат решени.\r\n\t, заяви зам.-министърът на отбраната Атанас Запрянов във вторник.\r\n\tНа този фон Каракачанов продължава да говори, че смята да ремонтира и дори да модернизира всички 15 МиГ-ове, с които разполагат Военновъздушните сили. Командирът на ВВС ген. Цанко Стойков вече се обяви срещу т.нар. голяма модернизация на съветските самолети.\r\n\t\r\n\tБившият военен министър Велизар Шаламанов коментира от своя страна, че проблемът в българската авиация съществува от 2002 г., когато България беше поканена за член на НАТО и \r\n\tпредупреди Шаламанов, цитиран от БНР.\r\n\t\r\n\tПроектът за покупката на нов тип изтребители бе на финалната фаза, но управляващите инициираха парламентарна проверка, която установи нередности в подготовката му, довели до елиминирането на офертата на САЩ и Португалия за изтребители втора ръка Ф 16.\r\n\tВ крайна сметка Министерството на отбраната обяви, че проектът се връща отново на фаза събиране на оферти и ще се търсят предложения за нови изтребители Ф 16 и \"Юрофайтър\", които да се конкурират с предложението за новите шведски машини \"Грипен\".\r\n\tДосега бяха събрани оферти само за нови изтребители \"Грипен\" и за втора ръка Ф 16 и \"Юрофайтър\".\r\n\tМиналата седмиця Каракачанов  до началото на ноември да внесе в Министерския съвет предложението си за проекта за нов тип изтребители.", "date": "2017.10.24", "title": "Бойните летци отказаха полети заради бедствието във военната авиация"}
{"url": "http://www.mediapool.bg/taksite-za-preduchilishtnite-grupi-padat-ot-dogodina-news270921.html", "text": "Общините ще бъдат задължени да намалят таксите за предучилищните групи в детските градини от следващата година. Те ще могат да събират пари само за храненето на 5- и 6-годишните. Това е записано в проекта за държавен бюджет за 2018 г., с който се правят промени в Закона за местните данъци и такси и в Закона за предучилищното и училищно образование.\r\n\tВ момента общините масово не диференцират таксите за по-малките деца и за тези в предучилищните групи, въпреки че за 5- и 6-годишните обучението е задължително. Така в София, където са концентрирани голяма част от децата, таксата е 60 лв. на месец от яслата до предучилищната. Общо по това перо общината е планирала 17.62 млн. лв. приходи през тази година.\r\n\tАлтернатива са предучилищните групи в училищата, които са безплатни, но те не са предпочитани от родителите, тъй като там обучението не е целодневно.\r\n\tОт министерството на образованието преди време обясниха, че таксите са една от пречките пред родителите с по-ниски доходи да пускат децата си на предучилищна. В същото време, преминалите през подготвителните групи по-рядко отпадат от училище. Намаляването или премахването на таксите, както и увеличението на обхвата на задължителното предучилищно образование са сред анонсираните от образователното министерство мерки за задържане на децата в клас.\r\n\tСпоред от Центъра за междуетнически диалог и толерантност \"Амалипе\" пълна такса за предучилищни групи се събира в 121 от 204 общини, за които образователното министерство има данни. В едва 25 общини родителите на 5- и 6-годишните деца са освободени от всякакви плащания за обучението им в градините. В тях обаче учат 5.24% от всички в тази възраст. Общинските съвети на 58 местни администрации са намалили таксите за предучилищна.\n\n\r\n\tСпоред Колев таксите се явяват пречка за посещаване на предучилищна група, особено за ромското население, където и проблемът с отпадналите от училище е голям. Според него общините се въздържат от премахването или намаляването им, тъй като и без това се налага да дофинансират тези дейности със собствени средства.\r\n\tВ закона за бюджета не е предвидена нарочна компенсация на общините за отпадането на възможността да събират пълни такси за предучилищните групи. Все пак общите трансфери за държавно делегирани дейности през 2018 г., които включват и образованието, се увеличават с близо 360 млн. лева в сравнение с първоначалните разчети в бюджета за 2017 г. Конкретните размери на стандартите, по които се определят парите за образование, които държавата дава на общините, се определят в постановление на правителството.\r\n\tОт 2018 г. се предвижда и промяна в начина на определяне на субсидиите от държавата за училищата. Издръжката вече няма да зависи само от броя на децата в училището или детската градина. Ще се дават пари и за броя на паралелките. Допълнителни средства ще има за работа с деца от уязвими групи, за малки училища в отдалечени общини, както и за обучение по професии с бъдещ недостиг на кадри. Очаква се промяната във финансирането да намали субсидията за някои училища и детски градини, но в бюджета е предвидено в такива случаи разликата да се покрива от държавата, за да няма образователни институции с по-малко пари.", "date": "2017.10.24", "title": "Таксите за предучилищните групи падат от догодина"}
{"url": "http://www.mediapool.bg/novata-politika-za-bagazha-na-raianear-se-otlaga-za-15-yanuari-news270917.html", "text": "Новата политика на най-големия европейски нискотарифен превозвач \"Райънеър\" (Ryanair) за багажа се отлага за 15 януари 2018 г. Това се прави основно заради наближаващите коледни празници, като по този начин се дава повече време на пътниците да се запознаят с новите правила, .\r\n\tПървоначалните планове на \"Райънеър\" бяха новите правила да влязат в сила от 1 ноември. Те предвиждаха ръчният багаж да бъде ограничен до една чанта с размери 35 см x 20 см x 20 см.\r\n\tПо-голяма чанта с размери 55 см x 40 см x 20 см, която в момента е разрешено да бъде качена на борда на \"Райънеър\", от . Сега тези правила влизат в сила от 15 януари 2018 г.\r\n\tПраво да се качат с две чанти на борда на самолета след тази дата ще имат само пътниците, които са платили за приоритетно качване - Plus, Flexi Plus и Family Plus. То струва 5 евро/5 паунда и се купува заедно с билета. Може да бъде добавено и по-късно - до 1 час преди пътуването, но вече срещу 6 евро/6 паунда.\r\n\tОт 15 януари влизат в сила и новите изисквания на компанията за чекиран багаж. За да насърчи чекирането на куфари и чанти, превозвачът ще намали цената за тях от 35 евро/паунда на 25 евро/паунда и ще увеличи тежината на куфара от 15 на 20 килограма от 6 септември 2017 г.\n\n\r\n\tОт следващата година се въвежда и добавка от 10 евро/паунда за багажа при полетите на Великден, на Коледа и по дългите маршрути в пиковите летни месеци. Тя ще бъде обявявана в червено за полетите, при които ще се прилага.", "date": "2017.10.24", "title": "Новата политика за багажа на \"Райънеър\" се отлага за 15 януари"}
{"url": "http://www.mediapool.bg/kolko-bezplatno-e-zadalzhitelnoto-preduchilishtno-obrazovanie-news270919.html", "text": "През септември армия от 11602 специалисти, организирани в 1103 екипа за обхват, започнаха издирването на 206 000 отпаднали и необхванати в предучилищно и училищно образование деца. Дори от този брой да приспаднем намиращите се в чужбина, размерът на бедствието \"отпадане\" остава стряскащо внушителен.\r\n\tТвърдението, че инвестицията в предучилищното образование е най-ефикасната и евтина мярка за превенция на отпадането е очевидно и разбиращо се \"с безвъпросна яснота\", като за него има и многобройни доказателства.\r\n\t\r\n\t Изпълнението на изследователския проект \"Готови за училище\" на Тръста за социална алтернатива сочи, че процентът на посещаващите детска градина ромски деца би се увеличил чувствително, така че близо половината от необхванатите ромски деца да се запишат в детска градина, ако бъдат премахнати таксите. Общините, които са принципал на детските градини, имат законовото право да събират такси за посещаващите ги деца и голямата част от тях го правят. Отнася ли се това до задължителната за предучилищно образование възраст 5 и 6 години?\r\n\t\n\n\r\n\tЗаконът за предучилищното и училищното образование постановява, че \"предучилищното образование е задължително от учебната година, която е с начало в годината на навършване на 5-годишна възраст на детето\". В това отношение новият закон повтаря стария, който от 2010 г. изискваше задължително предучилищно образование за 5- и 6-годишните деца. Означава ли това, че родителите не заплащат такса?\r\n\tПо същество отговорът е \"Не, такси се заплащат и за повечето 5- и 6-годишни деца и те не се различават от таксите за децата между 2 и 4 години\". В подготвителните класове в училищата такси не се събират, като обучението в тях е полудневно (Министерството на образованието подсигурява целодневна организация от първи клас, но не и в подготвителните класове), но те така или иначе са \"краен вариант\". Неписано правило е подготвителни класове да се правят само там, където няма детски градини, и понастоящем не повече от 4% от 5- и 6-годишните се обучават в подготвителни класове. За обучението в целодневни предучилищни групи в детските градини, родителите заплащат такси.\r\n\tПо информация, предоставена от МОН и отнасяща се до 204 общини, към юни 2017 г., 12 общини не събират никакви такси за децата от 2 до 6 години в детските градини. Това са Златарица, Никола Козлево, Приморско, Средец, Чипровци, Стрелча, Искър, Баните, Болярово, Тунджа, Георги Дамяново, Етрополе. Други 13 общини са освободили от такси и всякакви плащания 5- и 6-годишните деца от задължителните предучилищни групи: Вълчи дол, Генерал Тошево, Момчилрад, Вършец, Кубрат, Исперих, Опака, Каолиново, Хитрино, Стралджа, Крушари, както и областните центрове Хасково и Шумен. \r\n\t, като размерът, определен от съответния Общински съвет, варира от символичните 10 лв. (напр. в община Антоново) до не толкова символичните 60 лв. и дори повече (в част от големите областни центрове). Освен това, 58 общини намаляват сумата за 5- и 6-годишните (в сравнение с таксите, които същите общини събират за децата на 3 и 4 години), а 121 общини не правят такова намаление. Именно в последната група живеят най-много деца. Така например всяко пето дете в предучилищна възраст живее в София, като таксите там не са диференцирани.\r\n\t\r\n\tСтандартите, чрез които държавата финансира делегираните от нея на общините дейности, се определят ежегодно с решение на Министерския съвет. Определянето на финансирането по фунция \"Образование\" включва 17 стандарта – основни и допълващи, вкл. стандартите за детски градини, яслени групи и подготвителни групи. Разделени са според 7 категории общини, които отразяват релефа на територията и гъстотата на населението.\r\n\tОт постановлението за 2017 г. е видно, че общините получават с между 250 – 272 лв. повече за дете в задължителна подготвителна възраст (5 и 6 г.), включено в подготвителна целодневна група в детска градина или в училище, в сравнение с парите за останалите деца от детските градини (от 2 до 4 г.). Посоченото означава, че за 9-те месеца, през които се организира целодневната подготвителна група, \"поевтиняването\" на издръжката в нея би следвало да бъде между 27.77 лв. и 30.22 лв. на месец.\r\n\tОт същото постановление, както и в предшестващите го аналогични актове, се указва, че финансирането по посочените стандарти е за:\r\n\t\"Детски градини – целодневни групи за деца от 2- до 4-годишна възраст, яслени групи, специални групи за деца с умствена изостаналост, нарушено зрение, езиково-говорни нарушения и увреден слух – разходи за персонал, включително средствата за представително облекло и средствата по чл. 4 и 25 от Закона за здравословни и безопасни условия на труд;\r\n\tПодготвителни полудневни и целодневни групи за задължителна предучилищна подготовка в детска градина или в училище – разходи за персонал и присъща издръжка, без разходи за храна\".  Подготвителните класове в училищата, предлагащи полудневно обучение, както и подготвителните групи в детските градини с полудневно обучение, са напълно безплатни.\r\n\tПосочените числа биха навели наблюдателя на мисълта, че такси за 5- и 6-годишните не се събират или са с 27 – 30 лв. по-ниски. Това очакване бе изразено и в писмо на министъра на образованието Красимир Вълчев до общините от юли. Но както посочихме по-горе, 121 общини не намаляват под никаква форма таксите за задължителната предучилищна, а от 58-те общини, които намаляват таксите само една – В. Търново – го прави с 32 лв. При останалите, това е със значително по-ниска сума.\r\n\t\r\n\tНамаляването и дори премахването на таксите за детска градина е крачка, която среща широка обществена подкрепа. Кметовете и общинските съветници се интересуват от обществената подкрепа. Фактът, че едва 25 общини са премахнали таксите за задължителната предучилищна възраст въпреки допълнителното финансиране, което получават, говори за наличието на системен проблем.\r\n\tЕдната му страна е недостатъчното финансиране. Близо половината общини (47 %) са планирали през 2017 г. разходи в своите бюджети за дофинансиране на детските градини – въпреки събираните такси. Много е вероятно останалите 53 % от общините да поддържат деликатен баланс, при който сборът от средствата, с които държавата финансира делегираните от нея на общините дейности в предучилищното образование и събираните от родителите такси извеждат общинския бюджет \"на чисто\". Всъщност, липсата на такси определено се отразява на 25-те общини, които са направили предучилищното образование безплатно. 14 от тях дофинансират от бюджетите си детските градини. Например община Шумен инвестира 500 000 лв. свои средства – \"дупка\", която би била изцяло запълнена, ако започне да събира такси за децата в подготвителните групи.\r\n\t\r\n\tМоже ли държавата да направи задължителното предучилищно образование напълно безплатно? Разбира се, като това е въпрос на финанси и политическа воля.\r\n\tКакто посочих по-горе, средствата, с които държавата финансира делегираните от нея на общините дейности в предучилищното образование, са недостатъчни и общините ги допълват чрез таксите, които събират. При евентуално премахване на таксите за 5- и 6-годишните деца, държавата следва да подсигури допълнително увеличение на стандартите за делегираните на общините дейности, за да не създаде проблеми на общинските бюджети.\r\n\tПо информация на МОН, отнасяща се до всички общини, сумарно общините събират 61 048 690 лв. годишно за обучението на 201 776 деца в детските градини (от които 98524 деца са на 5 и 6 години). Усреднено общините събират 27.5 лв. месечно за дете, но в това отношение разликата между отделните общини е чувствителна: 46 общини събират под 10 лева, 33 общини – между 10 и 15 лв., 59 други – между 15 и 20 лв. и т. н. Такси над средните нива от 27.5 лв. събират 45 общини.\r\n\tБез преувеличение може да се твърди, че ако средствата, които държавният бюджет предоставя на дете, което се обучава в целодневна подготвителна група, бъдат увеличени с 200 – 270 лв. на година, близо 80% от общините няма да изпитат никакви допълнителни затруднения от премахването на таксите за задължителното предучилищно образование.\r\n\tРазбира се, премахването на таксите е преди всичко политическо решение. Общините, които прилагат тази мярка, го правят поради ясно осъзнати политически приоритети: подсигуряването на пълен обхват и за най-бедните деца, задържане на младите хора в общината и др.\r\n\tПонастоящем политическият дебат за превръщането на задължителното предучилищно образование в истински безплатно е оставен на ниво местна власт. Време е той да се прехвърли на национално ниво, където следва да се води и да намери решение.", "date": "2017.10.24", "title": "Колко безплатно е задължителното предучилищно образование"}
{"url": "http://www.mediapool.bg/napadenieto-sreshtu-sreshtu-zhurnalistkata-ot-ehoto-na-moskva-bilo-delo-na-bezumets-news270916.html", "text": "Дмитрий Песков, прессекретарят на руския държавен глава, заяви във вторник, че Татяна Фелгенгауер, журналистка от руското радио \"Ехото на Москва\", която беше наръгана с нож в редакцията си, е жертва на безумец, а не на враждебни настроения срещу медиите, критични към властта в Русия, съобщи Франс прес.\r\n\tМеждувременно федералното следствие изпрати на психиатрична експертиза задържания нападател Борис Гриц.\r\n\tГриц настоява, че дълго е поддържал телепатична връзка с журналистката, обясни говорителката на Следствения комитет Светлана Петренко. Той заявил, че е развил лична неприязън към жената, но нямал претенции към професионалната й дейност.\r\n\tГриц е роден в грузинската автономна република Абхазия, има двойно гражданство - на Израел и на Руската федерация. През 2003 г. заминал за Израел и се върнал в Русия само преди месец, като отседнал при приятел в Москва, съобщи Следственият комитет.\r\n\tЕлектронният в. \"Лента\" анализира онлайн дневника, който водел Гриц - през последните няколко месеца той явно бил обсебен от мисли за Татяна Фелгенгауер.\n\n\r\n\tМъжът писал, че бил принуден да потърси \"известен в Москва екстрасенс\", защото Татяна постоянно \"го използвала\" сексуално и правела експерименти \"за спиране на дишането му\".\r\n\tСрещу Гриц, изпратен за съдебно-психиатрична експертиза, е образувано дело за опит за убийство, добавя \"Лента\".\r\n\tСледствието смята днес да поиска за нападателя мярка за неотклонение задържане под стража, информира източник на Интерфакс, цитиран във \"Ведомости\".\r\n\tНа сайта на радио \"Ехото на Москва\" е качен видеозапис от камера за наблюдение, показващ как Гриц пръска газ в очите на охранителя на първия етаж на сградата.\r\n\tОнлайн изданието \"Взгляд\" цитира друга журналистка от \"Ехото на Москва\" - Ксения Ларина, заявила, че нападението срещу радиото, известно с критики срещу властта, може да е било провокирано от телевизионния водещ Владимир Соловьов. Той казвал, че трябвало \"да бъдат запушени мръсните им усти\". \"И се намериха доброволци\", написала Ларина във Фейсбук според \"Журналистическа правда\".\r\n\tСпоред това издание обаче Борис Гриц не е могъл да извърши нападението, повлиян \"не само от Соловьов, но и от цялата \"кремълска пропаганда\", защото самият той бил \"последователен (. . .), патентован либерал\", както показвал и собственият му блог.\r\n\tЛекарски консилиум разработи план за лечението на журналистката от радиостанция \"Ехото на Москва\" Татяна Фелгенгауер, прободена с нож в областта на врата при нападение в офиса на радиото вчера. Това съобщи главният редактор на руската медия Алексей Венедиктов, като се позова на Леонид Печатников, заместник-кмет на столицата, се казва в информация от сайта на радиото.\r\n\tГласовите струни на журналистката не са засегнати и консилиумът разчита лечението да приключи успешно, посочи Венедиктов.\r\n\tТатяна Фелгенгауер е оперирана в московския институт за бърза медицинска помощ \"Склифосовски\", в момента е на апаратно дишане и в изкуствена кома.", "date": "2017.10.24", "title": "Нападението срещу срещу журналистката от \"Ехото на Москва\" било дело на безумец"}
{"url": "http://www.mediapool.bg/volfgang-shoible-e-noviyat-predsedatel-na-bundestaga-news270923.html", "text": "Бившият германски финансов министър Волфганг Шойбле беше избран за председател на Бундестага - долната камара на парламента на Германия, който се събра днес на първото си заседание след изборите на 24 септември, съобщи Ройтерс.\r\n\t \r\n\tШойбле, който е член на Християндемократическия съюз (ХДС) на канцлерката Ангела Меркел, се съгласи миналия месец да напусне поста финансов министър, давайки възможност на друга партия да вземе тази длъжност като част от преговорите за съставяне на ново коалиционно правителство.\r\n\t \r\n\tШойбле е известен с твърдата си позиция в защита на балансирания бюджет и с лидерството си по време на кризата в еврозоната, но е изправен пред нови предизвикателства като председател на Бундестага, в който за първи път от десетилетия влиза крайнодясна партия \"Алтернатива за Германия\".\n\n\r\n\t \r\n\tВ новия си състав Бундестагът се разрасна до 709 депутати, което го прави най-големия демократично избран парламент в света, посочва ДПА.\r\n\t \r\n\tТой включва рекордните шест парламентарни групи, от които най-голямата е на консервативния блок на Меркел, в който влизат ХДС и Християнсоциалният съюз.\r\n\t \r\n\tСпоред променените парламентарни правила произнасянето на встъпително слово при откриването на първото заседание се пада не на най-възрастния, а на депутата с най-дълъг парламентарен стаж. В случая това е Шойбле, но той се отказа предвид очакваното му избиране за председател на Бундестага. Съгласно старите правила произнасянето на встъпителното слово щеше да се падне на депутата от \"Алтернатива за Германия\" Вилхелм фон Готберг, който е най-възрастният член на долната камара в новия й състав. Сега обаче след като Шойбле се отказа, тази чест се пада на Херман Ото Золмс от Свободната демократическа партия, който е втори по стаж, а и по възраст.\r\n\t \r\n\t\"Изборният резултат на 24 септември промени баланса на силите в парламента повече от очакваното и преразпредели политическите роли\", каза пред депутатите Золмс, цитиран от Асошиейтед прес.\r\n\t\"Ние трябва да приемем това решение на избирателите. Парламентът трябва да отразява разнообразието от мнения сред населението\", заяви той.\r\n\t \r\n\tГерманският президент Франк-Валтер Щайнмайер официално се обърна към Меркел с молба да продължи да изпълнява задълженията на ръководител на правителството до съставянето на нов кабинет.", "date": "2017.10.24", "title": "Волфганг Шойбле е новият председател на Бундестага"}
{"url": "http://www.mediapool.bg/sebastian-kurts-vkarva-vav-vlastta-krainodyasnata-partiya-na-svobodata-news270913.html", "text": "Консервативната Австрийска народна партия реши да започне преговори за формиране на коалиционно правителство с дясната Австрийска партия на свободата. Това обяви във вторник лидерът на консерваторите Себастиан Курц, чиято партия спечели изборите на 15 октомври.\r\n\t \r\n\t\"Преговарях с Австрийската партия на свободата. Имаме много общи моменти, но и различия. Видях, че лидерът на тази партия Хайнц-Кристиан Щрахе има интерес към реформи в Австрия. Искам да поканя АПС на коалиционни преговори\", каза Курц на специална пресконференция във Виена.\r\n\t \r\n\tИ двете партии водят кампания за по-строг имиграционен контрол, бързи депортации на кандидатите за убежище с отхвърлени молби и строги мерки срещу радикалния ислям, отбеляза Асошиейтед прес.\n\n\r\n\t \r\n\tАвстрийският президент възложи задачата на 31-годишния Курц, който е външен министър в сегашното правителство, предвождано от социалдемократите, да състави кабинет, което ще го направи най-младия лидер в Европа.\r\n\t \r\n\tЗа съставяне на коалиция Курц назова три условия: нов тон в отношенията един към друг, желание и сила за извършване на необходимите промени и ясна проевропейска насоченост.\r\n\t \r\n\tПредвид предстоящото председателство на Европейския съвет във втората половина на следващата година Австрия трябва да е активна в политиката на ЕС, отбеляза политикът.\r\n\t \r\n\tОчаква се Хайнц-Кристиан Щрахе да приеме поканата на Курц за начало на преговори по съставяне на правителствена коалиция.\r\n\t \r\n\tЗасега Работническата камара и профсъюзите не се произнасят за предстоящите преговори. Правителството се преценява по това какво е готово да направи за хората, които се трудят, заявиха на пресконференция президентът на камарата Рудолф Каске и председателят на Обединението на австрийските профсъюзи Ерох Фолгар, цитирани от БТА.\r\n\t \r\n\tПрезидентът на Стопанската камара Кристоф Лайтл очаква положителни промени в страната, особено за допълнителната квалификация и изследванията, както и за разграждането на бюрократичните структури и намаляването на данъците и таксите за фирмите.", "date": "2017.10.24", "title": "Себастиан Курц вкарва във властта крайнодясната \"Партия на свободата\""}
{"url": "http://www.mediapool.bg/krizata-v-katalunya-ne-mozhe-da-bade-reshena-samo-sas-svikvaneto-na-izbori-news270914.html", "text": "Политическата криза в Каталуния не може да бъде решена само със свикването на регионални избори, каза днес испанският министър на правосъдието Рафаел Катала в интервю, цитирано от Ройтерс.\r\n\t\r\n\t\"Не всичко ще се оправи просто със свикването на избори\", заяви той пред националното радио, макар че именно произвеждането на избори в областта е целта на правителството на Испания. По думите на Катала евентуалната поява и реч на каталунския лидер Карлес Пучдемон пред испанския Сенат би била положителна стъпка към намиране на решението на конфликта между Мадрид и властите в Барселона.\r\n\t \r\n\tВ събота премиерът на Испания Мариано Рахой обяви, че активира член 155 от конституцията, който предвижда отстраняване на Пучдемон и членовете на каталунското правителство. По този повод министърът на правосъдието каза, че от \"юридическа и формална гледна точка\" каталунските регионални лидери не могат да не се подчинят на решението за тяхното отстраняване. \"Когато бъде публикувано решението, Пучдемон ще изгуби всички свои пълномощия\", обясни Рафаел Катала.\r\n\t \r\n\tНа 27 октомври горната камара на испанския парламент ще обсъжда предложените от правителството мерки.\r\n\t \r\n\tНа 1 октомври в Каталуния се състоя референдум за отделяне на областта от Испания и обявяване на независима република. От имащите право на глас 5,31 млн. човека гласуваха 2,28 млн., от които над 90 на сто се обявиха за независимост. Централното правителство в Мадрид обяви референдума за незаконен и отказа да признае неговите резултати.\r\n\t \n\n\r\n\tЛондонският \"Таймс\" публикува днес интервю с говорителя на испанското правителство Иниго Мендес де Виго, според когото правителството може да употреби сила, ако каталунските сепаратисти се обявят срещу мерките.\r\n\t \r\n\t\"Никое правителство не желае каквито и да било актове на насилие, но кабинетът трябва да осигури спазването на закона\", каза Виго, който е и министър на образованието, културата и спорта. Той поясни, че централните власти не прекратяват автономията на Каталуния, а напротив - възстановяват автономния статут на областта, и съобщи, че началниците на регионалната каталунска полиция ще бъдат заменени със служители от националното вътрешно министерство.", "date": "2017.10.24", "title": "Кризата в Каталуня не може да бъде решена само със свикването на избори"}
{"url": "http://www.mediapool.bg/tsenko-chokov-pak-obzhalva-otstranyavaneto-si-kato-kmet-na-galiche-news270924.html", "text": "Врачанският административен съд образува дело по нова жалба на Ценко Чоков срещу отстраняването му от кметския пост в село Галиче.\r\n\tВ началото на юни тази година друг състав на същия съд разпореди на Общинската избирателна комисия в Бяла Слатина да прекрати кметския мандат на Чоков. Решението бе постановено по протест на прокуратурата срещу отказа на Общинската избирателна комисия в Бяла Слатина да прекрати правомощията на кмета. Аргументът на избирателната комисия бе, че Ценко Чоков е ползвал неплатен отпуск, докато е пребивавал в ареста – т.е. той е имал законно основание за отсъствието си.\r\n\tСъдът обаче реши, че като кмет Чоков няма право да излиза в неплатен отпуск, тъй като се явява работодател сам на себе си. Той има право само на платен отпуск. Върховният административен съд отхвърли жалбата на Чоков срещу решението на първоинстанционния съд. Сега става ясно, че може да има ново дело по казуса.\r\n\tЦенко Чоков и синът му Мартин Чоков бяха арестувани в края на май 2016 г. Прокуратурата повдигна на кмета на Галиче пет обвинения – като ръководител на организирана престъпна група, както и за лихварство, отвличане, побой с нанасяне на телесни повреди и палежи.", "date": "2017.10.24", "title": "Ценко Чоков пак обжалва отстраняването си като кмет на Галиче"}
{"url": "http://www.mediapool.bg/planirashtata-dobiv-na-gaz-v-dobrudzha-firma-uveryava-che-sondazhite-y-sa-kato-vodnite-news270915.html", "text": "Фирмата \"Русгеоком БГ\", която иска разрешително за добив на природен газ в Добружда, срещу което протестират местните жители, обяви, че не възнамерява да използва опасни за хората, природата и животните технологии и сондажите й са същите като използваните за добив на вода в региона.\r\n\tКомпанията е подложена на натиск от обществеността, която организира няколко протеста срещу добива на газ от находището \"Спасово\" в блок \"Добрич\". като посредник за решаването на спора се включи миналата седмица и енергийното министерство. То е органът, който трябва да се произнесе дали да позволи добива на синьо гориво от откритото от \"Русгеоком БГ\" находище. В момента се провежда обществен обсъждане на доклада за оценка на въздействието върху околната среда на проекта, но местните искат той да не бъде одобряван и да не се разреши добива на газ. Хората от региона са притеснени, че сондажите ще замърсят почвите и ще предизвикат земетресения.\r\n\tКомпанията обаче уверява, че нейното инвестиционно намерение е за добив на природен газ по конвенционална технология. Не се предвижда прилагане на метода на хидравлично разкъсване (т.нар. \"фракинг“), който на всичко отгоре е и забранен с решение на парламента.\r\n\t\"Водните сондажи в района се правят по същата техника и технология, която компанията ще използва. Прокарването на сондажи за природен газ, нефт и вода не предизвиква земетресения. Добивът на газ няма да има вредно въздействие върху околната среда и водоносните хоризонти. В България от десетилетия се прокарват сондажи и се добива природен газ по този начин и всеки може да види дали има поражения върху природата и хората в районите на действащите газови находища, като такива има и в Добруджа\", се посочва в изявление на \"Русгеоком БГ\", разпространено до медиите във вторнтик.\r\n\tСред ползите от реализацията на проекта са по-ниски цени на газа, разкриване на работни места, а 50 % от таксата по концесионния договор ще отива директно в бюджета на общината, допълва компанията.\n\n\r\n\tТя уверява българското общество, че действията й са били и ще бъдат изпълнявани в съответствие с българското законодателство, високите професионални стандарти, в интерес на развитието и просперитета на българската енергетика.\r\n\t\"Русгеоком БГ\" допълва, че уважа и разбира притесненията на местното население и е готова да отговаря на всички въпроси на гражданите.", "date": "2017.10.24", "title": "Планиращата добив на газ в Добруджа фирма уверява, че сондажите й са като водните"}
{"url": "http://www.mediapool.bg/dvama-dushi-zaginaha-v-razgrad-veroyatno-ot-izpareniya-ot-dzhibri-news270925.html", "text": "Двама души са загинали, а един е в тежко състояние след задушаване във вилната зона на Разград, съобщиха от МВР. Сигналът за инцидента е получен около 8 часа във вторник сутринта от 50-годишната дъщеря на загиналите.\r\n\tЖената е открила телата на родителите и мъжа си в помещение в семейната им вила във вилна зона \"Простор\" в землището на Разград. Загиналите са на 75 и 72 години, тежко пострадалият мъж - на 54 години.\r\n\tТелата на възрастните хора са откарани за аутопсия, а пострадалият е настанен в ОАИЛ на Разградската болница с опасност за живота. По случая се води досъдебно производство. Според първоначалната версия трагичният инцидент е заради отделения в мазето въглероден диоксид от бидони, пълни с джибри за ракия.", "date": "2017.10.24", "title": "Двама души загинаха в Разград, вероятно от изпарения от джибри"}
{"url": "http://www.mediapool.bg/turtsiya-razsledva-galatasarai-za-horeografiya-s-roki-balboa-news270920.html", "text": "Турските власти започнаха разследване срещу футболния гранд Галатасарай по подозрения, че феновете му пропагандирали перифразиран цитат на живеещия в изгнание в САЩ духовник Фетхуллах Гюлен, обвиняван от режима в Анкара за неупешния опит за военен преврат.\r\n\tПовод за разследването стана хореографията, издигната от ултрасите на Галатасарай по време на дербито с Фенербахче миналата неделя, играно в Истанбул, предаде Ройтерс във втоник. Тогава в сектора с най-крайните привърженици на Галатасарай бе издигнат огромен транспарант, на който бе изобразен легендарния персонаж на Силвестър Сталоун – боксьорът Роки Балбоа.\r\n\tПодозренията на режима на турския президент Реджеп Тайип Ердоган са провокирани от надписа от двете страни на фигурата на Роки: \"Изправи се. Те изглеждат големи, защото ти си на колене\".\r\n\tСпоред турски проправителствен вестник това послание напомня реч на Гюлен, завършваща с цитат от поемата \"Надигни се Сакарая\", отнасяща се за провинция в Турция. Затова и турският премиер Бинали Йълдъръм разпореди случаят да бъде разследван.\r\n\tПодобни подозрения изразиха в интернет и привърженици на Фенербахче. Галатасарай пък отговори с официална позиция, в която се казваше, че подобни обвинения са \"смехотворни\" и са дело на \"марионетки, пионки и тролове в социалните медии\".\r\n\t\"Ще използваме всички си законни права срещу лице или акаунт в социална медия, които слагат името на Галатасарай редом до това на лидера на ненавистна терористична организация\", заявиха още от турския фуболен гранд, цитирани от Ройтерс.\r\n\tАгенцията припомня, че след неупешния опит за военен преврат в Турция през миналата година десетки хиляди турски граждани загубиха работата си или бяха задържани по подозрения за връзки с", "date": "2017.10.24", "title": "Турция разследва Галатасарай за хореография с Роки Балбоа"}
{"url": "http://www.mediapool.bg/hrani-s-iztekal-srok-na-godnost-sa-otkriti-v-uchilishta-i-detski-gradini-news270926.html", "text": "Храни с изтекъл срок на годност и такива, които не отговарят на изискванията за хранене на децата в училищата и детските градини, са открили инспекторите от българската агенция по безопасност на храните. Резултатите са от 2705 проверки в хранителни блокове към детски ясли, градини, детски кухни и училищни столове и бюфети в цялата страна. Инспекциите са правени заради началото на учебната година.\r\n\tПри инспекциите са открити и храни без документи за произход.\r\n\tВ резултат са конфискувани и насочени за унижаване 24 литра прясно мляко, 155 яйца и над 70 кг храни. Сред тях са 13 кг продукт от птиче месо със съдържание на соев протеин и консерванти, близо 1 кг кашкавал, който не е произведен по БДС, както и 850 г замразена риба с изтекъл срок на годност и над 18 кг бисквити в несъответствие с изискванията на наредбата за качеството на храните в детските градини и училищата.\r\n\tВ резултат на проверките са съставени 28 акта за административно нарушение и са издадени 136 предписания.", "date": "2017.10.24", "title": "Храни с изтекъл срок на годност са открити в училища и детски градини"}
{"url": "http://www.mediapool.bg/zapochva-rabotata-po-patna-karta-za-e-mobilnost-u-nas-do-2025-g-news270927.html", "text": "Пътна карта за въвеждането на електрическата мобилност у нас до 2025 г. ще изработва група с представители на бизнеса и на отговорните ведомства, която е била сформирана със заповед на министъра на икономиката Емил Караниколов. Това обяви заместникът му Лъчезар Борисов по време на конференция за развитието на умните градове, организирана от B2B media във вторник.\r\n\tБорисов не се ангажира със срок, в който ще бъде изготвена пътната карта, но обясни, че тя трябва да изпълнява политики за дигитализация на икономиката, на намаляването на нейния въглероден отпечатък върху околната среда и за развитието на интелигентните градове.\r\n\tВ рамките на подготовката на документа ще се разгледат и възможните стимули за ползване и купуване на електрически автомобили, допълни Борисов.\r\n\tПреди две седмици от Асоциацията на производителите на автомобили обявиха, че са внесли предложение държавата да дава  при покупка на нов електромобил и 2500 евро за хибриден, както и да не се плаща ДДС. Според тях това ще ускори навлизането на този екологичен транспорт в България, където автомобилният парк е много стар и предизвиква основното замърсяване на въздуха. Тази идея обаче се отхвърля финансовото министерство, защото подобна субсидия би отишла при по-богатите хора с възможност да си купят скъпите електромобили.\r\n\tВ момента у нас електрическите коли са освободени от местен данък, имат право за безплатно паркиране и на някои места има станции за безплатно зареждане на колата.\n\n\r\n\tБорисов не се ангажира с коментар за чисто финансови стимули за увеличаване на електроавтомобилния парк у нас и каза, че работната група току що е съставена.\r\n\tТой каза още, че е била сформирана още една работна група, която трябва да надгради приетата концепция за дигитализация на българската икономика и да я трансформира в стратегия.\r\n\tПред участниците във форума той коментира, че цифровизацията на бизнеса и градското управление напредват бурно и наличието на трамвай и тролеи без ватмани, управлявани дистанционно от компютър, са съвсем реални.", "date": "2017.10.24", "title": "Започва работата по пътна карта за е-мобилност у нас до 2025 г."}
{"url": "http://www.mediapool.bg/kadastralnata-karta-na-bulgaria-tryabva-da-e-gotova-do-5-godini-news270922.html", "text": "До пет години трябва да бъде готова окончателно кадастралната карта на цялата страна. Това съобщи заместник-министърът на регионалното развитие и благоустройството Валентин Йовев по време на форум за инвестиции в имоти в София.\r\n\tВ момента се работи по преобразуването на картите на възстановената собственост и на земеразделителните планове на кадастрални карти, каза Йовев.\r\n\tПредстои изчистването на т.нар. явни и фактически грешки, които са най-много в линейните обекти в зоните около урбанизираните територии, където граничат със земеделските земи, допълни той.\r\n\tСлед това предстои надграждането на кадастралните карти със специализирани карти за редица територии в страната, като например за свлачищните райони.\r\n\tКъм момента специализирана карта има само за Черноморското крайбрежие, стана ясно от обясненията на Валентин Йовев. Специализираните карти дават повече допълнителна информация на гражданите и бизнеса.\r\n\tВ началото на ХХІ век, по времето на правителството на Симеон Сакскобургготски, беше начертан план до 2015 г. страната да е покрита с кадастрална карта. Тъй като това не се случи, тъй като регистрите бяха разпръснати между две министерства – на регионалното развитие \r\n\tЗам.-министърът на регионалното развитие призова представителите на местната власт за по-голяма инициативност по отношение електронния достъп до услуги свързани с кадастъра.\r\n\tС почти всички общини има разговори в страната за откриване на офиси за обслужване на граждани с кадастрална информация, за улеснение на населението и бизнеса, каза Йовев.нова Национална жилищна стратегия за периода 2017 – 2030 г. Документът трябва да е готов до края на ноември.\r\n\tЦелта е на базата на анализ и проучвания за състоянието и потребностите на жилищния сектор да бъде разработен нов \"работещ\" модел на българската жилищна система, каза Валентин Йовев.\r\n\tПо думите му новият модел трябва да намери решение на някои основни проблеми с остарелия и неподдържан жилищен фонд, т.нар. саниране; рискът от конструктивни проблеми в част от сградния фонд; високата енергоемкост; ниския комфорт и нездравословни условия на обитаване и други.\r\n\t\"Разработваната в момента жилищна стратегия ще съдържа цялостен пакет от цели на държавната жилищна политика, средствата за постигането им и отговорностите на заинтересованите страни – гражданите, държавата, общините, частния и неправителствения сектори\", коментира Йовев.\r\n\tПоследната Национална жилищна стратегия е от 2007 г.", "date": "2017.10.24", "title": "Кадастралната карта на България трябва да е готова до 5 години"}
{"url": "http://www.mediapool.bg/prolivni-dazhdove-i-studeno-vreme-vav-vtornik-news270895.html", "text": "Студ и проливни дъждове ни очакват във вторник.\r\n\tПредупредителни кодове за значителни валежи и силен вятър са обявени в цялата страна.\r\n\tВ централните и източните райони предупреждението е от втора степен. В Западна България валежите няма да са толкова интензивни и там предупредителният код е от първа степен.\r\n\tТемпературите ще продължат да се понижават и максималните ще са едва между 11 и 16 градуса.", "date": "2017.10.24", "title": "Проливни дъждове и студено време във вторник"}
{"url": "http://www.mediapool.bg/zapochva-polovingodishen-remont-na-asparuhoviya-most-vav-varna-news270896.html", "text": "Започва същинската част от ремонта на Аспаруховия мост във Варна, съобщи Нова телевизия. Поставени са знаци за временна реорганизация на движението.\r\n\tПо време на ремонтните дейности изцяло ще бъде затворено платното в посока Бургас и движението ще се извършва двупосочно в платното към Варна, през обновените вече участъци.\r\n\tРехабилитацията беше наложителна, защото мостът не е ремонтиран от около 40 години.\r\n\tОчаква се цялостната реконструкция на трасето да приключи през 2018 г. - преди началото на летния туристически сезон.", "date": "2017.10.24", "title": "Започва половингодишен ремонт на Аспаруховия мост във Варна"}
{"url": "http://www.mediapool.bg/predstoyat-promeni-v-polskoto-pravitelstvo-vazmozhen-e-i-nov-premier-news270928.html", "text": "Премиерът на Полша Беата Шидло обяви, че ще направи промени в кабинета си, но отказа да коментира предположенията, че самата тя ще напусне своя пост, предаде Ройтерс.\r\n\t \r\n\tВчера седмичното издание \"Шечи правди\" (Мрежите на истината) съобщи, че Шидло може да бъде заместена от своя съпартиец и лидер на консервативната партия \"Право и справедливост\" (ПиС) Ярослав Качински. Днес таблоидът \"Факт\" писа, че Шидло вероятно ще остане премиер, но няколко министри, сред които външният Витолд Вашчиковски и екологичният Ян Шишко, ще бъдат отстранени.\r\n\t \r\n\tПреди година Шидло уволни министрите на финансите и на държавното съкровище, след като полски медии изказваха предположения, че неколцина други членове на правителството и самата Шидло ще загубят работата си.\r\n\t \r\n\t\"Не искам да спекулирам относно шансовете на това правителство да продължи да работи. Решенията ми ще бъдат обявени скоро\", каза Шидло пред частната телевизия Те Фау Ен 24.\r\n\t \n\n\r\n\tПо думите й решението за промени в състава на кабинета вече е взето и то е обсъдено с лидера на ПиС Ярослав Качински, което е \"нещо съвсем естествено\". На въпрос за нейното евентуално оттегляне тя отказа да спекулира и по тази тема, но отбеляза, че не се чувства \"уморена и прегоряла\" и че в случая \"индивидуалните амбиции нямат значение\".\r\n\t \r\n\tПроучванията на общественото мнение сочат, че Беата Шидло е сред най-популярните политици в Полша, припомни Ройтерс. Агенцията допълни, че Качински е смятан за фактическия лидер на Полша зад кулисите, а местни медии твърдят, че той може да заеме поста на Шидло преди следващите парламентарни избори през 2019 г.", "date": "2017.10.24", "title": "Предстоят промени в полското правителство, възможен е и нов премиер"}
{"url": "http://www.mediapool.bg/kmetovete-na-ankara-istanbul-i-bursa-podadoha-ostavki-po-iskane-na-erdogan-news270898.html", "text": "По настояване на турския президент Реджеп Ердоган кметовете на Анкара, Истанбул и Бурса са подали оставки, съобщава БНТ. Ердоган отдавна ги призова да се оттеглят заради несправяне със задълженията.\r\n\tНа референдума през пролетта за увеличаване на правомощията на президента, 17 от 30-те големи града гласуваха против промяната. Оттогава Ердоган заговори за нуждата от обновяване на местните власти. Кметът на Анкара управляваше града от 23 години и беше определяне като един от най-лоялните хора на турския президент, припомня Националната телевизия.", "date": "2017.10.24", "title": "Кметовете на Анкара, Истанбул и Бурса подадоха оставки по искане на Ердоган"}
{"url": "http://www.mediapool.bg/nad-1300-kompanii-sa-premestili-tsentralite-si-ot-katalunya-v-ispaniya-sled-referenduma-news270899.html", "text": "Откакто жителите на Каталуня гласуваха на референдум за независимост, над 1300 компании, регистрирани в автономната област, са намерили друго място в Испания за централните си офиси, сочат данните на испанските институции.\r\n\tВ края на работния ден в понеделник 1302 компании, базирани в Брселона, бяха преместили централите си към други области на Испания, считано от деня след референдума (2 октомври).\r\n\tИспанската агенция по вписванията отчита 670 такива случая само между понеделник и петък миналата седмица. В четвъртък броят им е най-голям за ден до момента - 268. Повечето от тях до (1165) момента са били базирани в област Барселона, малка част в Жирона, Лейда и Тарагона.\r\n\tОбратното решение - да преместят централата си в Каталуня - са взели 54 компании за същия период, съобщава \"Дневник\".\r\n\tСред напусналите Каталуня са най-малко 45 средни и големи предприятия, включително шест от седемте базирани в Барселона компании, листвани на испанската борса. Останалите са със значителна тежест в испанската икономика. След компаниите от \"Ибекс\" са две водещи банки (Caixabank и Sabadell) и телекомът Cellnex.\r\n\tСред по-малките компании са производители на хранителни продукти, специализирани във финансови услуги, издателски гигант, агенции за недвижими имоти, производител на цимент, застрахователни компании и по-малки банки и много други. Обявявайки решението за преместването на Bruixa d'Or, компанията, управляваща една от най-известните лотарии в Испания, шефът ѝ Шабиер Габриел и Лисет, каза в интервю за испанска телевизия: \"Правя го, защото много обичам Каталуня, но съм испанец.\" Габриел и Лисет се смятат за един от най-богатите каталунски предприемачи.\r\n\tМеждувременно миналата седмица вицепремиерът Ориол Жункерас беше планирал среща с международни компании като \"Алстом\", \"Хюлет-Пакард\" и \"Майкрософт\" в опит да ги успокои за бъдещото развитие на Каталуня. Впоследствие отмени срещата, която трябваше да е дискретна, а информацията за нея се разпространи в медите.\r\n\tПроучване на каталунската асоциация на микро, малки и средни предприятия Pimec, цитирано от \"Ел паис\", сочи, че близо 11% от членовете ѝ са отворили сметки извън Каталуня. Десет на сто са спрели инвестициите, а девет на сто казват, че ще го направят в бъдеще. Близо 2.2% казват, че обмислят преместване, а 15.7% - че не знаят какво ще направят.\r\n\tДопитването обхваща 130 000 предприятия с до 250 служители - гръбнакът на каталунската икономика.\r\n\tОт мястото, където компанията е вписана, се управлява дейността ѝ. Решението за преместване има малка стойност на ниво текущи бизнес начинания. Освен пощенски адрес обаче седалището определя държавата, в която въпросният бизнес е регистриран. Ако Барселона действително обяви едностранно независимост, дадена компания, която се намира на нейна територия, ще трябва да стане \"каталунска\", а не испанска.\r\n\tКаталуня пък автоматично би се оказала извън Европейския съюз, базираните на нейна територия компании също така автоматично биха се оказа изключени от общия европейски пазар и за дейността им в ЕС ще действат други правила.\r\n\tАдресът определя и каква юрисдикция важи за съответните компании. Не на последно място стъпката е силно символична - Каталуня, която се възприема като една от най-важните точки за испанския бизнес, се оказва изправена пред стотици (някои от тях водещи) компании, които биха предпочели да са испански, а не каталунски.", "date": "2017.10.24", "title": "Над 1300 компании са преместили централите си от Каталуня в Испания след референдума"}
{"url": "http://www.mediapool.bg/darzhavniyat-sekretar-na-sasht-poseti-iznenadvashto-irak-news270897.html", "text": "Рекс Тилърсън призова за разрешение на конфликта между Багдад и Иракски Кюрдистан чрез диалог при неочакваното му посещение в Ирак, предава БНТ. Посещението е определяно като демонстрацията на подкрепа на Вашингтон за единен Ирак след кюрдския референдум за независимост.\r\n\tАмериканският държавен секретар ще обсъди с иракските лидери и бъдещето на Ирак след разгрома на “Ислямска държава“. Позицията на Тилърсън е, че в региона трябва да бъде създаден арабски съюз, който да се противопостави на Иран в Близкия изток, добавя БНТ.", "date": "2017.10.24", "title": "Държавният секретар на САЩ посети изненадващо Ирак"}
{"url": "http://www.mediapool.bg/parvanov-za-da-ima-predsrochen-vot-e-neobhodima-silna-opozitsiya-a-bsp-e-chast-ot-peizazha-news270901.html", "text": "\"За да има предсрочни избори, трябва да са изпълнени няколко условия. На първо място - трябва да е напрежение в управляващата коалиция. Въпреки усилията на Валери Симеонов в тази посока, това засега не е така. Второ - трябва да има силна опозиция. \"Позитано\" 20 обаче се възприема по-скоро като част от пейзажа. Трето - трябва да има силно социално напрежение. За това има податки, но не мисля, че засега и този фактор е налице\".\r\n\tТака президентът два мандата Георги Първанов коментира пред Нова телевизия прогнозите, дошли в последните дни от БСП, че може да се стигне до предсрочен вот у нас отново, след като мине европредседателството. По думите на Първанов обаче говоренето за нови избори от левицата е по-скоро \"част от ескалацията на вътрешнопартийното напрежение, помпане на самочуствието\".\r\n\tБившият лидер на АБВ коментира и отношенията между Бойко Борисов и Румен Радев от гледна точна на това, че и докато той бе държавен глава при първия мандат на Борисов между \"Дондуков\" 1 и \"Дондуков\" 2 прехвърчаха искри. Според Първанов обаче е имало и по-тежки дни за отношенията между институциите. А в момента отношенията премиер-президент, ако изглеждан напрегнати, то е по-скоро по друга причина. \"Става дума за силни фигури, които трудно мелят помежду си, ако мога да перефразирам народната поговорка\", обясни Първанов.\r\n\tПопитан дали репликата му за Валери Симеонов е ирония или наистина смята, че вицепремиерът от \"Обединените патриоти\" се старае да внася смут в управляващата коалиция, вившият държавен глава обясни, че въпросите, поставяни от Симеонов не са нови - нито за назначенията, нито за комуникацията с ГЕРБ. \"В предишния мандат АБВ напусна управлението с ГЕРБ заради липсата на диалог и начина на назначения\", декларира Първанов.\r\n\tТой настоя когато се говори за назначения на роднини и партийци, да се провери кои са близките на властта в бордове на фирми и в управление на проекти, през които минават милиони, а не дали нечий роднина взима заплата в някоя общинска детска градина, например.\r\n\tЗа искането на БСП да бъдат огласени имената на политици, които са се облагодетелствали от КТБ - нещо, с което и Бойко Борисов се съгласи, Първанов припомни, че на него самия му се е налагало да опровергава как имал пари във фалиралата банка. Затова ако нещо ще се разкрива, това трябва да го направят компетентните органи, \"а не да вървим по жълтите медии и фалшивите новини\".  Бившият президент заяви още, че вече и той трудно се ориентира кое в политиката ни е имитация и кое - реално намерение.\r\n\tПърванов обяви, че пише книга, в която събира паметта си и документите, спомените за отношения и разговори. Но не издаде повече по темата.", "date": "2017.10.24", "title": "Първанов: За да има предсрочен вот е необходима силна опозиция, а БСП е част от пейзажа"}
{"url": "http://www.mediapool.bg/lilyana-pavlova-remontat-na-ndk-shte-priklyuchi-do-koleda-news270902.html", "text": "Ремонтите на НДК и резиденция “Бояна” се довършват и от логистична гледна точка България до януари ще е готова за европредседателството си. Това заяви във вторник пред бТВ ресорният министър Лиляна Павлова. По думите й работата по Националния дворец на културата ще приключи най-късно до Коледа.\r\n\tВече са постигнати и договорености с 21 хотела, които ще приемат 22 000 души по време на председателството. 2000 от тях ще са вип гости. Изискванията за приемането на еврочиновници включват локация близо до НДК или Летище София и най-малко три звезди, обясни Павлова.\r\n\tТя беше категорична, че в предстоящите месеци България ще има важна роля и няма просто да изпълнява план, утвърден отдавна другаде. По думите й нашата страна ще отстоява както своята позиция, така и интересите на всички 28 в ЕС в “институционалния триъгълник” на Съвета на ЕС, Европейската комисия и Европейския парламент.\r\n\tЕвропейският дневен ред няма рязко да се промени. 2018 г. е последна преди края на мандата на тези ЕК и ЕП, нормално е накрая да има ускоряване на нещата, които не са били приети”, коментира Лиляна Павлова. Според нея предстои и провеждането на големия дебат за бъдещето на Европа – как след 2020 г. ще функционира тя и дали ще продължим да получаваме финансиране и след излизането на Великобритания.\r\n\tПо думите й страната ни е в добра позиция да настоява за това, защото може да покаже резултатите от икономическото и инфраструктурното си развитие през последните 10 години.", "date": "2017.10.24", "title": "Лиляна Павлова: Ремонтът на НДК ще приключи до Коледа"}
{"url": "http://www.mediapool.bg/borisov-otmeni-oryazvaneto-na-bolnichnite-no-se-chudi-kak-da-spre-izmamite-s-tyah-news270903.html", "text": "Премиерът Бойко Борисов обяви във вторник, че засега намерението първите три дни от болничния да се плащат само наполовина, няма да се прилага, въпреки подозренията за много злоупотреби и увеличаващите се разходи.\r\n\tДържавата ще се ограничи със затягане на контрола и санкциите над фирми и лекари, при които се забелязва концентрация на голям брой болнични листове.\r\n\tОтстъплението идва след негативните обществени реакции, които мярката предизвика, само няколко дни след като беше заложена в проектобюджета на НОИ за догодина с мотив, че така ще се ограничат болничните с фалшиви диагнози.\r\n\tПредложението бе работодателите да плащат 50% от осигурителния доход за първите три дни от болничния вместо досегашните 70%, а след това НОИ да покрива 80% от осигурителния доход. Така на практика обаче бюджетът на НОИ, чийто разходи за болнични достигат 500 млн. лева годишно, нямаше да бъде разтоварен особено и главното облекчение щеше да е за работодателите.\r\n\tСъщевременно здравният министър и управителят на НОИ признаха, че както има потърпевши от фалшивите болнични работодатели, така има и такива, които системно се възползват от тях поради невъзможност да плащат заплати на служителите си.\n\n\r\n\tЗатова в следващите месеци ще има засилен контрол спрямо предприятия и лекари с подозрително висок брой болнични листове.\r\n\t\r\n\t, каза премиерът в началото на правителственото заседание.\r\n\t, заръча Борисов.\r\n\tСлед заседанието той е имал съвещание по проблема със здравния, финансовия и вътрешния министър, на което са набелязани организационни и законодателни мерки за повишаване на контрола.\r\n\t\r\n\t, каза Борисов.\r\n\t, заяви той и допълни, че ще се направи последен опит за затягане на контрола.\r\n\tЗасега обаче не е ясно как ще става това:\r\n\tБорисов изтъкна, че .\r\n\t, обобщи ситуацията Борисов.\r\n\t\r\n\tУправителят на НОИ Ивайло Иванов съобщи, че за последните 6 години болничните листове са нараснали с 60% - от 1.9 млн. на 3 млн, което коства около 500 млн. лева годишно на бюджета.\r\n\t, заяви Иванов. И допълни, че това води до сериозен ръст в разходите на НОИ и публичният ресурс трябва да се защити, за да се гарантира правото на болничен на реално нуждаещите се от такъв.\r\n\t, каза след съвещанието при премиера здравният министър Николай Петров.\r\n\t, каза Петров.\r\n\tТой отказа да изнесе конкретни данни, но заяви, че институциите разполагат с подробна статистика за определени лекари и за определени хора с болничен, който са прекарали в чужбина.\r\n\tПетров съобщи, че ще се увеличи контролът от страна на Националната експертна лекарска комисия и районните здравни каси, като се обмисля и промяна в някои нормативни документи за увеличаване на санкциите при издаване на болнични на базата на фалшива диагноза.", "date": "2017.10.24", "title": "Борисов \"отмени\" орязването на болничните, но се чуди как да спре измамите с тях"}
{"url": "http://www.mediapool.bg/dazhdat-navodni-tunela-na-stolichniya-lavov-most-news270904.html", "text": "Тунелът на столичния Лъвов мост в посока жк \"Люлин\" се наводни във вторник сутринта и беше затворен за известно време, съобщиха от Столичната община.\r\n\tПричината за наводнението е \"технически проблем, довел до спиране на помпите, които изпомпват дъждовната вода\". Движението бе пренасочено по кръговото кръстовище над тунела.\r\n\tПроблемът бе отстранен малко преди 11 ч., съобщи кметът Йорданка Фандъкова.", "date": "2017.10.24", "title": "Дъждът наводни тунела на столичния Лъвов мост"}
{"url": "http://www.mediapool.bg/dalgosrochnata-komandirovka-v-chuzhbina-se-ogranichava-do-18-mesetsa-news270906.html", "text": "Срокът на дългосрочното командироване в чужбина се ограничава от сегашните 24 месеца на 12 месеца, но все пак се допуска възможността за удължаване на периода с още 6 месеца до окончателните 18 месеца. Работниците зад граница вече ще получават и възнаграждение за работата си там съобразно законодателството на приемащата страна, а не по минимални ставки.Това решиха социалните министри на държавите членки на Европейския съюз след продължили над 11 часа преговори в Брюксел по промените на директивата за командированите работници. Работата по документа продължава, като предстои провеждане на преговори между Европейския парламент, Съвета и Европейската комисия.Еврокомисарят по социалните въпроси Мариан Тисен определи споразумението като балансирано.Срещу договореното са били министрите на труда на Полша, Унгария, Литва и Латвия. Въздържали са се представителите на Великобритания, Ирландия и Хърватия.Финално приетите решения на практика удовлетворяват искането на Франция за намаляване на срока на командировката в чужбина на една година. Ако предприятието има нужда, обаче то може да удължи с още шест месеца работата на служителя си.\n\nФранция, която настояваше за реформата на директивата за командированите работници, трябваше да отстъпи относно сектора за транспортните фирми, една особено деликатна тема, защото страните от Вишеградската група, както и България, Испания и Португалия се притесняваха за негативните последици от реформата върху техните шофьори.Според постигнатото тази нощ споразумение шофьорите на камиони ще бъдат изключени от промените и за тях ще важи старата директива за командированите работници от 1996 г., а не новата, до влизането в сила на друга реформа на европейска директива, посветена специално на транспортните фирми, която установява правилата в този сектор. В нея ще бъдат отразени всички специфики на този отрасълФранция приветства постигнатото споразумение, като го обяви като \"победа за Европа\". С реформата бе силно ангажиран френският президент Еманюел Макрон.Много източноевропейци работят като \"командировани работници\" в по-богати страни от ЕС. Занапред заплащането им ще е според тарифите на приемащата страна, акцентира в информацията си по .Болногледачки от Полша, строители от Румъния, български работници в кланиците – стотици хиляди европейци работят като „командировани работници\" в по-богатите държави от ЕС, включително и в Германия. Съответните полски, румънски или български фирми ги изпращат в чужбина, но им плащат като у дома. По този начин тези работници са много по-евтини на германския трудов пазар, а в същото време са и важен икономически фактор за своите страни, където се стичат и облагат доходите им, посочва германската медия.Синдикатите обаче критикуват тази практика и я наричат „експлоатация\" на нископлатени източноевропейци, която водела до социален дъмпинг. Страни като Полша и Унгария настояват за запазване на досегашните правила, които правят техните граждани много по-конкурентоспособни на европейските трудови пазари. Докато по-богати държави като Германия и особено Франция вече отдавна настояват за реформи.Дойче веле уточнува, че сега реформата трябва само да бъде съгласувана с Европейския парламент и може да влезе в сила.Френският президент Еманюел Макрон, който особено настойчиво искаше промени в Директивата, приветства в Туитър взетото решение с думите: „Повече закрила, по-малко измами\". Естонският министър на труда Евгени Осиновски, който в момента е председател на Съвета на ресорните министри, подчерта значението на реформата за целия Европейски съюз, особено в момент, когато мнозина поставят под съмнение ползите от него. Комисарката по социалната политика на ЕС Мариане Тисен нарече постигнатия компромис „важна крачка напред в борбата срещу социалния дъмпинг\".Директивата за командированите работници засяга милиони трудещи се в ЕС. Само в Германия през миналата година са били регистрирани над половин милион командировани работници от страни като Полша, Румъния, България, Испания или Италия. Според Европейската комисия, до момента командированите работници в доста случаи получават двойно по-ниско заплащане в сравнение с местните си колеги.", "date": "2017.10.24", "title": "Дългосрочната командировка в чужбина се ограничава до 18 месеца"}
{"url": "http://www.mediapool.bg/zapodozreniyat-za-izmami-s-bileti-spas-vasilev-ostava-v-aresta-news270900.html", "text": "Заподозреният за серия измами със самолетни билети Спас Василев остава за постоянно в ареста, реши във вторник Софийският градски съд (СГС).\r\n\tМагистратите приеха, че срещу него са събрани достатъчно уличаващи данни, за да се направи обосновано предположение, че е заблудил един човек през 2012 г. с цел да спечели пари. Освен това СГС прецени, че има опасност Василев да се укрие, ако бъде пуснат на свобода.\r\n\tЗасега младият мъж е обвинен единствено за случай с 10 билета за 490 лева от 2012 г., но срещу него вече са подадени над 40 жалби, като ГДБОП продължава да събира данни, свързващи Василев с фалшивия Фейсбук профил \"Александър Николов\".\r\n\tИменно чрез него в последните няколко години са измамени десетки хора, сред които много журналисти и политически активисти, но засега разследващите нямат категорични доказателства, че точно Василев е администрирал въпросния профил.\r\n\tСрещу него се водят общо 4 досъдебни производства за измами в София, Дупница, Благоевград и Варна от 2012 г. досега. През ноември 2013 г. той е обявен за издирване от МВР, а през 2016 г. името му е включено в Шенгенската информационна система. Въпреки това, той бе задържан едва преди около две седмици.\r\n\tСпоред защитата на Василев той се предал сам на антимафиотите, след като разпрал от медиите, че го издирват за серия измами. От материалите по делото обаче става ясно, че той е бил принудително доведен, което бе отречено от адвоката му Георги Ценев. Той твърди, че от ГДБОП са оформили невярно протокола от предаването на клиента му.\r\n\tЦенев възрази и срещу решенеито на градския съд да обсъди останалите три производства срещу Василев, въпреки че по тях той все още няма повдигнати обвинения. В определението си магистратите отбелязаха, че по тях също има достатъчно данни, уличаващи мъжа в измама, но адвокатът му заяви, че техният развой не е ясен и накрая може да се окаже, че ще бъдат прекратени.\r\n\tПо думите на Георги Ценев Василев е направил пълни самопризнания пред ГДБОП, заявявайки включително, че именно той се е представял за Александър Николов в социалната мрежа.\r\n\tТезата на защитата е, че мъжът е искал да получава уважение и внимание, като помага на различни хора, познати му от Фейсбук, да намират по-евтини самолетни билети. С течение на времето обаче Василев започнал да взима пари от всеки следващ, за да покрива стойността на предишни заявки за билети и така все повече задлъжнявал и \"бедите започнали да следват една след друга\".\r\n\tРешението на Софийския градски съд не подлежи на обжалване и обвиняемият ще трябва да изчака по делото му да бъдат събрани други доказателства, преди да може да поиска ново разглеждане на мярката му за неотклонение.", "date": "2017.10.24", "title": "Заподозреният за измами с билети Спас Василев остава в ареста"}
{"url": "http://www.mediapool.bg/tri-targa-za-gazovata-vrazka-s-gartsiya-zapochvat-prez-noemvri-news270907.html", "text": "Три от общо петте търга за изграждането на междусистемната газова връзка на България с Гърция ще бъдат обявени през ноември, съобщи Теодора Георгиева, изпълнителен директор от българска страна в проектната компания \"Ай Си Джи Би\", която ще реализира и управлява бъдещия 182-километров газопровод от Стара Загора през Хасково до Комотини.\r\n\tНа 27 октомври се събира борда на компанията, в която с равен дял акционери са \"Българският енергиен холдинг\" и италиано-гръцката компания \"Посейдон\". На заседанието трябва да се одобри документацията за обявяването на две от обществените поръчка по газовия проект – за инженер-консултант и за доставчик на тръбите, каза Георгиева пред Mediapool във вторник.\r\n\tРеално те ще стартират в началото на ноември, а не както бе обявено до края на октомври, но минималното забавяне е заради съгласуването на процедурите с Агенцията за обществени поръчки (АОП), за да не се допусне компрометиране на поръчките и да се ограничат максимално възможностите за обжалването им заради недостатъци, обясни българският шеф на проектната компания. Вече има положително становище по документацията за доставката на тръбите, чака се такова и за инженер-консултанта.\r\n\tВ края на ноември пък се планира да се обяви и най-съществената и скъпа поръчка – за изпълнител на проекта, каза още тя.\r\n\tЗа доставчика на тръбите и за строителя процедурите ще са малко по-дълги, тъй като кандидатите ще трябва да минат предквалификационен етап и \"Ай Си Джи Би\" да прецени дали всички потенциални изпълнители отговарят на предварително поставени критерии за международен опит и качество на работата.\n\n\r\n\tИндикативната стойност на целия газопровод е 220 млн. евро без ДДС. Най-голяма ще е цената на поръчката за строител, следвана от тази за доставчик и консултант. Най-малките ще са поръчките за надзор и за изследване на археологичните находки по трасето, които ще се обявят в началото на 2018 г.\r\n\tВъзможно е обаче цената да се окаже и по-ниска, всичко зависи от предложените оферти от участниците, каза Георгиева.\r\n\tПо неофициална информация на Mediapool целият административен ресурс в областта на енергетиката у нас е впрегнат за изпълнение на поставената от правителството цел за първа копка на газопровода по време на българското председателство на Съвета на Европа, което ще се през първата половина на 2018 г. Прави се всичко възможно това да се случи до края на юни, за да може да се облекат в реални действия обявените от България енергийни приоритети на европредседателството за газова свързаност на Балканите и Европейския съюз и разнообразяване на източниците и маршрутите на газовите доставки.\r\n\tЦелта е в средата на следващата година да стартира строителството на тръбата между България и Гърция, така че през втората половина на 2020 г. тя да влезе в търговска експлоатация, заяви и министърът на енергетиката Теменужка Петкова по време на среща във вторник с министъра на икономиката на Македония Крешник Бектеши, цитирана от пресцентъра на енергийното ведомство.\r\n\tТой е в София за провеждането на първото заседание на съвместната газова работна група, която ще проучи възможностите за развитие на нова директна връзка между газовите системи на двете държави, какъвто меморандум бе подписан през август 2017 г.\r\n\tНеведнъж е било коментирано, че развитието на гръцката газова връзка е от особено значение и за останалите интерконектори на България – със Сърбия и с Македония. И докато по връзката със Сърбия има извършени проучвания, македонската е в съвсем начален стадий на развитие.\r\n\tПеткова заявила пред Бектеши, че напредват дейностите по проектите за сръбската тръба, както и на интерконектора с Турция. Тя представила и възможностите на планирания от българското правителство газоразпределителен център край Варна, който по думите й ще допринесе за либерализацията на пазара на синьо гориво в целия регион.\r\n\tЛипсващата инфраструктура е основен проблем и за Македония. За нас е нужна още една газова връзка с България, за да не зависим само от един източник, заявил Крешник Бектеши.", "date": "2017.10.24", "title": "Три търга за газовата връзка с Гърция започват през ноември"}
{"url": "http://www.mediapool.bg/buri-i-navodneniya-v-gartsiya-news270908.html", "text": "Проливни дъждове и ураганни ветрове са създали проблеми в много райони на Гърция, съобщават гръцките медии във вторник.\r\n\t \r\n\tВ град Патра, полуостров Пелопонес, е била наводнена болница, нанесени са щети на много сгради, предаде БТА.\r\n\t \r\n\tНа остров Кефалония е вилняло торнадо, а градушка е поразила град Парга. В Солун също са възникнали проблеми. Сняг е валял в зимните центрове в Северна Гърция.\n\n\r\n\t \r\n\tЛошото време в Гърция се очаква да продължи до четвъртък.", "date": "2017.10.24", "title": "Бури и наводнения в Гърция"}
{"url": "http://www.mediapool.bg/lovech-poluchava-voenen-imot-za-sazdavane-na-gradski-park-news270909.html", "text": "Военен имот беше предоставен от правителството безвъзмездно на община Ловеч за изграждането на централен градски парк, реши правителството на заседанието си във вторник.\r\n\tТеренът с площ от 4.3 дка досега е бил на Министерството на отбраната и в момента е застроен с 13 сгради. Имотът се намира на ул. \"България“ №53 и предстои общината да го включи в бъдещия парк. Местната власт в Ловеч вече получи три имота от бившите казарми в града и плановете са градското зелено пространство да е върху общо 63 дка.\r\n\tС друго свое решение кабинетът предостави на \"Електроенергийния системен оператор“ държавни горски терени за учредяване на безсрочен сервитут за експлоатация и ремонт на въздушен електропровод. Имотите се намират в землището на с. Бряговец, община Крумовград, и са с обща площ 15,062 дка. За сервитута държавният мрежов оператор ще плати нормативно определените режийни разноски и цени.", "date": "2017.10.24", "title": "Ловеч получава военен имот за създаване на градски парк"}
{"url": "http://www.mediapool.bg/frantsiya-dava-shtedri-obeshtaniya-na-belgiya-ako-kupi-iztrebiteli-rafal-news270910.html", "text": "Франция е обещала да осигури 1500 работни места в Белгия и инвестиции за 20 милиарда евро, ако кралството купи изтребители \"Рафал\". Това съобщават местни медии, цитирани от БТА. \r\n\t \r\n\tФранция не участва в обявената от Белгия обществена поръчка за превъоръжаване, с което до 2028 година да бъдат подменени използваните сега изтребители Ф-16. \r\n\t \r\n\tБелгийските военновъздушни сили (ВВС) разполагат с 49 изтребителя Ф-16, взети на въоръжение след 1975 година. Предвижда се те да бъдат заменени от 34 нови самолета на обща стойност 3.5 милиарда евро. Към посочената цена се добавят допълнително 1.2 милиарда евро разходи по поддръжката и обучението на пилотите и техниците на ВВС. \n\n\r\n\t \r\n\tПредвижда се новите самолети да постъпят в армията през 2023-2028 година.\r\n\t \r\n\tСлед като срокът за внасяне на предложения за участие в белгийската обществена поръчка изтече по-рано тази есен, Франция изпрати писмо, в което предложи на Белгия стратегическо партньорство в областта на отбраната. \r\n\t \r\n\tВ обществената поръчка за превъоръжаването на белгийските ВВС участват единствено Локхийд Мартин (САЩ) с изтребителя Ф-35 и европейският консорциум, производител на \"Юрофайтър\" (съвместна разработка на Италия, Великобритания и Германия). \r\n\t \r\n\tПо-рано тази година от надпреварата се оттегли шведският самолетостроител \"Сааб\" с изтребителя \"Грипен\".\r\n\t \r\n\tРазработката на \"Рафал\" започна, след като Франция се оттегли от проекта \"Юрофайтър\" в средата на 80-те години на миналия век. \r\n\t \r\n\tСпоред различни публикации в белгийски и международни медии, Ф-35 е предпочитаният от белгийското правителство вариант, за да се запази досегашното стратегическо партньорство със САЩ, а и заради специфичните изисквания новите самолети на Белгийските ВВС отново да имат възможност за носенето на ядрено въоръжение. \r\n\t \r\n\tОтчита се, че отказът от участие на шведската страна е бил свързан именно с това изискване. Решението на Белгия се очаква догодина.", "date": "2017.10.24", "title": "Франция дава щедри обещания на Белгия, ако купи изтребители \"Рафал\""}
{"url": "http://www.mediapool.bg/gartsiya-se-e-dogovorila-s-kreditorite-si-za-byudzhetniya-izlishak-news270911.html", "text": "Гърция е постигнала споразумение с институциите за това, че през 2017 г. бюджетът на страната ще приключи с първичен излишък от над 1,75 на сто от БВП, съобщават изданията.\r\n\t \r\n\tВ. \"Вима\" пише, че това е станало още на първата среща в Атина на правителството с ръководителите на институциите, представляващи кредиторите на страната. Те са в гръцката столица, за да направят трети поред преглед по изпълнението на реформите от управляващата коалиция в рамките на помощната програма.\r\n\t \r\n\tВсе пак обаче открит остава въпросът за това, че Атина трябва да се стреми към постигане на по-висок бюджетен излишък догодина. Неговият размер е заложен като цел и възлиза на 3,5 на сто от БВП. Темата ще бъде разисквана с институциите в четвъртък, тъй като в проектобюджета правителството е заложило бюджетен излишък от 2,2 на сто.\r\n\t \r\n\tИзточник от гръцкото финансово министерство е казал, че за 2017 г. се очаква бюджетният излишък да бъде по-голям от очаквания и да достигне 2,2 на сто от БВП, което, според него, означава, че кабинетът ще може да раздаде на социално бедни 800 милиона евро помощи от превишения излишък. Той дори е изразил увереност, че този излишък за 2017 г. може и да е по-голям от 2,2 на сто от БВП.\r\n\t \r\n\tВ. \"Нафтемборики\" информира, че се очаква благополучен край по отношение на остатък от транш в размер на 800 милиона евро, който Атина очаква в края на месеца. Според изданието Европейският стабилизационен механизъм (ЕСМ) ще одобри тази сума в четвъртък.\r\n\t \n\n\r\n\tОтпускането на транша е обвързано с искане от кредиторите за погасяване на просрочените задължения на държавата. ЕСМ в свое съобщение обяви, че ще обсъди оценката на институциите във връзка с постигнатия от Гърция напредък по въпроса за това погасяване и ще се произнесе след два дни.\r\n\t \r\n\tНа 7 юли ЕСМ одобри третия транш от финансовата помощ за Гърция в размер на 8,5 млрд. евро. От тях бяха деблокирани 7,7 млрд. евро за обслужване на гръцкия дълг и за погасяване на просрочените задължения на гръцката държава.", "date": "2017.10.24", "title": "Гърция се е договорила с кредиторите си за бюджетния излишък"}
{"url": "http://www.mediapool.bg/sadat-e-otmenil-nad-53-mln-lv-globi-ot-darzhavata-po-evroprogrami-news270912.html", "text": "Съдът е отменил наложени финансови корекции от управляващите органи на оперативните програми при изпълнението на европейски проекти за над 5.3 млн. лв. през изминалия програмен период 2007 – 2013 г. По този повод кабинетът е одобрил допълнителни трансфери към четири министерства на заседанието си във вторник, съобщи правителствената информационна служба.\r\n\tНай-много средства получава Министерството на регионалното развитие и благоустройството – над 3.9 млн. лв. Ведомството администрира оперативна програма \"Регионално развитие\", по която бенефициенти са основно общините.\r\n\tМинистерството на транспорта ще получи 326 хил. лв. допълнително по отменени от съда финансови корекции. Ведомството управлява оперативна програма \"Транспорт\", по която получатели на средствата са основно държавни компании.\r\n\tПо бюджетите на Министерството на икономиката ще бъдат изплатени 179 хил. лв., на Министерството на околната среда и водите – 607 хил. лв., на Министерството на труда и социалната политика – 296 хил. лв.\r\n\tМинистерството на младежта и спорта ще получи допълнително 30 хил. лв. Те ще се използват за подготовка на състезателите от националния отбор по самбо във връзка с участието им в предстоящото световно първенство по самбо от 9 до 13 ноември в Сочи, Русия.\n\n\r\n\tПо бюджета на община Казанлък се отпускат 150 хил. лв. за дейности, свързани с благоустрояване, паркоустрояване и зацветяване на централната градска част на град Шипка, е посочено в съобщението на правителствената пресслужба.\r\n\tСредствата се осигуряват чрез преструктуриране на разходи или трансфери по централния бюджет за 2017 г.", "date": "2017.10.24", "title": "Съдът е отменил над 5.3 млн. лв. глоби от държавата по европрограми"}
{"url": "http://www.mediapool.bg/nedovolen-sobstvenik-zagradi-bulevard-v-plovdiv-news270929.html", "text": "Мъж загради за част от булевард в Пловдив с претенцията, че го притежава. Това предизвика задръствания на една от входно-изходните артерии на града - бул. \"Кукленско шосе\".\r\n\tЗагражденията от ленти бяха премахнати след намесата на полицията, съобщи \"Дарик\".\r\n\tЧовекът твърди, че негови имоти са били отчуждени преди години за строителството на булеварда, но не получил обезщетение за това. Търсил си парите и от община Пловдив, и от съседната Родопи, но без резултат.\r\n\tТой предупредил и двете администрации, че във вторник възнамерява да блокира булеварда.\r\n\tЗаради действията на обявилия се за собственик на булеварда колоната от автомобили, които искат да влязат в Пловдив, стигна до Околовръстното шосе. Недоволни шофьори наизлязоха от колите си, за да се разправят с мъжа и неговия адвокат, съобщи \"Дарик\".", "date": "2017.10.24", "title": "Недоволен собственик загради булевард в Пловдив"}
{"url": "http://www.mediapool.bg/politikat-za-slozhni-misii-volfgang-shoible-veche-e-predsedatel-na-bundestaga-news270930.html", "text": "Бившият германски финансов министър Волфганг Шойбле беше избран за председател на Бундестага - долната камара на парламента на Германия, който се събра във вторник на първото си заседание след изборите на 24 септември, предаде Ройтерс. ДПА определя Шойбле като \"политик за сложни мисии“.\r\n\t \r\n\tТой е известен с твърдата си позиция в защита на балансирания бюджет и с лидерството си по време на кризата в еврозоната, но е изправен пред нови предизвикателства като председател на Бундестага, в който за първи път от десетилетия влиза крайнодясна партия - \"Алтернатива за Германия\".\r\n\t \r\n\tВ новия си състав Бундестагът се разрасна до 709 депутати, което го прави най-големия демократично избран парламент в света, посочва ДПА. Той включва рекордните шест парламентарни групи, от които най-голямата е на консервативния блок на Меркел, в който влизат ХДС и Християнсоциалният съюз.\r\n\t\r\n\tСпоред променените парламентарни правила произнасянето на встъпително слово при откриването на първото заседание се пада не на най-възрастния, а на депутата с най-дълъг парламентарен стаж. В случая това е Шойбле, но той се отказа предвид очакваното му избиране за председател на Бундестага. Съгласно старите правила произнасянето на встъпителното слово щеше да се падне на депутата от \"Алтернатива за Германия\" Вилхелм фон Готберг, който е най-възрастният член на долната камара в новия й състав. Сега обаче след като Шойбле се отказа, тази чест се падна на Херман Ото Золмс от Свободната демократическа партия, който е втори по стаж, а и по възраст.\r\n\t \r\n\t\"Изборният резултат на 24 септември промени баланса на силите в парламента повече от очакваното и преразпредели политическите роли\", каза пред депутатите Золмс, цитиран от Асошиейтед прес.\r\n\t \n\n\r\n\t\"Ние трябва да приемем това решение на избирателите. Парламентът трябва да отразява разнообразието от мнения сред населението\", заяви той.\r\n\t \r\n\tГерманският президент Франк-Валтер Щайнмайер официално се обърна към Меркел с молба да продължи да изпълнява задълженията на ръководител на правителството до съставянето на нов кабинет.\r\n\t \r\n\tДПА: Политикът за сложни мисии\r\n\tМразен в някои части на Европа като архитект на строгата финансова дисциплина, консервативният политик ветеран през 45-те си години в парламента неизменно е в центъра на редица ключови събития в Германия, включително и чрез приноса си за осъществяване на германското обединение през 1990 г., пише ДПА за новия председател на Бундестага.\r\n\t\r\n\tВодеща фигура в Християндемократическия съюз (ХДС) на канцлерката Ангела Меркел, 75-годишният Шойбле се очакваше да запази финансовото министерство след конфликтните парламентарни избори миналия месец. Но Шойбле се съгласи да се оттегли от финансовото министерство, за да помогне на Меркел да сглоби нова, неизпробвана досега трипартийна коалиция, след като ХДС получи най-слабия си изборен резултат от 1949 г. насам.\r\n\t \r\n\tШойбле не за първи път поставя службата на обществото и партийната си лоялност над собствените си политически амбиции. В миналото той трябваше да се пребори и с куршума на убиец, който го остави парализиран на инвалидна количка, но все още с надеждата един ден да стане канцлер.\r\n\t \r\n\tСмятан някога за кронпринца на бившия канцлер Хелмут Кол, Шойбле се оказа въвлечен във финансов скандал, разразил се в ХДС, който го принуди да се оттегли като лидер на партията през 2000 г., не на последно място и заради публичен натиск от амбициозната Меркел, която застана начело на ХДС.\r\n\t \r\n\tМнозина го смятаха за доайен на финансовите министри от еврозоната и като такъв напоследък той помогна да се положат основите на икономическото възстановяване в Гърция, Испания, Ирландия, Кипър и Португалия в разгара да дълговата криза на еврото.\r\n\t \r\n\tРедовно наричан \"съканцлера\" на Германия, Шойбле има и изненадващо и обезоръжаващо чувство за хумор. Веднъж по време на брифинг журналистите му припомниха, че има рожден ден, а той се обърна и ги попита: \"И какво ще правите сега? Ще ми пеете ли?\".\r\n\t \r\n\tНепоколебим европеец, Шойбле също така не обича да остава длъжен на критиците си. \"Стига вече сте ми натяквали, че съм лошото момче, борещо се срещу Атина\", каза той веднъж в разгара на дълговата криза, след като отбеляза, че по-рано се е съгласил за облекчаване на гръцкото дългово бреме.\r\n\t \r\n\tНо най-дългогодишният германски депутат ще трябва да използва цялото си политическо влияние и запасите си от хумор, за да озаптява един потенциално бурен нов парламент. Изборите миналия месец откриха пътя за настроената срещу чужденците \"Алтернатива за Германия\" да стане първата крайнодясна партия, която влиза в Бундестага след Втората световна война.\r\n\t \r\n\tШойбле е известен и с това, че често се носи на висока скорост с инвалидната си количка по берлинските коридори на властта. Той обича и бурните спорове, като понякога изглежда, че се наслаждава на словесни схватки с апострофиращите го в пленарната зала на Бундестага.\r\n\t \r\n\tШойбле винаги е бил човек за трудни мисии. Адвокат от планинския район Шварцвалд в Югозападна Германия, той се присъединява към ХДС през 1965 г. и е депутат в Бундестага от 1972 г. През 1980-те години е шеф на кабинета на (канцлера) Хелмут Кол със задача да намира изход от трудни ситуации. Налага му се да се занимава с поредица от сложни проблеми на високо ниво, включително заложнически кризи, данъчни реформи, както и с някогашния комунистически лидер хардлайнер на Източна Германия - Ерих Хонекер.\r\n\t \r\n\tКато вътрешен министър в шеметните дни след рухването на Берлинската стена преди 28 г. Шойбле изигра важна роля за подготовката на договора между Източна и Западна Германия, довел до обединението през 1990 г. - постижение, което той смята за връх на своята политическа кариера.\r\n\t \r\n\tТриумфът обаче се превърна в лична трагедия само седмица след като Германия бе обединена. Умопобъркан мъж простреля Шойбле на предизборна среща в ресторант в неговия собствен избирателен район в провинция Баден-Вюртемберг. Покушението остави Шойбле парализиран от кръста надолу.", "date": "2017.10.24", "title": "\"Политикът за сложни мисии“ Волфганг Шойбле вече е председател на Бундестага"}
{"url": "http://www.mediapool.bg/shte-predlozhi-li-kitaiskiyat-lider-svoi-naslednik-news270931.html", "text": "Когато президентът Си Цзинпин утре влезе във Великата зала на народа (сградата на китайското народно събрание), за да представи екипа от ръководни кадри, с които през следващото половин десетилетие възнамерява да управлява Китай, всички ще следят дали сред кандидатите няма да има и едно или две по-млади лица, загатващи вероятния му приемник.\r\n\tВсе по-възможно изглежда обаче това да не се случи.\r\n\tНякъде около обед утре 64-годишният Си се очаква да обяви новия състав на Постоянния комитет, най-висшия орган на Китайската комунистическа партия. Няколко добре осведомени източници обаче прогнозират, че сред новите членове на ПК няма да има никой от по-младите, нито какъвто и да било друг признак, по който сред тях да бъдат разпознати възможни приемници.\r\n\tНовият състав на комитета ще е най-голямото загатване досега за отговора на въпроса, в сянката на който преминава целият тазгодишен конгрес на ККП в Пекин: колко време ще управлява Си най-новата световна суперсила като официален лидер или като неофициален. Конгресите на ККП се провеждат веднъж на пет години, в средата и края на мандата на даден държавен глава.\r\n\tАко не се откроят никакви възможни негови наследници, ще има още спекулации, че е възможно китайският президент да се опита под някаква форма да запази властта си и след края на втория си петгодишен мандат през 2023 г. Най-малкото така ще стане доста неясно бъдещето на утвърдилия се в последно време негласен модел на предаване на властта, чрез който смяната на китайските лидери да става по-предвидимо и безпроблемно.\n\n\r\n\t\"Най-важният резултат от междинен конгрес като този е определянето на приемника\", каза Минсин Пей, преподавател в колежа \"Маккена\" в Клеърмонт, щата Калифорния, и изследовател на китайските политически процеси. \"Ако още важат старите правила, значи трябва да очакваме нещата да се развият както предишните пъти. Но въпросът е, че този път никой не е сигурен (какво ще стане).\"\r\n\tАко Си не номинира един или повече възможни наследници за ПК, той би действал в разрез с негласно правило, прилагано от 90-те години, когато Дън Сяопин опита да осигури безпроблемен властови преход, избягвайки повторение на хаоса по време и непосредствено след управлението на революционния водач Мао Цзедун.\r\n\tСлед смъртта на Дън през 1997 г. имаше две предавания на властта, извършени по един и същ начин, и които макар и преминали не съвсем без търкания, даваха яснота за приемника доста преди той да встъпи в длъжност: през 2002 г. Цзян Цзъмин предаде властта на Ху Цзинтао, а през 2012 г. Ху на Си. Но след като в същата 2012 г. Си пое управлението на тогавашния партиен конгрес, той показа неодобрение към установения при предшествениците си модел.\r\n\tДори и сегашният президент да не се стреми да управлява повече от десет години, е възможно той да избере да не определя свой наследник прекалено скоро, тъй като може да е преценил, че това ще го превърне в ръководител, който оттук нататък просто ще доизкарва мандата си, и така ще бъде отслабено управлението му. Целият първи мандат на Си премина в светлината на крутите му мерки срещу корупцията в партията, кампания, използвана от него и за налагане на дисциплина, и себеутвърждаване като най-могъщия китайски лидер от десетилетия.\r\n\t\"Ранното утвърждаване на наследник би създало несигурност колко още ще продължи зенитът на управлението на Си\", каза У Цян, анализатор и бивш преподавател по политология в пекинския университет \"Цинхуа\". \"Отлагане на решението за наследника ще създаде още неяснота около бъдещите действия на Си. Мисля, че засега той ще се въздържи от решение.\"\r\n\tСпоред някои анализатори като У Си е възможно да иска да остане на власт и след края на втория си мандат. При сегашната практика за предаване на управлението след два мандата той трябва да се оттегли от президентския пост, но няма ограничение за другата не по-маловажна заемана от него ръководна длъжност, генерален секретар на ККП. Си може също да опита да остане председател на Централната военна комисия - най-висшия орган, отговарящ за въоръжените сили - или на някаква новосъздадена длъжност.\r\n\tРазбира се, неочаквани обрати все още са възможни. Изборът на китайското ръководство става при закрити врата, което на практика прави развръзката неясна, докато новият състав на ПК не бъде обявен публично. Макар и процедурата да е строго контролирана, в миналото е имало обрати.\r\n\tСамият брой на ПК също не е ясен. Обикновено членовете му са седем, но дори и това може да се промени.\r\n\tПК, който заседава редовно, за да обсъжда и взема политически решения, е мястото, където се упражнява истинската власт в Китай. Почти сигурно е, че Си ще остане в комитета, както и вторият човек след него във властовата йерархия, премиерът Ли Къцян.\r\n\tНо източници, позоваващи се на близки до партийното ръководство фигури, заявиха, че разпространеният преди гласуването на ЦК състав не включва имената на никакви потенциални приемници. Повечето от петимата кандидат-членове са на възраст, предполагаща да не бъдат повече от един мандат на поста.\r\n\tПодобни членове само за един мандат биха били политически признателни на Си, давайки му избор по свое усмотрение да ги заменя или не, без значение дали това ще става например още преди следващия конгрес. Така Си би имал достатъчно поле за действие да определи свой приемник към края на втория си мандат и по този начин да отлага докрай възможно отслабване на властта си.\r\n\tИзточниците пожелаха анонимност поради поверителното естество на обсъжданията, които се водят. Още миналата година \"Ню Йорк таймс\" съобщи, че на сегашния партиен конгрес Си може да не посочи свои потенциални приемници.\r\n\t\"Си изглежда пренаписва правилата на играта\", каза Джоузеф Фюсмит, преподавател в Бостънския университет и изследовател на политиката на китайския елит. \"Ако този състав е действителен, то той изглежда потвърждава това.\"\r\n\tКандидатите включват Ли Чжаншу, политически съветник и приближен на Си; Хан Чжън, партиен секретар на Шанхай; Ван Ян, вицепремиер, отговарял за търговските въпроси; Ван Хунин, идеологически съветник, работил и с двама предишни лидери; Чжао Лейцзи, ръководител на Централния организационен комитет (кадровия орган на ККП).\r\n\tНо Чън Минър, високопоставен функционер, смятан от много хора за потенциален приемник на Си (Си му е бил началник, когато двамата още били функционери на местно равнище), не е в списъка. В него не присъства и Ван Цишан, амбициозният ръководител на антикорупционния отдел на партията и един от най-приближените хора на президента.\r\n\tГовореше се, че Си е обмислял да го запази въпреки достигането му на възрастта от 69 години, на която според сегашните неписани правила се предполага, че трябва да се оттегли.", "date": "2017.10.24", "title": "Ще предложи ли китайският лидер свой наследник?"}
{"url": "http://www.mediapool.bg/sled-mao-i-si-vleze-s-ideite-si-v-ustava-na-kkp-news270932.html", "text": "В обновения Устав на Китайската комунистическа партия бе включена политическата философия на китайския партиен и държавен лидер, наречена \"Мислите на Си Цзинпин за нова ера на социализма с китайска специфика\". Предложението бе единодушно гласувано от делегатите на завършващия 19-и конгрес на ККП.\r\n\tТака Си Цзинпин става вторият китайски лидер след основателя на съвременен Китай Мао Цзедун, който приживе е удостоен с честта да бъде споменат в партийния устав. Името на друг от големите китайски ръководители - Дън Сяопин, бе вписано в устава след смъртта му през 1997 г., отбелязва ДПА.\r\n\t\"Под ръководството на идеите на Си Цзинпин за нова ера на социализма с китайска специфика ККП води всички нации на китайския народ във велика борба, в осъществяването на великата цел и претворяването на мечтата (за възраждане на Китай), гарантирайки настъпването на новата ера на социализма с китайска специфика\", се казва в обновения устав.\r\n\t\"Китайският народ и страната имат славно и светло бъдеще пред себе си, каза Си в заключителното си слово пред делегатите. В това велико време ние сме горди и по-уверени в себе си, но в същото време чувстваме и голяма отговорност.\"\r\n\tКонцепцията, която Си наложи, се възприема като край на етапа на икономическите реформи, инициирани от Дън Сяопин в края на 1970-те години и продължени от неговите наследници Цзян Цзъмин и Ху Цзинтао. Свързването на името на сегашния лидер с неговата теория и вписването им в новия устав поставя Си Цзинпин наравно с Дън и с основателя на комунистически Китай Мао Цзедун и е недвусмислен знак за укрепване на позициите му начело на страната, отбелязва Асошиейтед прес.\r\n\tКогато президентът Си Цзинпин утре влезе във Великата зала на народа (сградата на китайското народно събрание), за да представи екипа от ръководни кадри, с които през следващото половин десетилетие възнамерява да управлява Китай, всички ще следят дали сред кандидатите няма да има и едно или две по-млади лица, загатващи вероятния му приемник.\n\n\r\n\r\n\r\n\t\"Очевидно е, че ерата на Си Цзинпин наистина е започнала, каза Чжан Лифан, независим политически наблюдател в Пекин. Само името на Мао беше вписано в партийната идеология още приживе. Слага се началото на нещо, което не е било досега.\"\r\n\tВекове наред китайските императори получаваха ритуални имена, които означаваха, че те или са династични наследници, или основатели на съвсем нова династия. Това, което Си направи тази (конгресна) седмица, е съвременен еквивалент на тази практика. \"Той иска да влезе в този пантеон на лидерите\", добави Чжан, цитиран от АП.\r\n\tАгенцията отбелязва също, че вписването на идеите на Си в ръководните партийни документи идва само пет години след поемането на властта от него - по-рано от неговите предшественици.\r\n\tСи представи своята концепция като основна за насочването на Китай по новия път към превръщането му във \"велика модерна социалистическа страна\" до средата на века. Според тази визия управляващата партия е ръководна сила във всеки аспект - от защитата на националната сигурност до морален маяк за обикновените китайци.\r\n\tПоправките в Устава, както бе отбелязано на конгреса, имат за цел да бъде укрепен авторитетът на центъра, да бъде затвърдена ръководната роля на ККП, и да се постигне съществен прогрес в изграждане на социализма с китайска специфика. Те включват изрично споменаване на военните идеи на Си Цзинпин за \"абсолютното\" ръководство на партията над въоръжените сили, като това допълнение бе прието единодушно от делегатите.\r\n\tВ устава бе вписано и задължение да бъде следван външнополитическият курс, начертан от Си, и по-конкретно неотклонно да се реализира неговата знакова инициатива \"Един пояс, един път\", поставяща си за цел инфраструктурното и икономическо свързване на Китай с Азия и Европа чрез грандиозна мрежа от пътища, жп линии, пристанища и други икономически проекти, посочва АП.\r\n\tДнес, в последния ден на конгреса, бе избран нов Централен комитет и Централна комисия за проверка на дисциплината.\r\n\tУтре на първия пленум на новия Централен комитет ще бъдат избрани Политбюро и Постоянният комитет на Политбюро. Очаква се на утрешния форум Си Цзинпин да бъде преизбран за втори мандат начело на партията.", "date": "2017.10.24", "title": "След Мао и Си влезе с идеите си в устава на ККП"}
{"url": "http://www.mediapool.bg/ek-sled-2025-g-naprednalite-strani-ot-balkanite-s-nadezhdna-perspektiva-za-chlenstvo-news270933.html", "text": "За да бъде ЕС по-обединен, ще бъде необходимо за \"водещите страни\" от Западните Балкани, кандидатстващи за присъединяване към ЕС, да има надеждна перспектива. Това се посочва в документи, представени от Европейската комисия и свързани с намеренията на институцията за времето след 2025 година, предаде БТА от Брюксел във вторник.\r\n\t \r\n\tКомисията предлага също за този бъдещ период, и за да бъде ЕС по-демократичен, да бъде създаден пост на постоянен и подлежащ на отчетност европейски министър на икономиката и финансите. ЕК ще предложи също да бъде повишена ефективността на ръководството на ЕС - вероятно с определянето на един-единствен председател на комисията и на Европейския съвет.\r\n\t \r\n\tКомисията предвижда догодина да представи предложения за по-голяма ефективност и последователност при изпълнението на общата външна политика на ЕС, както и за бъдещето на политиката в областта на енергетиката и опазването на природата.\r\n\t \r\n\tЕК догодина ще предложи Европейската прокуратура да получи допълнителни правомощия, за да може да се включи в борбата с тероризма.", "date": "2017.10.24", "title": "ЕК: След 2025 г. напредналите страни от Балканите с надеждна перспектива за членство"}
{"url": "http://www.mediapool.bg/britanskite-universiteti-se-opasyavat-ot-tsenzura-po-temata-brekzit-news270934.html", "text": "Британските университети реагираха остро на искането на депутат да му обяснят как преподават Брекзита на студентите си. Според много висши учебни заведения това питане може да е прелюдия към цензура, предаде Ройтерс.\r\n\t \r\n\tБурните реакции около писмото на депутата, от което правителството се разграничи, показват напрежението в британското висше образование, където мнозина се безпокоят от решението на страната да напусне ЕС, отбелязва агенцията.\r\n\t \r\n\tКонсервативният депутат Крис Хитън-Харис, който играе роля при организирането на гласуванията на управляващата Консервативна партия в парламента, изпрати писмото си до университетските ръководства. В него той моли да узнае имената на преподавателите в съответния университет, които преподават по европейски въпроси и по-специално за Брекзита.\r\n\t \r\n\t\"Ще ви бъда много задължен да получа копие от конспекта и линкове към онлайн лекциите в тази област\", добавя депутатът.\r\n\t \r\n\tЗаместник-ректорът на университета на Устър Дейвид Грийн заяви, че писмото го накарало да настръхне.\r\n\t \n\n\r\n\t\"Осъзнах, че това писмо, в което просто се иска информация, изглежда толкова безобидно, а всъщност е много, много опасно\", се казва в негово изявление.\r\n\t \r\n\tГрийн предположи, че е привлякъл вниманието със свое изказване, че иска по-добро споразумение за английските студенти в рамките на Брекзита.\r\n\t \r\n\tИзпълнителният директор на сдружението на британските университети Алистър Джарвис заяви: \"Тази молба е тревожен опит да се цензурира или оспори академичната свобода.\"\r\n\t \r\n\tРедица университетски преподаватели разкритикуваха писмото в Туитър, а министърът на образованието в сянка на опозиционните лейбъристи Анджела Рейнър го окачестви като \"недопустимо\", отбелязва Асошиейтед прес.\r\n\t \r\n\tГоворител на премиера Тереза Мей заяви, че Хитън-Харис е изпратил писмото в качеството си на депутат, а не като представител на правителството.\r\n\t \r\n\t\"Министър-председателката винаги е давала съвсем ясно да се разбере, че уважава свободата и независимостта на университетите и ролята, която играят в създаване на открити и стимулиращи дебати\", заяви говорителят.\r\n\t \r\n\tВпоследствие Хитън-Харис написа в Туитър: \"За да съм напълно ясен, вярвам в свободата на словото в университетите ни и във воденето на открити и енергични дебати по Брекзита.\"\r\n\t \r\n\tОколо 90 процента от университетските преподаватели във Великобритания смятат, че Брекзитът ще се отрази отрицателно на британското висше образование, показва допитване от януари на синдиката на университетите и гимназиите.\r\n\t \r\n\tГрупата \"Ръсел\" в която влизат водещите британски университети, включително Оксфорд и Кеймбридж, заяви, че съдържанието на курсовете се решава от отделните учебни заведения и че всяка гледна точка върху Брекзита ще се преподава.\r\n\t \r\n\t\"Независимо дали преподавателите са подкрепили оставането в ЕС или напускането му на референдума (през 2016 г.), това няма никакво отражение върху умението им да водят стимулиращи мисленето курсове, които включват пълен набор от мнения и възгледи за отношенията ни с Европа\", заяви отговарящата за политиката на Групата \"Ръсел\" Джесика Коул.", "date": "2017.10.24", "title": "Британските университети се опасяват от цензура по темата \"Брекзит“"}
{"url": "http://www.mediapool.bg/bundestagat-udari-rekord-po-broi-deputati-news270935.html", "text": "Месец след изборите, новите депутати от германския Бундестаг се събраха на 24 октомври на първото си заседание в сградата на Райхстага в Берлин и избраха легендарния политик и досегашен финансов министър . Шойбле, който е опитен политик от партията на Авгела Меркел ХДС, ще има трудната задача да се справи с най-големия Бундестаг в историята на страната, включващ шест партии, сред които и крайнодесните популисти от \"Алтернатива за Германия\".\r\n\tС общо 709 депутати – 111 повече от задължителните 598, настоящият 19-ти Бундестаг ( долната камара на парламента в Германия) е най-многобройният за всички времена. Той включва рекордните шест парламентарни групи, от които най-голямата е на консервативния блок на Ангела Меркел, в който влизат нейният Християндемократичен съюз (ХДС) и сестринската партия Християнсоциален съюз (ХСС).\r\n\tТова може да коства на германските данъкоплатци 200 млн. евро повече през следващите четири години. В същото време една от обсъжданите теми в германските медии е напрежението около разпределянето на офисите за всичките парламентаристи.\r\n\tРекордният брой депутати е свързан с особеностите на избирателната система в Германия, където избирателите могат да подават вот и за кандидати, и за партийни листи. Ако броят на пряко избраните депутати от дадена партия е по-висок от пропорционалния резултат на партията, тя си запазва допълнителните места, но пък общият брой на депутатите в Бундестага се увеличава механично, за да се спази пропорцията между партиите, преодолели 5-процентовата бариера.\r\n\tС откриването на новия Бундестаг официално приключи мандатът на правителството и канцлера му Ангела Меркел, които по молба на федералния президент ще продължат да изпълняват задълженията си до формирането на нов кабинет.\n\n\r\n\tЗа пръв път от 1957 г. насам в Бундестага са представени повече от пет партии: ХДС остава най-голямата парламентарна фракция, макар че делът на депутатите ѝ е намалял доста. На изборите на 24 септември ХДС и посестримата ѝ партия ХСС получиха заедно 8.6% по-малко гласове, отколкото през 2013. За сметка на това пък в парламента отново влизат Свободните демократи, а \"Алтернатива за Германия\" стана за първи път част от Бундестага и то като трета политическа сила.\r\n\tНай-малко 58 депутати в новия Бундестаг имат миграционен произход, което означава, че самите те или поне един от родителите им не са родени като германци, предаде Дойче веле. Това са общо 8% от всички депутати. За сравнение: 22.5% от населението на Германия са мигранти или имат чуждестранен произход.\r\n\tХората с миграционнен произход са представени повече в лявото крило на Бундестага. Близо 10% от социалдемократическите депутати са от семейства на мигранти, при Зелените и Лявата партия става дума дори за 14.9% и 18.8%. Най-малък е делът на хората с миграционни корени в ХДС/ХСС.\r\n\tОсем от общо 92 депутати на Алтернатива за Германия са с миграционни корени: сред тях са един австриец, двама политици, родени в Румъния, две бивши кандидатки за убежище от бивша Чехословакия, двама преселници от Казахстан, както и един германец, чийто баща е от афроамерикански произход.\r\n\tСред депутатите с миграционни корени най-многочислена е групата на тези, които произхождат от страни от ЕС. След тях се нарежда групата на германците от турски произход: шестима от тях са социалдемократи, петима са от Зелените и трима са членове на Лявата партия.\r\n\tСъс средно 49.4 години новият Бундестаг е съвсем малко \"по-млад\" от предходния. Най-силно представена е възрастовата група на депутатите между 45 и 59 години. Близо половината от всички депутати са на тази възраст. Най-слабо представени са депутатите на възраст между 18 и 29 години. Едва 13 депутати са под 30 години. Най-младият депутат е 24-годишният Роман Мюлер-Бьом от Свободните демократи.\r\n\tБлизо 60% от депутатите в новия Бундестаг вече са били в парламента през последния законодателен период. При ХДС/ХСС и Социалдемократическата партия, които на последните избори загубиха най-много гласове, броят на новите парламентаристи е изключително малък.\r\n\tПовечето депутати са вишисти, а 30 са професионални занаятчии. Силно представени в парламента са юристите, които са поне 148, както и икономистите и политолозите. Над 30 депутати са работили като учители или са завършили педагогика, най-малко 9 са завършили хуманна медицина. Десет парламентаристи са фермери.", "date": "2017.10.24", "title": "Бундестагът удари рекорд по брой депутати"}
{"url": "http://www.mediapool.bg/london-poiska-ot-feisbuk-informatsiya-za-plateni-aktivnosti-ot-akaunti-svarzani-s-rusiya-news270936.html", "text": "Британска парламентарна комисия поиска от шефа на Фейсбук Марк Зукърбърг информация за всякакви платени дейности от свързани с Русия акаунти в социалната мрежа в периода на референдума през 2016 г. за Брекзит и парламентарните избори през 2017 г., предаде Ройтерс.\r\n\t \r\n\tИскането бе отправено от председателя на Комисията за дигиталната политика, медиите и спорта, която събира доказателства във връзка с разследване на фалшивите новини.\r\n\t \r\n\t\"Част от това разследване ще се съсредоточи върху ролята на чуждестранните играчи, злоупотребяващи с платформи като вашата, за да се намесват в политическите обсъждания в други държави\", заяви председателят на комисията Деймиън Колинс в писмото до Зукърбърг.\r\n\t \r\n\tТой поиска Фейсбук да предостави примери за всички реклами, купени от свързани с Русия акаунти, всички страници, създадени от свързани с Русия акаунти, информация за таргетирането на подобни реклами и страници и за това колко пъти са били гледани.\r\n\t \r\n\t\"Смятам, че исканата от мен информация е в съответствие с това, което вече е предоставено от Фейсбук на няколко комисии на Сената на САЩ, включително комисията по разузнаване на Сената, във връзка с президентските избори в САЩ през 2016 г.\", заяви Колинс в писмото.\r\n\t \n\n\r\n\tРазследването на британската парламентарна комисия има за цел да хвърли светлина върху въпроси като влиянието на фалшивите новини върху общественото разбиране за света и отговора на традиционната журналистика, отговорностите на социалните медийни платформи и как хората могат да бъдат обучени да оценяват източниците на новини.", "date": "2017.10.24", "title": "Лондон поиска от Фейсбук информация за платени активности от акаунти, свързани с Русия"}
{"url": "http://www.mediapool.bg/kseniya-sobchak-zayavi-che-shte-se-bori-za-osvobozhdavaneto-na-politicheskite-zatvornitsi-news270937.html", "text": "Трийсет и пет годишната телевизионна водеща Ксения Собчак, която миналата седмица обяви, че ще се кандидатира за президент на Русия, заяви днес, че ще се бори за освобождаването на политическите затворници, предаде Асошиейтед прес.\r\n\tНа първата си пресконференция тя призова за прекратяване на \"незаконното преследване на невинни хора\".\r\n\t\r\n\tСпоред Собчак настоящият политически елит е втръснал на гражданите и затова нейната задача ще бъде \"да преобърне това шоу и да установи свои правила на играта\". По думите й досега изборите в Русия са представлявали \"високобюджетно шоу, но с доста ниско качество\".\r\n\tТв журналистката съобщи, че споделя позицията на бившия собственик на петролната компания \"Юкос\" Михаил Ходорковски, че не бива да се бойкотират президентските избори. Освен това тя заяви, че Ходорковски подкрепя нейното явяване на избори и му благодари за \"изразената подкрепа и разбиране\".\r\n\tТелевизионната водеща каза, че допуска две възможности - да бъде издигната от някоя партия, която отговаря на нейните възгледи за промяна на Русия, или да се яви на изборите като независим кандидат. За регистрирането на президентски кандидат на извънпарламентарна партия са необходими 100 хиляди подписа на избиратели, а за независим кандидат - 300 хиляди, поясни ТАСС.\n\n\r\n\tКсения Собчак е дъщеря на бившия кмет на Санкт Петербург Анатолий Собчак, в миналото наставник на сегашния президент на Русия Владимир Путин. Майка й е член на Съвета на федерацията, горната камара на руския парламент. Отначало Ксения Собчак придоби популярност в хайлайфа на руското общество, преди да започне успешна телевизионна кариера. Тя е участвала в публичните протести срещу Кремъл, но винаги се е въздържала от критики към Путин.\r\n\tСпоред някои среди в Русия, отбеляза АП, Собчак ще се кандидатира, за да раздроби допълнително опозицията, като същевременно ще придаде привидна легитимност на предстоящите през март догодина избори.\r\n\tНа днешната пресконференция Собчак каза, че в хода на предизборната си кампания няма да допуска \"оскърбителни изявления\" по адрес на настоящия президент. \"За мен Путин е най-напред човек, който в труден момент помогна на баща ми и на практика му спаси живота. Затова човека Путин аз няма да обиждам, но това не означава, че ми харесва всичко, което прави политикът Путин\", заяви тя.\r\n\t\r\n\tВладимир Путин още не е обявил дали ще се кандидатира за нов мандат.\r\n\tСобчак е определила за шеф на бъдещия си предизборен щаб Игор Малашенко - един от пионерите на постсъветската телевизия, съдействал за преизбирането на Борис Елцин за президент през 1996 г.", "date": "2017.10.24", "title": "Ксения Собчак заяви, че ще се бори за освобождаването на политическите затворници"}
{"url": "http://www.mediapool.bg/prestolonaslednikat-obeshta-vrashtane-na-sauditska-arabiya-kam-umeren-i-toleranten-islyam-news270938.html", "text": "Саудитска Арабия ще се върне към умерения и толерантен ислям и много скоро ще унищожи екстремизма, обеща престолонаследникът Мохамед бин Салман бин Абдул Азиз Ал Сауд.\r\n\t \r\n\t\"Ние ще се върнем към умерения, толерантен и отворен към света и към всички други религии ислям\", заяви на икономическа конференция в Рияд принцът, цитиран от Франс прес.\r\n\t \r\n\tМохамед бин Салман бин Абдул Азиз Ал Сауд, посочен за престолонаследник по-рано тази година, се възприема като привърженик на модернизацията на Саудитска Арабия.\r\n\t \n\n\r\n\tДосега Саудитска Арабия налага консервативната форма на исляма - уахабизъм, която се отнася враждебно към другите религии, ограничава правата на жените и допуска сурови наказания за религиозни престъпления. Страната често е обвинявана, че спонсорира ислямски тероризъм.\r\n\t \r\n\tМохамед бин Салман отбеляза, че Саудитска Арабия се е отказала от умерения ислям през 1979 г., когато се засили влиянието на крайните религиозни течения.\r\n\t \r\n\t\"Няма да прекараме още 30 години от живота си в нагаждане към екстремистки идеи, ще ги унищожим още сега\", подчерта младият принц, чието изказване беше многократно прекъсвано от ръкопляскания.\r\n\t \r\n\tИзявлението на престолонаследника представлява най-пряката атака на висш саудитски представител срещу консервативните религиозни среди в кралството.\r\n\t \r\n\tСлед обявяването му на 21 юни за престолонаследник Мохамед бин Салман се зае да отслаби хватката на религиозните среди върху саудитското общество.\r\n\t \r\n\tТой е смятан за инициатор на огласеното през септември решение за премахване на наложената на саудитските жени забрана да шофират.", "date": "2017.10.24", "title": "Престолонаследникът обеща връщане на Саудитска Арабия към умерен и толерантен ислям"}
{"url": "http://www.mediapool.bg/tusk-es-tryabva-da-bade-gotov-za-vsyakakvo-razvitie-na-pregovorite-s-london-news270939.html", "text": "Европейският съюз трябва да бъде готов за всякакво развитие на преговорите за напускането на Великобритания - за постигане на споразумение, за липса на споразумение или за неосъществяване на напускането. Това заяви председателят на Европейския съвет Доналд Туск пред Европейския парламент. Независимо какво се случи, трябва да останем единни, призова той, цитиран от БТА.\r\n\t \r\n\tПо неговите думи изходът зависи от Лондон. Туск съобщи, че през февруари догодина ще свика извънреден Европейски съвет, посветен на следващите избори за Европейски парламент през 2019 година. Туск изрази мнение, че най-добре е, ако Великобритания напусне, броят на евродепутатите да бъде по-малък от досегашния. Той определи този подход като прагматичен, логичен и очакван от общественото мнение.\r\n\t \r\n\tПредседателят на Европейския съвет изрази очакването до средата на идната година в ЕС да бъде постигнато съгласие по общата отговорност за опазването на външните граници, за ускоряване на връщанията на незаконно проникналите мигранти, както и по Дъблинското споразумение. Ако не постигнем съгласие до юни, ще назова причините, предупреди Туск.\r\n\t \r\n\tТой допълни, че не очаква в този срок да има съгласие за въвеждането на нови задължителни квоти за разселването на мигранти.\r\n\t \n\n\r\n\tПредседателят на ЕК Жан-Клод Юнкер заяви, че комисията не преговаря враждебно с Лондон, а цели постигането на честна сделка. Не се стремим да не бъде постигнато споразумение с Великобритания, добави той.\r\n\t \r\n\tЮнкер призова държавите от ЕС да превръщат думите в дела и да предоставят обещаните средства за фонда за Африка, чиято цел е да бъдат превъзмогнати причините за миграцията.\r\n\t \r\n\tТой отбеляза, че досега комисията е осигурила за фонда 2.9 милиарда евро, а държавите от ЕС са предоставили едва 175 милиона евро.", "date": "2017.10.24", "title": "Туск: ЕС трябва да бъде готов за всякакво развитие на преговорите с Лондон"}
{"url": "http://www.mediapool.bg/umnite-gradove-zastrashavat-lichnite-danni-na-horata-news270942.html", "text": "Въпреки че умните градове спестяват ресурси, енергия и време, чрез използването на различни технологични и мобилни приложения, те създават проблеми със защитата на личните данни и със замяната на работни места от компютри. Това предупреди Улрике Щрака, търговски съветник в посолството на Австрия в България, по време на конференция, посветена на развитието на интелигентното управление на градовете, организирана от b2b media във вторник.\r\n\tСледенето и контролирането на градската среда чрез видео камери, сензори, джи пи еси, както и използването на мобилни приложения за информация например кога идва чаканата от човек линия на градския транспорт, реално във всеки един момент правят съответния човек \"стъклен\" и проследим по всяко време, посочи Щрака.\r\n\tЗатова според нея държавата трябва да разработи мерки за защита на личното пространство на човек в условията на дигитално управлявани градове и да е ясно докъде е границата, до която могат да се събират данни за гражданите, за да не може да се извършват различни злоупотреби с тях.\r\n\tДругият проблем, по думите й, е закриването на човешки работни места при дигитализацията на градската среда.\r\n\tТази опасност индиректно бе потвърдена от зам.-министъра на икономиката Лъчезар Борисов, който по време на форума посочи, че е съвсем реално в бъдеще по улиците на София да се появят трамваи и тролеи без ватмани, а управлявани от компютри. За третия лъч на метрото вече бе обявено, че има възможност мотрисите да нямат машинисти, а да се командват електронно.\n\n\r\n\tЩрака смята, че при добра регулация на защитата на личните данни на хората и на технологиите на самите компании разработчици, поумняването на градовете е голям позитив за обществото.\r\n\tВнедряването на дистанционен контрол върху различни части от градската среда и на приложения за ранно известяване е много полезно за избягване на автомобилни задръствания например при затваряне на тунел или предупреждение за възникнал пожар или катастрофа, коментира търговският съветник на австрийското посолство.\r\n\tБившата шефка на \"София тех парк\" Елица Панайотова, която в момента е координатор на проекта \"Зелена София\" към Столичната община, посочи, че един град става умен не само чрез внедряване на технологиите, но и чрез подходящото местно самоуправление с помощта на гражданското общество. Тя отбеляза също, че хората често погрешно свързват понятието зелен град само с парковете и тревните площи, а става въпрос и за чистотата на въздуха, която пряко зависи от трафика и състоянието на автомобилния парк, става въпрос и за събирането и ефективното рециклиране на отпадъците.\r\n\tПанайотова разказа още, че ръководеният от нея проект, чиято цел е да подготви кандидатурата на София за Зелена столица на Европа за някоя от идните години, е разработил дигитална карта на замърсителите на въздуха в София. На нея са отбелязани всички домакинства, които потребяват твърдо гориво за отопление – мазут, въглища и дърва. Идеята е в бъдеще на тази карта да бъдат нанесени и замърсяванията, предизвикани от градския транспорт и другите превозни средства, и в бъдеще да може да се ползва за различни проекти.\r\n\tИнтегрирането на различните решения на проблемите на съответното селище е правилният подход за прехода към дигитализацията на градската среда, смята още Панайотова.\r\n\tУчастници във форума отбелязаха също така, че изключително важни за поумняването на градовете са местните предприемачески групи, които с подкрепата на местните власти допринасят за разработването и прилагането на интелигентни решения за градското управление.\r\n\tКоефициентът на интелигентност на градовете зависи много и от айкюто на местната власт, на бизнеса и на гражданите, пошегуваха се лектори на конференцията.\r\n\tКалоян Карамитов от инициативата за устройствено планиране \"Визия за София”, отбеляза, че само налагането на т.нар. зелени визии само по себе си не е гаранция за успеха им. \"Отношението на всеки един гражданин е от ключово значение за градската среда\", посочи той.", "date": "2017.10.24", "title": "Умните градове застрашават личните данни на хората"}
{"url": "http://www.mediapool.bg/senator-republikanets-tramp-ima-seriozen-problem-s-istinata-i-unizhava-sasht-news270943.html", "text": "Американският сенатор Боб Коркър отправи остри критики към президента на САЩ Доналд Тръмп, след като двамата републиканци си размениха обиди в Туитър. Коркър каза, че Тръмп има траен проблем с истината, унижава САЩ и подкопава отношенията на Америка по света, предаде Ройтерс.\r\n\t\"Президентът изпитва голямо затруднение с истината\", заяви Коркър в интервю за телевизия Си Ен Ен в Капитолия, където Тръмп трябва да се срещне със сенатори по-късно през деня, за да постигне съгласие за данъчна реформа.\r\n\t\"Той целенасочено руши отношенията, които имаме по света и които са полезни за нашата страна\", каза Коркър.\r\n\t\"Мисля, че това, с което той ще бъде запомнен най-вече, е унижението на нашата страна\", заяви сенаторът.\r\n\tКоркър каза по телевизия Ен Би Си, че Тръмп не бива да се меси в работата на Конгреса по законодателството за намаляването на данъците, посочва Асошиейтед прес.\n\n\r\n\tТръмп отвърна, като написа в Туитър, че сенаторът, който по-рано обяви, че планира да се оттегли, \"не може да спечели и най-низшата изборна длъжност в Тенеси\".\r\n\tКоркър на свой ред заяви в Туитър - \"същите неистини от един напълно неистинен президент\".\r\n\tТръмп написа, че сенаторът от щата Тенеси е решил да се оттегли, след като президентът е отказал да го подкрепи, \"и сега е отрицателно настроен към всичко, свързано с Тръмп\".", "date": "2017.10.24", "title": "Сенатор републиканец: Тръмп има сериозен проблем с истината и унижава САЩ"}
{"url": "http://www.mediapool.bg/magistralata-ruse-veliko-tarnovo-shte-mine-prez-chetiri-zashtiteni-zoni-news270944.html", "text": "Бъдещата магистрала между Русе и Велико Търново (133 км) ще засегне четири защитени зони, ще мине в близост до предприятия, ще засегне къщи и обработваеми площи. Това показва публикуваният Доклад за оценката за въздействие на околната среда (ОВОС) на страницата на  (АПИ).\r\n\tДокладът е дело на \"Данго Проект Консулт\" ЕООД и разглежда трите варианта на магистралата \"син\", \"червен\" и комбиниран. Експертите препоръчват комбинирания вариант като най-щадящ околната среда.\r\n\tПрогнозите са трафикът по бъдещата магистрала да достигне над 10 000 автомобила дневно чак през 2045 година. За сравнение в момента толкова се движат средно между София и Пловдив.\r\n\tТрасето на магистралата Русе – Велико Търново по комбинирания вариант е с дължина от 133 км, преминава през две области – Русе и Велико Търново и десет общини.\r\n\tНачалото на магистралата ще бъде при бъдещия втори мост на Дунав, който се предвижда да е в източната част на промишлената зона на Русе – на около 3 километра от сега съществуващото съоръжение.\r\n\tМагистралата ще обхожда западно Велико Търново, а краят й ще е след град Дебелец по посока на второкласния път II-55.\r\n\tТрасето на магистралата се развива по нов терен извън съществуващия сега първокласен път I-5.\r\n\tПроектът е разделен на три участъка - Русе – Бяла (40 км), обход на град Бяла (36 км) и Бяла – Велико Търново (57 км). По него е заложено изграждането на 22 моста и виадукта с обща дължина от близо 15 км.\r\n\tЩе бъдат засегнати 3848 имота с обща площ от 11 725 дка. От тях 695 дка е орната земя, има и 48 дка овощна градина.\r\n\t\r\n\tМаршрутът на магистралата преминава през четири защитени зони – \"Ломовете\", реките Росица, Янтра и Дряновска. По това трасе обаче магистралата ще бъде извън природния парк \"Русенски Лом\".\r\n\tПри строителството на магистралата има голям риск да бъдат засегнати складови бази на военния завод \"Дунарит\" и на производителя на биогориво и крупен автомобилен и жп превозвач \"Булмаркет\".\r\n\tОбщественото обсъждане на доклада по ОВОС ще се проведе между 28 ноември и 1 декември 2017 г. Предвидени са общо 10 срещи в населените места, през които ще преминава трасето на автомагистралата.\r\n\tНа 28 ноември е дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.\r\n\tИзграждането на магистралата е сред приоритетните обекти на правителството, тъй като направлението осигурява транзитния трафик по коридор ІX и международен път Е85.\r\n\tС построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места, посочват от пътната агенция.\r\n\tМагистралата Русе - Велико Търново ще бъде основната връзка, която ще свърже планирания втори мост над река Дунав при Русе с Велико Търново, както и с първокласните пътища София - Велико Търново – Варна и София - Плевен – Русе. Магистралата ще има връзка и с бъдещата магистрала \"Хемус\", чието строителство трябва да продължи през следващата година.\r\n\t\r\n\tНачалото на трите варианта се намира на границата между Румъния и България на предвидения за строителство втори мост над Дунав при Русе.\n\n\r\n\t - от км 0+000 до км 131+825 – Преминава покрай вилни зони и селищни образувания около Русе, източно от с. Басарбово и западно от с. Иваново, като пресича р. Русенски Лом, продължава в западна посока северно от регулацията на с. Тръстеник, преминава между селата с. Горно Абланово и с. Екзарх Йосиф, югоизточно от с. Белцов и западно от с. Ценово.\r\n\tРазвитието на трасето преминава между с. Ценово и с. Пиперково, доближава се западно до регулацията на Гара Бяла и преминава южно от с. Пейчиново, след което продължава почти да се движи в южна посока. В следващия си участък трасето преминава през начупен хълмист релеф, като пресича коритото на р. Кощра и р. Елийска, продължава западно от с. Иванча, продължава в южна посока, преминава западно от с. Стефан Стамболово и пресича следата на АМ \"Хемус\".\r\n\tПосле се предвижда да се спуска към р. Росица, да преминава източно от с. Водолей и да пресича р. Негованка. Трасето продължава западно от с. Хотница и пресича р. Бохот, изкачва се до с. Самоводене и се спуска към р. Янтра.\r\n\tСлед р. Янтра до края теренът става планински, след което преминава от юг на жп гара Дебелец и гр. Дебелец.\r\n\t- от км 0+000 до км 121+600 - Преминава покрай вилни зони и селищни образувания около гр. Русе, пресича р. Русенски Лом между селата Басарбово и Иваново, преминава западно от гр. Две Могили, западно от регулацията на с. Батишница и продължава в южна посока.\r\n\tПосле ще преминава между гр. Борово и с. Пет Кладенци, западно от с. Каранци и ще пресича два пъти р. Янтра. Трасето ще продължава източно от селата Петко Каравелово и Куцина, след което преминава западно от с. Крушето и продължава право на юг, където пресича следата на АМ \"Хемус\".\r\n\tПресича р. Росица и заобикаля от запад с. Янтра, като продължава между селата Поликраище и Първомайци, преминава от западната страна на село Самоводене.\r\n\tСледващият терен е планински и както при другите варианти и тук ще има тунели, след това трасето преминава от юг на ж.п. гара Дебелец и гр. Дебелец.\r\n\t – от км 0+400 до км 133+240, е компилация между червения и синия вариант.", "date": "2017.10.24", "title": "Магистралата Русе – Велико Търново ще мине през четири защитени зони"}
