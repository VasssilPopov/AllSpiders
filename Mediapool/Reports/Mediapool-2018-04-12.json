{"url": "http://www.mediapool.bg/tramp-razmisli-nikoga-ne-sam-kazval-koga-shte-atakuvame-siriya-news277862.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп изненада в четвъртък с новината, че обявения от него предстоящ военен удар срещу Сирия заради предполагаемата химическа атака може да е скоро или не толкова скоро, докато френският му колега Еманюел Макрон съобщи, че разполага с доказателства за вината на сирийския режим, но трябва да събере повече информация.\r\n\tНапрежението между Русия и Запада се покачи рязко в сряда, когато  на руснаците, че американските ракети \"ще дойдат\" и обвини Москва, че стои зад режима на сирийския президент Башар Асад.\r\n\tВ четвъртък обаче Тръмп заяви в традиционния си сутрешен туийт, че никога не е казвал публично кога ще предприеме военен удар срещу Сирия заради предполагаемото използване на химическо оръжие в сирийския град Дума, който бе последният, останал под контрола на бунтовниците срещу режима.\r\n\t написа Тръмп часове след като в същата социална мрежа предупреди Русия \"да се подготви\" за ракетни атаки срещу нейния съюзник Сирия. \r\n\t\r\n\r\n\tСпоред различни източници, в момента западните съюзници подготвят ракетни удари за наказание на сирийския режим.\r\n\t\r\n\tФренският президент Макрон заяви, че Франция има доказателство, че сирийското правителство е извършило химическата атака в Дума, в резултат на която десетки хора загинаха, по данни на лекари и хуманитарни организации. Макрон заяви, че Франция ще реши дали да предприеме удари, когато бъде събрана цялата необходима информация.\r\n\t\"Ние имаме доказателства, че миналата седмица...са били използвани химически оръжия, най-малкото хлорин, и че те са били използвани от режима на Башар Асад\", съобщи Макрон без да дава повече подробности.\r\n\t\"Ще вземем решение своевременно, когато преценим, че е най-полезно и ефективно, допълни той в интервю пред TF1.\r\n\tМеждувременно британското правителство се събира в четвъртък извънредно, за да формулира своята позиция.\r\n\tВ началото на седмицата Тръмп съобщи, че до 24 - 48 часа ще вземе решение за военен удар в Сирия. В сряда той предупреди Русия, че ракетите ще дойдат, а в четвъртък сутринта съобщението му беше, че това може да е скоро или не толкова скоро.\r\n\tМакрон, който е провел поне два телефонни разговора с Тръмп след атаката в Дума на 7 април, заяви по-рано, че употребата на химически оръжия е \"червената линия\", която би предизвикала \"незабавен отговор от страна на Франция\". В четвъртък той коментира, че ще направи всичко, за да \"избегне военна ескалация в района\".\r\n\tВъзможността за военни действия на западните съюзници в Сирия предизвика опасения за риска от пряка конфронтация между Русия и САЩ. Кремъл обаче заяви в четвъртък, че съществуващата \"гореща линия\" с Вашингтон, целяща да се избегнат неволни сблъсъци в Сирия, все още е активна, въпреки нарастващото напрежение.\r\n\t\r\n\tКъм момента стратегията на американския президент остава неясна. \r\n\tГоворителят на Белия дом Сара Сандърс съобщи, че Тръмп все още  и потвърди, че Вашингтон смята Русия и Сирия за отговорни за смъртоносното нападение в град Дума. \r\n\t , подчерта тя, цитирана от ДПА.\r\n\tСандърс допълни, че докато обмислят отговора си, САЩ продължават да поддържат редовни контакти с Израел, Саудитска Арабия, Франция, Великобритания и други страни.\r\n\tТя категорично отхвърли твърденията на представители на руската армия, според които атаката е била организирана от хуманитарни работници. \r\n\t, заяви Сандърс.\r\n\tМеждувременно Русия съобщи, че сирийската армия е установила  над град Дума, намиращ се досега под контрола на групировката \"Джаиш ал ислам\". Сега правителствените сили контролират цяла Източна Гута.\r\n\t\r\n\tВ четвъртък канцлерът Ангела Меркел каза, че , но подкрепя западните усилия да се покаже, че използването на химически оръжия е недопустимо.\r\n\t\"Германия няма да участва в евентуални - подчертавам, че засега няма никакво решение - военни действия\", каза Меркел.\r\n\tСпоред нея обаче след атаката в бунтовническата зона край Дамаске е очевидно, че сирийският режим все още разполага с химически арсенал, че сирийските химически оръжия не са били напълно унищожени, отбелязва Франс прес. \r\n\tБританският премиер Тереза Мей обаче свика извънредно правителствено заседание, на което да бъде обсъдена ролята на страна в ситуацията. Според местните медии е много вероятно заседанието да доведе до включване на Лондон в евентуални военни действия в Сирия, предаде Ройтерс.\r\n\tБи Би Си съобщи преди ден, че в действия под егидата на САЩ, без да иска за целта парламентарна подкрепа.\r\n\tСпоред в. \"Дейли телеграф\" тя е наредила на британските подводници да се придвижат към Сирия и да я поставят в ракетен обсег като подготовка за удари по сирийската армия, които може да започнат още довечера.\r\n\t \"Скай нюз\" съобщи, че Мей се очаква да поиска от министрите си в четвъртък да одобрят участие на Великобритания във военни действия срещу сирийската инфраструктура за химически оръжия. По закон тя не е длъжна да иска парламентарна подкрепа за нападателни военни действия, но последните интервенции в Либия и Ирак бяха подлагани на гласуване.\r\n\tПрез 2013 г. предшественикът на Мей Дейвид Камерън опита да получи подкрепа от депутатите за участие във военни действия в Сирия заради предполагаеми химически оръжия, но не успя.\r\n\tВ четвъртък министърът за Брекзит Дейвид Дейвис заяви, че Великобритания още не е взела решение как да отговори на предполагаемото нападение с отровен газ в Сирия, и добави, че евентуално решение ще бъде много внимателно обмислено и основано на доказателства, предаде Ройтерс.\r\n\t\"Ситуацията в Сирия е ужасна, използването на химически оръжия е нещо, което светът не трябва да допуска. Но то е и много, много деликатно обстоятелство и ние трябва да направим тази преценка много внимателно и добре обмислено\", заяви Дейвис.\r\n\t\r\n\tНа този фон британският в. \"Таймс\" коментира, че президентът на САЩ Доналд Тръмп трябва да обмисля внимателно действията си, а не да пише заплахи в Туитър.\r\n\tКакто САЩ, така и Русия са водени от лидери с уязвимо его и склонност към необмислени постъпки. И двамата имат причини да се опитат да отвлекат вниманието на населението си от вътрешните си проблеми, подчертава британското издание.\r\n\tЗаплахата на Тръмп към Русия, че трябва да се подготви за американските ракети, е не само безотговорна, а и опасна, пише британският в. \"Гардиън\", отбелязвайки, че в съвременния свят дори най-войнствено настроените лидери са наясно, че конфликтите водят до трудни за контролиране последствия.\r\n\tНо конфликтите и пропагандните изрази, свързани с тях, се влияят и от личностите на лидерите и природата на техните режими, отбелязва изданието. \r\n\t\r\n\t\"В един Бял дом, известен с хаотичната си работа, подготовката на американския отговор на предполагаемото нападение с химически оръжия от страна на сирийския режим вървеше с нехарактерна предпазливост - а след това Тръмп развали всичко с един туит, предупреждавайки Русия да се подготви за американските ракети, които \"идват\" в Сирия\", коментира в. \"Вашингтон пост\". \r\n\tСъветници на Белия дом бяха изненадани от посланието и го определиха като притеснително. Те обаче бързо се прегрупираха и заедно с високопоставени военни продължиха да подготвят варианти за Сирия, като че ли нищо не се е случило.\r\n\tНо този туит беше типичен за един президент, който действа, воден от торнадо от импулси и без ясна стратегия, в момент, когато е изправен пред някои от най-важните решения в мандата си, включително Сирия, търговската политика и разследването за руска намеса, отбелязва американското издание.\r\n\t\r\n\tИзявлението на Тръмп за ракетите представляваше предупреждение за евентуална военна операция - нещо, което той е заявявал, че никога не би направил, отбелязва в. \"Ню Йорк таймс\". \r\n\tНо истинските загадки остават - колко ракети ще бъдат изстреляни, в продължение на колко време, по какви мишени и каква цел ще бъде преследвана. Ударът, който президентът на САЩ подготвя като отговор на нападението с химическо оръжие, носи множество рискове, притесняващи както дипломати, така и военни анализатори. Нова намеса на едно от най-взривоопасните бойни полета на планетата - където вече е пълно със сирийски, руски, ирански, американски, турски и кюрдски сили - лесно може да доведе до нежелани последствия.\r\n\tКолкото по-обширен е ударът, толкова по-голям е рискът от случайни жертви, което може да задълбочи конфликта с Русия или Иран. От друга страна, по-ограничена операция може да не причини достатъчни щети, за да накара правителството на Башар Асад да се откаже от сметките си, отбелязва американското издание.\r\n\tАко Тръмп разреши използването не само на ракети, а и на бойни самолети, дори и да действат извън сирийското въздушно пространство, те могат да се сблъскат с модерна противовъздушна система, доставена от Москва. А предупреждението му в Туитър, комбинирано със забавянето на действията, дава на руските и ирански съюзници на сирийския режим време за подготовка.\r\n\tАко при евентуален американски удар загинат руски или ирански военни, не е ясно как ще реагират техните страни. Цитиран от в. \"Ню Йорк таймс\" бивш служител на Пентагона заяви, че се притеснява по-малко от вероятността за жертви сред руските военни, защото между двете страни е създаден канал за предотвратяване на конфликти и те ще бъдат предупредени да стоят настрани. Ако обаче има жертви сред иранските военнослужещи, Техеран лесно може да ескалира военните си действия, нападайки американски военни, разположени по поречието на р. Ефрат, или с помощта на подкрепяните от Иран иракски милиции.", "date": "2018.04.12", "title": "Тръмп размисли: Никога не съм казвал кога ще атакуваме Сирия"}
{"url": "http://www.mediapool.bg/ozho-potvardi-zaklyuchenieto-na-velikobritaniya-po-sluchaya-skripal-news277861.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнализите на четири лаборатории към Организацията за забрана на химическите оръжия (ОЗХО) потвърдиха британските заключения за нервнопаралитичното вещество, използвано миналия месец за отравянето в Англия на бивш руски двоен агент и дъщеря му. Това съобщи Ройтерс, като се позова на публикувано в четвъртък резюме на резултатите.\r\n\t \r\n\tНа 12 март британският премиер Тереза Мей заяви, че Сергей и Юлия Скрипал са били отровени с военен тип невротоксичен агент от група отровни вещества, наречена \"Новичок\", разработени в Съветския съюз през 70-те и 80-те години на миналия век.\r\n\t \r\n\tСледователите от ОЗХО потвърждават заключенията на Обединеното кралство във връзка с идентичността на токсичния химикал, използван в Солсбъри, се казва в резюмето, цитирано от Асошиейтед прес.\r\n\t \r\n\tВ него се отбелязва, че веществото е с висока степен на чистота. Това заклюние\n\n\r\n\t \r\n\tВ резюмето названието \"Новичок\" не фигурира, но се казва, че подробностите за токсина са описани в пълния секретен доклад за анализите.\r\n\t\r\n\tВеликобритания обвинява Русия за отравянето, а Москва отрича да има нещо общо и подчертава, че Лондон не е подкрепил твърденията си с нито едно доказателство.\r\n\t \r\n\tВ четвъртък Лондон поиска Съветът за сигурност на ООН да се събере идната седмица, за да обсъди доклада на ОЗХО.\r\n\t\r\n\tБританският външен министър Борис Джонсън каза, че единствено руснаците са имали \"средствата, мотива и репутацията\" за извършване на нападението с нервнопаралитично вещество срещу бившия руски шпионин Сергей Скрипал и дъщеря му Юлия.\r\n\t \r\n\tДжонсън, цитиран от Асошиейтед прес, заяви, че \"не може да има съмнение какво е било използвано и няма друго обяснение за това кой е отговорен - единствено Русия има средствата, мотива и репутацията\".\r\n\t \r\n\tДжонсън заяви, че Великобритания свиква среща на (ОЗХО) на 18 април за обсъждане на по-нататъшните действия по случая.", "date": "2018.04.12", "title": "ОЗХО потвърди заключението на Великобритания по случая \"Скрипал\""}
{"url": "http://www.mediapool.bg/i-pib-podvela-che-nyama-otnoshenie-kam-sdelkata-s-chez-news277884.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПърва инвестиционна банка (ПИБ), която , че не е поемала ангажимент към финансиране на сделката за закупуване на активите на ЧЕЗ в България от дружеството на Гинка Върбакова \"Инерком\", още на 19 декември 2017 г. е издала писмо за подкрепа, с което заявява интерес за участие във финансирането.\r\n\tРазкритието направи в четвъртък депутатът от левицата Жельо Бойчев, който председателства парламентарната анкетна комисия за сделката с активите на чешкото дружество.\r\n\tТой заяви, че ще поиска работата ѝ да бъде удължена, за да могат депутатите да получат изисканата от институциите допълнителна информация. Една част от нея е свързана с финансирането на \"Инерком\", за която към момента са предоставили информация две от банките. \"Към момента сме получили писма от \"Уникредит Булбанк\", които отговарят на комисията, че въпросът, който задаваме, е професионална тайна. Получили сме и писмо от Първа инвестиционна банка. От техния отговор стават ясни няколко неща – банката издава на 19 декември писмо за подкрепа, с което заявява интерес от участие във финансирането на покупката на дружество на ЧЕЗ от \"Инерком\", информира Бойчев.\r\n\tПИБ не е единствената финансова институция, която официално отрече да има отношение към сделката, но фактите се оказаха по-различни. В същата ситуация се оказа и държавната Българска банка за развитие.\r\n\tВ края на февруари чешкото издание  кои са източниците, от които \"Инерком\" разчита да получи 342 млн. евро за покупката на ЧЕЗ – България: три български банки, две офшорни фирми и собствени средства.\r\n\tСпоред документа \"Уникредит Булбанк\" е обещала да кредитира Върбакова със 180 млн. евро, Първа инвестиционна банка – с 80 млн. евро, а Българската банка за развитие е потвърдила с писмо, че ще даде 65 млн. евро за рефинансиране на съществуващи заеми на придобиваните активи. Същият документ бе изпратен от представител на чешкото правителството на премиера Бойко Борисов, който го внесе в секретното деловодство на парламента, за да се запознаят с него депутатите.\n\n\r\n\tВпоследствие шефът на ББР Стоян Мавродиев призна по време на изслушване в парламента, че институцията е изпратила писмо, в което изразява готовност пред \"Инерком\" да рефинансира съществуващ заем на ЧЕЗ от Европейската банка за възстановяване и развитие. \"Има издадено писмо, че ББР може да предостави такова финансиране, ако бъде поискано, но след дю дилиджънс на кредитоискателя и решение на надзорния орган\", заяви пред депутатите Мавродиев. Тогава той изрази становище, че въпросното писмо било \"голямо правно нищо\".\r\n\tСлед избухването на скандала около сделката за ЧЕЗ, ПИБ съобщи на 27 февруари, че \"банката не е поемала ангажимент към финансиране на сделката за закупуване на активите на ЧЕЗ в България от дружеството \"Инерком\".\r\n\tКакто става ясно, ПИБ пратила писмо, с което се заявява интерес за финансиране на покупката. При това в документа, по думите на Жельо Бойчев, фигурира конкретно посочена сума – 80 млн. евро.\r\n\t\"Първа инвестиционна банка на 19 декември 2017 г. е издала писмо за подкрепа, с което заявява интерес за участие във финансирането на покупката на дружествата на ЧЕЗ от \"Инерком\" – България\", заяви в четвъртък депутатът. Той прочете писмо на ПИБ, изпратено до комисията.\r\n\tВ него пише, че банката е била уведомена от консултанта по сделката, който \"Инерком\" ползва, че на 30 ноември 2017 г. компанията \"Инерком\" - България е била предпочетена от ЧЕЗ за кандидат-купувач на основания обвързваща оферта, която те са подали.\r\n\tНамерението за подкрепа от страна на ПИБ е в размер на 80 милиона евро, уточни депутатът.\r\n\tТой добави, че преди около две седмици комисията е изпратила писмо и до ББР, в което е поискана цялата кореспонденция на банката с фирма \"Инерком\" относно предстоящата сделка с ЧЕЗ. Отговор обаче до момента няма.\r\n\t\"Ако ББР не отговори, комисията ще поиска съдействие от Българската народна банка, за да получат отговор от ББР\", добави Бойчев.\r\n\tТой допълни, че от Уникредит Булбанк са отговорили в писмо, че въпросът, който е зададен, е професионална тайна и банката не е поискала да коментира участието си в тази сделка.\r\n\tВсъщност Уникредит Булбанк е единствената от трите български банки, която предпочете да не шикалкави – тя не опроверга информациите, че също като ПИБ е предоставила на \"Инерком\" т.нар. \"писмо за комфорт\", както го обяви премиерът Борисов, но и не потвърди.", "date": "2018.04.12", "title": "И ПИБ подвела, че няма отношение към сделката с ЧЕЗ"}
{"url": "http://www.mediapool.bg/prezidentat-otnovo-svika-ksns-za-problemite-v-armiyata-news277883.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев свиква на 19 април заседание на Консултативния съвет за национална сигурност (КСНС), което ще обсъди заплахите за националната сигурност и състоянието на въоръжените сили.\r\n\tСъстоянието на сектора бе тема и на първото, свикано от Радев, заседание на КСНС преди близо година. Тогава бе модернизацията на армията да се ускори, но това не се случи. \r\n\t \r\n\tПрез януари тази година темата отново влезе в КСНС и тогава бе да бъде подготвена нова програма за развитие на отбранителните способности на въоръжените сили до 2030 г.\r\n\t \n\n\r\n\tНа този фон в четвъртък военният министър Красимир Каракачанов и началникът на отбраната Андрей Боцев представиха на премиера , които предстои да бъдат повишени в генерали. \r\n\t \r\n\tПо време на срещата са били обсъдени и плановете за модернизация на армията.", "date": "2018.04.12", "title": "Президентът отново свика КСНС за проблемите в армията"}
{"url": "http://www.mediapool.bg/netanyahu-prizova-za-deistviya-sreshtu-siriya-i-iran-news277879.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелският премиер Бенямин Нетаняху призова за действия срещу Сирия заради предполагаемото нападение с отровен газ, извършено от режима, предаде Ройтерс. Нетаняху направи това изявление в реч по случай Деня за възпоменание на жертвите на Холокоста.\r\n\t \r\n\tСАЩ заплашиха с нанасяне на въздушни удари срещу Сирия заради използването на химически оръжия от правителствените сили. Дамаск и Москва отричат подобни оръжия да са били използвани, припомня Ройтерс.\r\n\t \r\n\t\"Събитията през последните дни ни учат, че изправянето срещу злото и агресията е мисия, с която трябва да се заеме всяко поколение\", заяви израелският премиер на церемония по откриване на възпоминанията за Холокоста, без да спомене изрично противопоставянето между Москва и Вашингтон.\r\n\t \r\n\t\"Видяхме сирийските деца, които бяха избити с химически оръжия. Сърцата ни бяха разкъсани от ужасяващите гледки\", заяви Нетаняху.\r\n\t \r\n\tПремиерът припомни уроците от Втората световна война и Холокоста, за да призове и за действия срещу Иран, като отправи критики срещу ядреното споразумение между Техеран и шестте световни сили.\n\n\r\n\t \r\n\t\"Липсата на готовност на западните сили да заемат твърда позиция пред лицето на тираничния режим, липсата им на готовност да платят цената за спиране на агресията в ранен етап, доведе до това, че човечеството плати много по-висока цена по-късно\", подчерта той.", "date": "2018.04.12", "title": "Нетаняху призова за действия срещу Сирия и Иран"}
{"url": "http://www.mediapool.bg/talibanite-prevzeha-okrag-v-afganistanskata-provintsiya-gazni-news277878.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТалибански бойци превзеха окръг в афганистанската провинция Газни и убиха над 12 човека, включително окръжния губернатор, предаде Ройтерс, като се позова на полицията.\r\n\t \r\n\tХаваджа Омари беше смятан за един от най-безопасните окръзи в Газни. Неговото превземане разширява контролираната от талибаните територия по-близо до провинциалната столица Газни.\r\n\t \r\n\tБойците са убили губернатора Али Дост Шамс, телохранителите му, седем полицаи и петима служители на разузнаването, след което са подпалили окръжното управление, заяви заместник-началникът на полицията в Газни Рамазан Али Мохсени.\r\n\t \r\n\tГоворител на талибаните каза, че при нападението са били убити 20 полицаи.\r\n\t \r\n\tБоевете в Афганистан по традиция се засилват напролет, след като затоплянето на времето стопява снега, блокиращ планинските проходи, увеличавайки възможностите за придвижване на бунтовниците.\r\n\t \n\n\r\n\tТалибаните обикновено обявяват началото на пролетната офанзива през април.", "date": "2018.04.12", "title": "Талибаните превзеха окръг в афганистанската провинция Газни"}
{"url": "http://www.mediapool.bg/stroitelstvoto-v-severna-koreya-protsaftyava-no-koi-plashta-news277885.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПлажна ивица, петзвездни хотели? Небостъргачи само на няколко преки от площад \"Ким Ир-сен\"?\r\n\t \r\n\tСеверна Корея бързо напредва с големи строителни проекти, които според някои експерти са насочени към разрастване на пазар за недвижими имоти под наем или частна собственост с цел да се помогне за укрепване на финансовото състояние на режима на Ким Чен-ун, засегнат от санкции заради ядрената му програма.\r\n\t \r\n\tРазрастващ се пазар за частни имоти не звучи много социалистическо и наистина не е.\r\n\t \r\n\tНо правителството, изпитващо хроничен недостиг на пари в брой, изглежда разработва нов източник на приходи - продажби на имоти за класата на севернокорейските новобогаташи, натрупали благосъстояние от разрастващата се, но все още предимно неофициална пазарна икономика на страната, придобиваща форма, откакто Ким дойде на власт.\r\n\t \r\n\tНатискът върху Пхенян се увеличава, след като китайските инвеститори, които по традиция поддържат икономиката му, се оттеглят на фона на по-суровите от когато и да било ограничения, наложени от Пекин.\r\n\t \n\n\r\n\tСтроителните проекти, чието завършване може да струва доста над милиард долара, получават значителен тласък. Те са част от започнала преди шест години усилена строителна дейност при управлението на Ким, преобразяваща пейзажа в Пхенян. Севернокорейски служители заявиха пред Асошиейтед прес, че се надяват поне някои от проектите да бъдат готови, за да се представят за честванията по случай 70-ата годишнина на страната през септември.\r\n\t \r\n\t\"От 2012 г. строим нов проект всяка година, затова мисля, че след година в града ще са направени доста промени\", каза архитектът Ким Кум-чхол от Академията по архитектура \"Пектусан\" - центъра за архитектурни изследвания и проектиране в Северна Корея. \"Имаме много строителни планове.\"\r\n\t \r\n\tТой каза, че тази година има три основни проекта:\r\n\t \r\n\tПърво, да се презастрои центърът на Пхенян, като се заменят ниските жилищни сгради, построени след Корейската война през 1950-1953 г., с по-ефективно усвояващи пространството нови небостъргачи, офиси, обществени сгради и високо жилищно строителство. \"В центъра на града има множество стари жилищни сгради, затова се опитваме да ги заменим с нови\", обясни Ким.\r\n\t \r\n\tВторо, в района Уонсан-Калма на източното крайбрежие се планират или се строят над 10 хотела, хиляди жилища и редица почивни комплекси, каза Ким. Хотелите ще варират от сравнително скромни тризвездни комплекси до луксозни петзвездни курорти, каза той. Ким Чен-ун вече построи ново летище, което да обслужва района, известен като негов дом далеч от дома.\r\n\t \r\n\tТретият фокус е близо до китайската граница в Самджийон - живописен град в подножието на планината Пекту, духовния дом на управляващата династия Ким. Според съобщения в държавните медии се предвижда районът да стане \"открит музей за образование в революционните традиции\" и център за механизирано отглеждане на картофи, \"будещ завист сред хората по целия свят\".\r\n\t \r\n\tСеверна Корея често използва показни проекти, за да вдъхновява националистическата гордост, да възнаграждава предаността и да подсилва престижа на управляващия режим. Но Ким Чен-ун изглежда има склонност да предвожда завършването на квартали с високо строителство и модерни, наглед доста функционални почивни обекти.\r\n\t \r\n\tНа теория жилищата, образованието и здравеопазването се предоставят безплатно на всички в социалистическа Северна Корея, където държавата е собственик на целия капитал, включително сградите, заводите и земята. Продаването на имоти наведнъж или събирането на наеми ще извади пари от джобовете на тези, които могат да си го позволят, и ще ги върне в хазната на режима. Изискването на предплащане може да помогне за финансиране на проекти, които вече са започнати или са на етап планиране.\r\n\t \r\n\tСеверна Корея от години прави това до известна степен.\r\n\t \r\n\tКитайските инвестиции обикновено се разглеждат като ключов източник на финансиране. Същото се отнася за бавния, но постоянен растеж на вътрешната икономика на Севера, подпомаган от разрастващия се сектор на предприемачите, които имат спестявания в чуждестранни валути като американски долари и китайски юани.\r\n\t \r\n\tТези хора, известни като \"донджу\" или господари на парите, са по-забележими, откакто Ким Чен-ун дойде на власт, създавайки естествен пазар за по-добри жилища, какъвто нямаше в миналото. Повечето живеят в Пхенян и района Уонсан, където строителството е най-активно. Голяма част от процъфтяването на строителството е съсредоточено върху луксозни имоти в изискани райони като градския център на Пхенян или покрай речни или океански брегове, които може да се очаква да им харесат най-много и имат по-висока пазарна стойност.\r\n\t \r\n\tНе е ясно дали подобни проекти някога ще се изплатят. Това може да помогне да се обясни защо през последните няколко месеца Ким предприема дипломатически инициативи към Сеул и Пекин - два потенциално огромни източника на инвестиции и помощ, ако политическото напрежение на полуострова се успокои.\r\n\t \r\n\tПреди да влязат в сила по-суровите санкции миналата година, Северна Корея продаваше големи количества полезни изкопаеми на Китай, което идеално се съчетаваше с процъфтяването на строителството.\r\n\t \r\n\tИкономистът Уилям Браун от Джорджтаунския университет каза, че \"ликвидацията\" на някои държавни имоти има смисъл от фискална гледна точка въпреки жертването на социалистическите принципи, особено като се има предвид хроничният търговски дефицит на Северна Корея по отношение на Китай.\r\n\t \r\n\tНизходящата тенденция в китайската търговия и новите инвестиции приблизително от септември и неспособността на Ким да получава външни заеми или да привлича други инвеститори поражда сериозни съмнения за бъдещето на икономическото процъфтяване и застрашава финансирането на армията, каза Бенджамин Кацеф Силбърстейн - изследовател от базирания в САЩ Институт за изследване на външната политика и един от редакторите на уебсайта Икономическо наблюдение на Северна Корея.\r\n\t \r\n\tНамаляващата търговия с Китай не само изсмуква чуждестранните резерви на режима, но и вреди на бизнеса, на който също така разчитат \"донджу\". Това е двоен удар върху икономиката, който може да стане значително по-тежък в идните месеци, подкопавайки търсенето на луксозни имоти.\r\n\t \r\n\t\"В момента държавата наистина няма никакъв устойчив източник на приходи\", каза Силбърстейн.", "date": "2018.04.12", "title": "Строителството в Северна Корея процъфтява, но кой плаща?"}
{"url": "http://www.mediapool.bg/broyat-na-zhiveeshtite-v-germaniya-chuzhdentsi-e-narasnal-s-blizo-6-news277887.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроят на чужденците в Германия е нараснал с 5,8 на сто през миналата година, показват официални данни, цитирани от ДПА.\r\n\t \r\n\tКъм края на годината са били регистрирани официално 10,6 милиона души от изцяло чуждестранен произход, съобщи федералната статистическа служба. Това е повишение с около 585 000 души спрямо 2016 година.\r\n\t \r\n\tНарастването на броя на чужденците е приблизително същото като през 2013 г., преди началото на потока от стотици хиляди мигранти към Европа, започнал през 2015 г., добави говорител на федералната статистическа служба във Висбаден.\r\n\t \r\n\tЗначително е нараснал броят на новите имигранти от други европейски страни, особено от Източна Европа. С новопристигналите българи, румънци и поляци броят на живеещите в Германия източноевропейци е нараснал с 12,5 на сто. От 2007 г., когато започна свободата на движение на хората от източните страни членки на ЕС, броят на живеещите в Германия техни граждани е нараснал от 919 000 до 2,6 милиона.\r\n\t \n\n\r\n\tЗначително е намалял в сравнение с 2016 г. броят на новопристигналите имигранти от неевропейски страни като Сирия, Ирак или Афганистан.", "date": "2018.04.12", "title": "Броят на живеещите в Германия чужденци е нараснал с близо 6%"}
{"url": "http://www.mediapool.bg/evroodirektiva-zabranyava-neloyalni-praktiki-po-verigata-za-predlagane-na-hrani-news277886.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия (ЕК) направи предложение за забрана на най-вредните нелоялни търговски практики по веригата на предлагане на храни. Целта е да се осигури на земеделските стопани и на малките и средните предприятия по-голяма сигурност, за да не се налага прекалено често да се справят с рискове, които почти или изобщо не зависят от тях, се\r\n\tЕвродирективата предвижда забрана на забавени плащания за нетрайни продукти, анулиране на поръчки в последния момент, едностранни промени по договори или промени с обратна сила и принуждаване на доставчика да плаща за похабени продукти.\r\n\tДруги практики ще бъдат допустими само ако са включени в предварително споразумение между страните при ясни и недвусмислени условия. Например когато купувач връща на доставчика непродадени хранителни продукти или когато купувач принуждава доставчика да плати такса, за да сключи или да не изгуби договор за доставка на хранителни продукти. Други пример е когато доставчик плаща за рекламата или за пускането на пазара на хранителни продукти, продавани от купувача.\r\n\tПредложението включва и разпоредби за ефективно прилагане, като националните органи могат да налагат санкции за констатирани нарушения.\r\n\tЗа целта държавите членки трябва да определят публичен орган, отговарящ за прилагането на новите правила. Това може да бъде Комисията за защита на потребителите или Комисията за защита на конкуренцията, или пък да се създаде изцяло нов орган. Той ще може да започва разследвания по своя собствена инициатива или въз основа на подадена жалба. В тези случаи страните, които подават жалба, ще могат да изискат поверителност и анонимност, за да защитят позицията си спрямо търговския си партньор. При доказано нарушение отговорният орган ще може да налага пропорционална и възпираща санкция.\r\n\tПредложените от ЕК мерки допълват съществуващите в държавите членки и кодекса за поведение на доброволната инициатива за веригата на предлагане на храни. Държавите членки могат да вземат и допълнителни мерки, ако решат, че са необходими.\r\n\tНовите правила за забрана на нелоялни търговски практики по веригата на предлагане на храни ще важат и за доставчици извън ЕС. Това се прави от съображения за справедливост и за да се избегнат нежелани изкривявания на пазара.\r\n\tСпоред ЕК забраната за използване на нелоялни търговски практики, определени като най-вредни за земеделските стопани и за малките и средните доставчици в хранителната промишленост, ще повиши доверието във веригата на предлагане на храни и ще компенсира изключително слабата позиция за договаряне на тези по-малки дружества в сравнение с техните по-големи купувачи. Това трябва да им даде по-голяма сигурност. Например вече няма да се налага да се безпокоят дали ще намерят нов купувач за поръчки, които са били отказани в последния момент.\r\n\tЕврокомисията смята, че новият регламент няма да доведе до увеличаване на цените на храните за потребителите. По време на проведената обществена консултация не са били представени данни, които да показват, че нелоялните търговски практики водят до по-ниски цени за потребителите или че забраната на тези практики непременно ще доведе до по-високи цени. Организациите на потребителите на практика по-скоро насърчават регулирането на тези практики, тъй като в дългосрочен план те имат неблагоприятно въздействие за потребителите.\r\n\tЗаконодателството също така дава възможност ЕК да изготви доклад за прилагането на правилата три години след приемането им, включително и за евентуалното въздействие върху цените.\r\n\tСпоред проучване на общественото мнение в ЕС, публикувано през февруари 2018 г., повечето от анкетираните (88 %) са на мнение, че е важно да се засили ролята на земеделските стопани във веригата за предлагане на храни. Също така 96 % от анкетираните в обществената консултация от 2017 г. относно модернизирането на общата селскостопанска политика на ЕС смятат, че една от целите ѝ трябва да бъде утвърждаването на позицията на фермерите във веригата на създаване на стойност, включително чрез мерки срещу нелоялните търговски практики.\r\n\tПредложенията на ЕК се основават на въведения доброволен кодекс с най-добри практики по веригата на предлагане на храни, известен като Инициатива за веригата на предлагане на храни. Тя беше започната през 2013 г. от седем асоциации, създадени на равнището на ЕС, чиято сфера на дейност обхваща хранително-вкусовата промишленост, марковите стоки, търговията на дребно, малките и средните предприятия и търговците на земеделски продукти.\r\n\t\"Чрез определянето на минимални стандарти и ефикасно прилагане на правилата искаме да гарантираме, че всички работят в условия на справедлива конкуренция, тъй като това повишава ефективността на цялата верига. Предложението ни е израз на категорична подкрепа за лоялно корпоративно поведение\", каза зам.-председателят на ЕК Юрки Катайнен, който отговаря за заетостта, растежа, инвестициите и конкурентоспособността.\r\n\t\"Представеното днес предложение е в защита на справедливостта - да бъде чут гласът на тези, които не по своя вина се оказват жертва на слабата си позиция за договаряне. Инициативата за забрана на нелоялни търговски практики има за цел да утвърди позицията на производителите и на малките и средните предприятия във веригата за предоставяне на храни и да осигури стабилно и ефективно прилагане. Стремим се да отстраним и фактора \"страх\" с помощта на процедура за поверителност на данните, когато се подават жалби\", коментира еврокомисарят по земеделие и развитие на селските райони Фил Хоган.\r\n\tСега предложението на Еврокомисията трябва да бъде одобрено от Европейския парламент и от Съвета на Европа.", "date": "2018.04.12", "title": "Евроoдиректива забранява нелоялни практики по веригата за предлагане на храни"}
{"url": "http://www.mediapool.bg/cheshkiyat-premier-pravitelstvo-s-komunistite-i-krainata-desnitsa-e-posledna-vazmozhnost-news277888.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият премиер Андрей Бабиш заяви, че съставянето на правителство с двете крайни партии - едната антинатовска, а другата - антиевропейска - е последна възможност, към който той може да прибегне само с изричната подкрепа на своята партия АНО, предаде Ройтерс, като се позова на чешки вестник.\r\n\t \r\n\tБабиш спечели парламентарните избори през октомври миналата година, но АНО (съкращение от \"Действие на недоволните граждани\" на чешки) не получи парламентарно мнозинство и той трябва да си осигури достатъчно подкрепа, за да получи вот на доверие.\r\n\t \r\n\tМиналата седмица преговорите със социалдемократите, които ръководеха предишното правителство с участието на АНО, се провалиха, а другите големи традиционни партии отказват да преговарят с Бабиш, заради обвиненията срещу премиера в злоупотреби с европейски субсидии, които той отрича.\r\n\t \r\n\tВъв вторник президентът Милош Земан посъветва Бабиш да разговаря с крайнолевите от Комунистическата партия, които искат страната да излезе от НАТО, и с крайнодясната Чешка социалдемократическа партия, която призовава за напускане на Евросъюза.\r\n\t \r\n\tВ интервю за вестник \"Млада фронта днес\" Бабиш заяви, че да потърси подкрепа от комунистите и социалдемократите сега е единственият му избор.\r\n\t \n\n\r\n\tАко и движението (АНО) погледне на нещата така, не остава нищо друго, освен да работим с комунистите и социалдемократите, каза премиерът.\r\n\t \r\n\tПравителството на малцинството на Бабиш допусна възможността някои формации да изиграят ролята на балансьор, след като загуби вот на доверие в парламента през януари.\r\n\t \r\n\tОчаква се днес ръководството на АНО да обсъди следващите стъпки.\r\n\t \r\n\tБизнесменът милиардер Бабиш каза, че не се страхува от критики от чужбина, ако правителството му в крайна сметка бъде съставено с помощта на комунистите и социалдемократите.\r\n\t \r\n\tИзобщо не ме страх, това са измислици на чешките журналисти. Вижте какво става в Австрия, каза той пред вестника.\r\n\t \r\n\tПрез декември миналата година крайнодясната Партия на свободата стана партньор на консервативната Австрийска народна партия в управляваща коалиция, припомня Ройтерс.", "date": "2018.04.12", "title": "Чешкият премиер: Правителство с комунистите и крайната десница е последна възможност"}
{"url": "http://www.mediapool.bg/neno-dimov-iska-darzhavite-zabranyavashti-dizelovite-koli-da-sprat-iznosa-im-news277881.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще иска въвеждането на нов европейски регламент, който да задължи държавите, въвеждащи забрана за движение на дизелови автомобили, да ограничат и износа им към други страни. За това ще настоява министърът на околната среда Нено Димов пред колегите си в Европейския съюз.\r\n\t \r\n\tПо думите му забраните за движение на дизелови коли \"изкривяват пазара\". Държавите, които въвеждат такива забрани, трябва да гарантират, че няма да извеждат такива автомобили в други страни от Европейския съюз, каза Нено Димов пред БНТ.\r\n\tНякои градове вече въведоха забрана за движение на стари дизелови автомобили. В Брюксел  влезе в сила от началото на тази година за дизелови автомобили, произведени преди 1997 г., а от 2019 г. в града няма да могат да се движат и регистрираните преди 2006 г., както и бензинови, произведени преди 2001 г. Рим забранява дизеловите коли от 2024 г., а Париж - от 2030 г.\r\n\t \r\n\tНещо повече - редица страни обявиха намерения да забранят продажбата на нови коли с двигатели с вътрешно горене. Норвегия и Холандия се готвят да направят това през 2025 г., Германия - от 2030 г., а Франция и Великобритания – от 2040 г.\r\n\tЦелта е да се увеличи покупката на електрически автомобили и така да се намалят замърсяванията в големите градове, тъй като транспортът е един от основните виновници за мръсния въздух в градовете. Над две трети от държавите в ЕС имат проблеми с чистотата на въздуха. Сред тя е и България.\r\n\tЕдна от новите мерки за стимулиране на покупката на екоавтомобили е промяна в екотаксите за тях. Предложението е за електромобилите екотаксата да бъде нула, за хибридите и за по-новите автомобили - минимална, а за по-старите - да се увеличи, каза Нено Димов.\r\n\tТой обясни, че скокът на таксата за употребявани автомобили ще е драстичен при тези, които са по-стари от 5 години. За автомобили на възраст от 1 до 5 години цената при регистрация ще се запази.\n\n\r\n\t \r\n\tВ България се предвижда да бъдат въведени и стикери на база на евронормата, която покрива автомобилът. Смисълът на тези стикери е да дават информация за евростандартите на колите, които вървят по пътищата. Идеята е автомобилът да може да бъде различаван по екологичност и при регистрирано замърсяване местната власт да каже - коли с определен цвят стикер не могат да влязат в града, обясни Нено Димов. Той уточни, че по този въпрос са се разбрали с Министерството на транспорта.\r\n\t \r\n\tТърси се вариант МВР да стане бенефициент по оперативна програма \"Околна среда\" и със средства от нея да се купуват газ анализатори, с които органите на реда да могат да проверяват на пътя дали колите отговарят на екостандартите, съобщи министърът.\r\n\t \r\n\tПо отношение на замърсяването на въздуха от битовото отопление амбицията е още за следващия отоплителен сезон да има изисквания към съдържанието на сяра и пепел в брикетите и въглищата. Имаме за цел до 2020 г. печките да отговарят на екодизайн, така че да имат по-голям отоплителен ефект и да замърсяват по-малко, каза Нено Димов. Според него въвеждането на стандарти е лесната част - трудната е контролът по спазването им.", "date": "2018.04.12", "title": "Нено Димов иска държавите, забраняващи дизеловите коли, да спрат износа им"}
{"url": "http://www.mediapool.bg/generali-ima-voinitsi-ne-news277882.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС наближаването на армейския празник – шести май, правителството се зае ударно да произвежда нови генерали, обявявайки амбиция да смени мисленето по върховете на армията. Кабинетът и президентът вече .\r\n\tИ това е само началото. Военният министър Красимир Каракачанов обяви амбиция до края на годината да има още назначения, но тази новина напълно закономерно не развълнува никого.\r\n\tКаракачанов мотивира новите назначения с желание да вкара в командването \"по-модерно мислещи и по-модерно обучени\" военни, но съвсем не е сигурно дали това ще се случи.\r\n\tПо стара традиция изборът на новите генерали мина без каквато и да е прозрачност и публични мотиви. Критериите за изкачване в йерархията са неясни и често повишаването в длъжност се дължи не на професионални качества, а на добро позициониране пред партийните централи, политическото ръководство на министерството и президента.\r\n\tПублична тайна е, че не се става генерал само заради лични качества и професионализъм. Трябва и сериозна политическа подкрепа.\n\n\r\n\tИ това се вижда много ясно, когато веднага след пенсионирането си висшите военни стават партийни кадри.\r\n\t\r\n\tГодини наред генералите нямат мнение дори по най-сериозните въпроси от бъдещето на армията и остават мълчаливи свидетели на кадровия и технически колапс, в който тя затъва все повече. Не се намери нито един генерал, който да оспори и порочните сделки за модернизация на армията, в които изтекоха неефективно стотици милиони.\r\n\tГенералитетът мълчи и пред системната липса на политическа воля у управляващите да поддържат нормална НАТО-вска армия.\r\n\tНачалникът на отбраната Андрей Боцев след няколко дни ще получи още една звезда на пагоните си и най-висшето офицерско звание \"генерал\", но гласът му едва ли ще се чува повече.\r\n\tA постът изисква лидерство, което да поставя ясно проблемите и да предлага и воюва за конкретни решения.\r\n\t\r\n\tДори по официални данни , като най-сериозен е недостигът на войници.\r\n\tНа последните конкурси не се явиха достатъчно кандидати. Армията се принуди дори да свали леко изискванията за прием, но въпреки това проблемът засега няма решение.\r\n\tОсвен ниските заплати има и други проблеми, които отблъскват хората от професионалната военна служба. Това са неясните критерии за израстване в йерархията, липсата на предвидимост, намаляващият авторитет в сектора и други.\r\n\tВината за голяма част от тях носят именно генералите.\r\n\t\r\n\tПублична тайна е, че основното въоръжение и оборудване в армията е съветско.\r\n\tВ поделенията липсват достатъчно муниции, горива, акумулатори и какво ли още не.\r\n\tТази ситуация обрича българският войник на мизерия и ниско самочувствие, които излизат на дневен ред само около Гергьовден или след някой инцидент и после бързо се забравят.\r\n\t\r\n\tВъпреки че през последните години правомощията на висшите военни бяха сериозно орязани, те все още имат възможност да насочват развитието на сектора.\r\n\tРазбира се, за да се случи това, те трябва да имат както качества, така и желание.\r\n\tИменно това ще бъде и истинският лакмус дали българският генерал е войник или чиновник с пагон.", "date": "2018.04.12", "title": "Генерали има, войници – не"}
{"url": "http://www.mediapool.bg/maik-pompeio-shte-zayavi-che-rusiya-e-agresivna-no-diplomatsiyata-tryabva-da-prodalzhi-news277889.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМайк Помпейо, бившият директор на ЦРУ, който беше номиниран за държавен секретар на САЩ, ще заяви в четвъртък на изслушване в Сената, че годините на мека американска политика към Русия са приключили, предаде Асошиейтед прес.\r\n\t \r\n\tПомпейо ще се постарае да покаже ясно разликите с предшественика си Рекс Тилърсън, обещавайки да подкрепя демокрацията и човешките права, както и да запълни незаетите места в Държавния департамент, които според него деморализират служителите.\r\n\t \r\n\tПодготвените бележки на Помпейо показват, че той ще порицае Русия за агресивни действия и ще подчертае, че администрацията на президента Доналд Тръмп я смята за опасност за САЩ. Той обаче ще заяви също, че дипломатическите усилия за работа с Москва трябва да продължат, независимо от трудностите, отбелязва АП, която е получила достъп до откъси от речта му.\r\n\t \r\n\tПомпейо ще подчертае също, че САЩ са длъжни да играят лидерска роля на световната сцена, въпреки обещанието на Тръмп да постави Америка на първо място. \"Ако ние не оглавим призивите за демокрация, просперитет и човешки права по света, кой ще го направи?\", ще попита Помпейо. \"Никоя друга страна не разполага със същата комбинация от влияние и принципи\", планира да подчертае бившият директор на ЦРУ.\r\n\t \r\n\tИзявленията на Помпейо пред Сенатската комисия по външни работи днес ще бъдат първия шанс за конгресмените и обществеността да чуят лично от него какъв дипломатически подход възнамерява да използва, ако номинацията му за държавен секретар бъде потвърдена.\n\n\r\n\t \r\n\tВъзгледите му по глобални въпроси са добре известни, защото беше разпитван подробно преди назначението си за директор на ЦРУ. Сенатори от Демократическата партия обаче се усъмниха дали бившият офицер от Сухопътните войски е подходящ за първи дипломат на САЩ, предвид войнствените си изявления и предишни изказвания за малцинствата.\r\n\t \r\n\tСамият Помпейо ще заяви, че \"малцина се ужасяват от войната повече, отколкото тези от нас, които са носили униформа\". \"Войната е винаги последното средство\", смята да изтъкне той.", "date": "2018.04.12", "title": "Майк Помпейо ще заяви, че Русия е агресивна, но дипломацията трябва да продължи"}
{"url": "http://www.mediapool.bg/braziliya-zatava-v-krizata-okolo-sagata-za-lula-news277880.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВкарването в затвора на бившия президент Лула да Силва задълбочи още повече разделенията в Бразилия, страна континент, която се оказа в истинска политическа, морална и институционална криза и се изправи пред едно напълно непредвидимо бъдеще, предава Франс прес.\r\n\t \r\n\tПламенни речи, разплакани тълпи, обиди към съдии, блокирани пътища от привърженици и противници на Лула, сълзотворен газ и гумени куршуми - Бразилия е раздирана от изумителната сага около предаването на властите, по Христов образец, на Луиз Инасио Лула да Силва.\r\n\t \r\n\t\"Всички сме обезпокоени от климата на поляризация и радикализация\" в Бразилия, предупреди министърът на обществената сигурност Раул Жунгман миналата седмица.\r\n\t \r\n\tСега, когато Лула е в затвора, най-голямата страна в Латинска Америка се оказва още по-разделена, шест месеца преди президентските избори, на които той е фаворитът.\r\n\t \r\n\t\"Бразилия минава през криза на демокрацията в широкия смисъл, която разкрива една изтощена политическа и съдебна система, податлива на екстремни противоречия и напрежения\", обяснява пред Франс прес Кристоф Вентура, изследовател в института Ирис.\r\n\t \n\n\r\n\tВкарването в затвора на 72-годишния ветеран на левицата разбърква картите на едно гласуване, което се очаква да бъде най-несигурното в историята на Бразилия и допълнително е застрашено от потока \"фалшиви новини\".\r\n\t \r\n\tМоже ли Лула да остане кандидат и в килията си, след осъждането му на 12 години затвор за корупция? Може ли да води кампания? Юристите тънат в догадки.\r\n\t \r\n\tНо неговото вероятно недопускане до изборите принуждава всички политически формации да преразгледат стратегията си. Колкото до собствената му Партия на трудещите се (ПТ), поради липса на план Б, тя потвърди кандидатурата на затворника Лула. Но партията също се разкъсва от вътрешни спорове.\r\n\t \r\n\t\"Лула е в затвора, това символизира края на проекта (на левицата), края на една ера\", заяви Андре Сезар от консултантската къща Холд.\r\n\t \r\n\tНезависимо дали възхваляват \"воина на народа\" или хулят \"най-големия бандит в историята\", бразилците със закономерно съмнение се питат дали едни избори ще са демократични, ако фаворитът на социологическите проучвания е в затвора и няма право да участва.\r\n\t \r\n\t\"Страната е минавала през нестабилни и луди моменти, но това вече е нечувано. В Бразилия никога бивш президент не е бил вкарван в затвора с толкова спорна присъда\", казва Вентура, който изтъква липсата на \"веществени и юридически доказателства\".\r\n\t \r\n\tТри десетилетия след края на военната диктатура, нахлуването на командващия сухопътните войски в дебата предизвика безпокойство. В един свой скорошен туит генерал Едуардо Вилас Боас недвусмислено пожела затвор за Лула.\r\n\t \r\n\tСтраховете от армията възникнаха в момент, когато президентът Мишел Темер нареди с указ военна намеса срещу бушуващото насилие в щата Рио де Жанейро, която се оказа, колкото спорна, толкова и неефикасна. Един месец след застрелването на чернокожата активистка Мариели Франко - престъпление което силно разгневи бразилците - то продължава да е ненаказано.\r\n\t \r\n\tВ същото време, широкообхватното разследване на корупция \"Лава жато\" (\"автомивка\"), което коства на Лула влизането в затвора, продължава да разтърсва Бразилия вече пета година. Повече от 100 политици от 14 партии са разследвани.\r\n\t \r\n\tАнтикорупционните съдии, като започнем със Сержио Моро, когото Лула нарече \"болен мозък\" и \"лъжец\", стигнаха по-далече от очакваното. Чак до президента Темер, обвинен за корупция и участие в престъпна организация, и който се измъкна на косъм през 2017 г.\r\n\t \r\n\tНа фона на безработицата, засягаща 13 милиона бразилци, съчетанието между сложната икономическа ситуация и \"почти порнографското експониране на корупцията\" е \"взивоопасно\", коментира всекидневникът \"Фоля ди Сао Пауло\".\r\n\t \r\n\tВ отчаянието си мнозина бразилци са готови да се хвърлят в прегръдките на депутата от крайната десница Жаир Болсонаро, който изпитва носталгия по диктатурата и е подкрепян от близо 18 процента от смятащите да гласуват, нареждайки се зад Лула.\r\n\t \r\n\tСагата около Лула не спира да поляризира Бразилия.\r\n\t \r\n\tЗа привържениците си, Лула е \"политически затворник\". Първият бивш президент, осъден и вкаран в затвора в Бразилия, той се разплаща за всички.\r\n\t \r\n\tЗа останалите, той се представя за жертва и сериозно подкопава авторитета на институциите: правосъдието, прокуратурата и пресата.\r\n\t \r\n\tВ разгорещената атмосфера от последните дни, автоколоната на Лула завърши предизбораната му кампания на Юг под дъжд от яйца и камъни. Последваха и изстрели срещу автобуси от автоколоната.\r\n\t \r\n\tЗанапред, \"всичко може да се случи\", казва пред Франс прес Кристоф Вентура.", "date": "2018.04.12", "title": "Бразилия затъва в кризата около сагата за Лула"}
{"url": "http://www.mediapool.bg/demokratichna-bulgaria-poe-na-bitka-sreshtu-korupitsonniya-model-na-gerb-bsp-i-dps-news277890.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНовото обединение \"Демократична България\" се обяви за опозиция на създадения от ГЕРБ, БСП и ДПС корупционен модел, който ограбва бъдещето на страната, всекидневно атакува демократичните ценности и подменя евроатлантическия избор на България. Трите партии, които се провалиха на последните парламентарни избори миналата пролет, от няколко месеца водят разговори за коалиция на следващите избори и формиране на широк демократичен фронт.\r\n\tОбединението бе обявено официално на 12 април от лидерите на \"Да, България\", ДСБ и \"Зелените\", които се подписаха символично под декларация, озаглавена \r\n\tЗа Христо Иванов, Атанас Атанасов и Владислав Панев .\r\n\t\r\n\t\n\n\r\n\t\r\n\tНовата формация се вижда като управленска алтернатива, която да осигури  и др.\r\n\tБе обявен и екипът, който ще разработва алтернативни управленски политики. Прави впечатление, че пренебрегнати от сегашното управление сектори като дигитална трансформация и интелигентен растеж са намерили специално място във визията на \"Демократична България\".\r\n\t\r\n\t\r\n\t\r\n\tВ речта си пред представители на трите партии и техни привърженици лидерът на ДСБ Атанас Атанасов каза, че България вече не е демократична държава и това е най-големият й проблем. Ето защо, продължи той, въпросите за \"леви, десни и либерали\" са \"опорка\". \"Опитват се да ни лашкат с опорни точки кои били либерали, кои десни и кои леви... Това е важен разговор, но нека първо възстановим демокрацията у нас\", заяви Атанасов, чийто думи бяха посрещнати с овации.\r\n\tСлед като констатира, че (крилата фраза на присъстващия в залата бивш председател на парламента от СДС Александър Йорданов -бел.ред.), Атанасов обобщи, че в момента светът не е сигурен, а българските управляващи не знаят къде се намират. \"Всъщност, те знаят, но не искат да кажат, искат да свалят европейските санкции срещу Русия\", добави Атанасов, изброявайки ″ГЕРБ, БСП и президент\" в един отбор.\r\n\tУправляващите обичат европейските пари, но не и европейските правила, каза Атанасов. Затова новото обединение поема курс да смени властта и да промени България.\r\n\tЛидерът на ДСБ изтъкна, че партийна номенклатура е обсебила администрацията, а ГЕРБ са вкарали във властта \"патриоти и техните уж противници от ДПС\". \"Проблемът не е в етно-религиозния състав на движението, проблемът е, че е мафиотска организация\", продължи той. \"Зад всички тях пък стои Държавна сигурност\", обобщи Атанасов.\r\n\t\r\n\t\"Разочаровахме нашите избиратели, но днес сме заедно\", каза още председателят на ДСБ по повод на неслучилата се коалиция за последните парламентарни избори, когато новоучредената партия \"Да, България\" на Христо Иванов участва заедно със \"Зелените\" и ДЕОС, а ДСБ – в съюза \"Нова република\".\r\n\t\r\n\t\r\n\t \r\n\t\r\n\tОтне ни време да направим това, което трябваше, но днес го правим на здрава основа, заяви Христо Иванов.\r\n\tТой открои няколко актуални предизвикателства пред България, които \"Демократична България\" поставя като приоритетни:\r\n\t\"Имаме управление на хора, които не могат да решат нито една задача от тези, а политическото им оцеляване зависи от това те да не бъдат решени\", изтъкна Христо Иванов.\r\n\tПо думите му България трябва да бъде в ядрото на ЕС и НАТО - или ще бъдем в ядрото им или ще бъде изтласкани в периферията.\r\n\tСъс съзнание за уроците, които трябва да извлечем, заставаме днес заедно, за да спечелим войната за идеите, да заразим хората с най-силния вирус - идеята за по-добра бъдеще, обяви Христо Иванов.\r\n\t\r\n\t\r\n\tТой съобщи, че новата политическа сила започва да дава управленски алтернативи. Знаем, че това обединение не е достатъчно, но то е арматурата, този съюз трябва да се разраства, каза Христо Иванов.\r\n\tСпоред съпредседателя на \"Зелените\" Владислав Панев \"България има потенциал да гради мостове\", но това няма как да се случи с политици без биографии, впити само в еврофондовете.\r\n\t\"Заедно сме - защото всички сме демократи и всички сме за силна България, заедно сме, защото всички сме зелени и искаме зелена и чиста България, заедно сме, защото отговорите на всеки голям въпрос в живота ни започва с България. Да, България!\", заяви Христо Иванов.\r\n\t\r\n\t\r\n\t\"Демократична България\" ще бъде представлявана от Атанас Атанасов и Христо Иванов, но решенията ще се взимат от политически съвет между трите партии. Те запазват своята самостоятелност, но централите и структурите им по места започват да работят заедно.\r\n\tЕкипът за управленски алтернативи на \"Демократична България\" включва както представители на партиите, така и извън тях – като Мартин Димитров и Петър Славов, които бяха сред най-активните депутати в Реформаторския блок и Георги Ганев от Центъра за либерални стратегии.\r\n\t\r\n\t\r\n\t\"Има съвсем очевиден интерес България да бъде отклонена от евроатлантическия път и да тръгне по друг – единият е Евразия, другият е с османски привкус\", коментира Георги Ганев. \"В момента няма партия, която да води към евроатлантическия път. Откакто България е в ЕС, е извлякла много ползи със сигурност. Но ние далеч не се възползваме по най-добрия начин\", допълни той.\r\n\tРъководителите на секторните политики е следното:\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\t\r\n\tЧас преди началото на събитието заработиха   на новото обединение и сайт на", "date": "2018.04.12", "title": "\"Демократична България\" пое на битка срещу корупицонния модел на ГЕРБ, БСП и ДПС"}
{"url": "http://www.mediapool.bg/ruska-voenna-politsiya-kontrolira-siriyskiya-grad-duma-news277891.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийската армия установи пълен контрол над град Дума, намиращ се досега под контрола на групировката \"Джаиш ал ислам\". Сега правителствените сили контролират цяла Източна Гута. Това съобщи пред журналисти началникът на руския Център за помиряване на враждуващите страни в Сирия генерал-майор Юрий Евтушенко, цитиран от ТАСС.\r\n\t \r\n\t\"Днес се случи знаково за историята на Сирия събитие\", каза Евтушенко. Той допълни, че издигането на сирийския държавен флаг в Дума е ознаменувало поемането на контрола над населеното място и следователно над цяла Източна Гута.\r\n\t \r\n\tДо момента сирийското правителство не е обявило официално, че контролира изцяло Дума.\r\n\t \r\n\tЗатова пък Министерството на отбраната в Москва съобщи, че руска военна полиция е разположена Дума, предаде Ройтерс.\r\n\t \n\n\r\n\t\"От днес в Дума работят подразделения на военната полиция на Въоръжените сили на Руската федерация. Те са гарант за спазването на правовия ред в града\", се казва в съобщението на министерството. Добавя се, че обстановката в Дума се нормализира, градът е преминал под контрола на правителството на Сирийската арабска република\".\r\n\t \r\n\tПоследните бунтовници в сирийския град Дума - крайното им убежище в Източна Гута - предадоха тежките си оръжия, а техният водач напусна района в посока Северна Сирия, предаде Франс прес, като се позова на Сирийския център за наблюдение на човешките права.\r\n\t \r\n\t\"Бойците от групировката \"Джаиш ал ислам\" сдадоха тежкото си оръжие на руската военна полиция в Дума\", съобщи Центърът. Мониторинговата организация уточни, че повечето висши командири на групировката, включително шефът им Исам Буайдани, са напуснали зоната същия ден и снощи са пристигнали в северната част на страната.\r\n\t \r\n\tЕвакуацията става в резултат на договореното през уикенда с режима извеждане на последните бунтовници от Дума, само часове след предполагаема химическа атака, взела десетки жертви в града. По силата на споразумението хиляди бунтовници и жители бяха изведени и откарани в различни райони на контролираната от опозицията провинция Алепо.", "date": "2018.04.12", "title": "Руска военна полиция контролира сирийския град Дума"}
{"url": "http://www.mediapool.bg/situatsiyata-okolo-siriya-e-v-zadanena-ulitsa-obyavi-generalniyat-sekretar-na-oon-news277860.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГенералният секретар на ООН Антониу Гутериш изрази опасение, че ситуацията около Сирия може да стане некотролируема. Това се казва в изявление, разпространено от пресслужбата му, цитирано от световните агенции.\r\n\t\"Вчера (във вторник) изразих недоволството си от съобщенията за продължаващо използване на химически оръжия в Сирия. Аз също така много внимателно следя развоя на ситуацията в Съвета за сигурност на ООН и съжалявам, че той засега не може да постигне съгласие по този въпрос\", посочи Гутериш.\r\n\tТой допълва, че отново е споделил си с постоянните представители на петте постоянни членки на съвета дълбокото си безпокойство за рисковете от сегашната ситуация, която той определя като задънена улица. \r\n\t\"Подчертах и необходимостта да се избягва излизане на ситуацията извън контрол... Нека не забравяме, че в крайна сметка нашите усилия трябва да бъдат насочени към прекратяването на страшните страдания на сирийците\", подчертава Гутериш.\r\n\tНа фона на заплахата на американския президент Доналд Тръмп, че САЩ ще предприемат военна офанзива в Сирия кувейтската авиокомпания \"Кувейт еъруейз\" съобщи, че спира полетите си до ливанската столица Бейрут. Британските военновъздушни сили пъка са в бойна готовност за нанасяне на възможен удар по Сирия, съобщи вестник \"Таймс\", като се позова на правителствен източник в Обединеното кралство.", "date": "2018.04.12", "title": "Ситуацията около Сирия е в задънена улица, обяви генералният секретар на ООН"}
{"url": "http://www.mediapool.bg/reformata-v-telk-vaprosat-ne-e-dali-a-kak-news277851.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалцина вероятно помнят историята на  с Бойко Борисов, въпреки че има решение на ТЕЛК заради исхемична болест на сърцето и чието ЕГН премиерът прати с есемес на покойния бивш шеф на митниците Ваньо Танов, за да бъде преразгледано служебното му преместване.\r\n\tИсторията обаче е емблематична за състоянието на медицинската експертиза и произтичащите от нея социални привилегии, които сегашната система щедро допуска да отиват при хора, които нямат никаква нужда от тях. И докато подхвърля трохи и унижава най-нуждаещите се от подкрепа с висене по многобройни опашки, за да получат полагащото им се, то други - здрави и прави хора се домогват до същите придобивки с лекота, за да се окажат \"неуволняеми\" в държавната и общинска администрация, като добавят към заплатата си и инвалидна пенсия, ползват данъчни облекчения или паркират скъпите си коли на удобните места за инвалиди, получават безплатна винетка и предимство за детската градина на детето си.\r\n\tКато се добавят и разказите на различни представители на властите за \"цели села с инвалиди\", сдобили се с решения от един и същи лекар с една и съща диагноза, за всеки става ясно, че нещо трябва да се промени.\r\n\tПреди ден вицепремиерът Красимир Каракачанов даде пореден пример, че две села усвояват 285 000 лева годишно от инвалидни пенсии, тъй като в едното всички деца, записани при един лекар са диагностицирани с \"епилепсия\", а в другото – с \"астма\".\r\n\t\n\n\r\n\tСъдебната практика в момента изобилства от случаи на осъдени за подкуп лекари от експертните комисии. Само за миналата година специалисти от ТЕЛК за неверни решения. Работещите в системата специалисти се сърдят, че са нарочени за престъпници и отричат у нас да има необичайно голям брой инвалиди. Те обясняват, че броят освидетелствани е напълно адекватен на стотиците хиляди хора със социално значими заболявания като диабет, онкологични заболявания, сърдечно-съдови заболявания, за които в момента напълно легално се дава намалена работоспособност.\r\n\tНапълно законно на освидетелстване подлежат и хора с далеч по-леки заболявания, за което на практика не са нужни \"фалшиви решения\". Или както казва председателката на Сдружението на лекарите от ТЕЛК-София д-р Боряна Холевич, \r\n\t\r\n\tЗатова промяна е нужна не само в контрола, както обеща премиерът Бойко Борисов след протеста на хората с увреждания срещу предлаганата реформа в ТЕЛК. Защото дори цялата корупция да бъде пресечена, сегашната система на освидетелстване отваря автоматично вратата към социални привилегии за доста широк кръг заболявания. И всеки с нужните връзки и контакти може да се сдобие с тях легално. Както бившия зам.-здравен министър Мирослав Ненков ефектно онагледи с пример сегашния модел: \r\n\tСегашните правила правят възможно например човек с бъбречна криза и още някакво усложнение да се сдобие с решение на ТЕЛК вместо просто при изостряне на състоянието му да си вземе болничен, което би излязло много по-евтино на осигурителната система.\r\n\t\r\n\tПредлаганата от здравното и социалното министерство реформа, която  заради напрежението, което провокира сред организациите на хората с увреждания, се отлага вече втори мандат.\r\n\tЗащото е тежка, трудна и трябва да бъде намерен баланс между интересите на голям брой хора, някои от които неминуемо ще бъдат засегнати.\r\n\tВъпросът е кои да бъдат те и действително да не пострадат най-уязвимите, които излязоха да протестират.\r\n\tПо данни на НОИ около  и още около, най-често социална, като .  зависи от степента намалена работоспособност и .\r\n\tПроблемът е, че никой досега не се е ангажирал с точни данни какъв е мащабът на корупцията, каква част от разходите се дължи на твърде широкия списък заболявания и т.н.\r\n\tВместо това политиците, особено от \"патриотичния\" спектър, предпочитат да говорят на ангро, обявявайки , като по този начин си навличат гнева на лекарите и хората с увреждания, а последващите протести препъват всеки опит за промяна.\r\n\t\r\n\tПодготвяната от управляващите реформа в медицинската експертиза на трудоспособността и инвалидните пенсии предвижда най-общо занапред експертизата на трудоспособността да се прави от две комисии, а не както досега – от една.\r\n\tИдеята е , която се прави от сегашните трудово-експертни лекарски комисии (ТЕЛК), вече . Вместо това, втора - социална комисия към НОИ, ще преценява дали и какви социални придобивки да бъдат отпуснати на конкретния човек, според това дали може да работи или не, дали да бъде насочен към някакъв вид рехабилитация или към бюрото по труда.\r\n\tОтделно от това изтеглената преди ден по нареждане на Борисов наредба за медицинската експертиза предвиждаше и  намалената работоспособност.\r\n\tТя предвиждаше вече да се дава , за което се полага най-висок процент, а не както досега – да се пресмятат по формула и съпътстващите заболявания, с което се завишава процентът. Идеята е да се запази възможността хората с действително тежки диагнози да получават висок процент намалена работоспособност между 70% и 100% и да се избегне практиката с натрупването на няколко по-леки заболявания човек да се сдобива с инвалидна пенсия.\r\n\tСпоред лекарите от ТЕЛК обаче 85% от хората, които минават през експертиза, са с повече от едно заболяване и по този начин при преосвидетелстване половината може да изгубят инвалидните си пенсии.\r\n\tХората с увреждания са , тъй като, това ще увеличи висенето по опашки и чакането за освидетелстване.\r\n\tДруг . Данните на НОИ показват, че всеки четвърти с инвалидна пенсия работи. Според някои експерти инвалидната пенсия трябва да е само за реално нуждаещи се, които нямат друг доход, докато други са на мнение, че пенсията се дава срещу внасяни осигуровки за съответния риск и отнемането й би било противоконституционно.\r\n\tОсновното притеснение на хората с увреждания е, че ако им бъде отнета инвалидната пенсия и бъдат насочени към бюрата по труда без никакви политики, насърчаващи тяхното наемане, това ще ги обрече на глад и мизерия.\r\n\tОт друга страна заради специалните защити, с които се ползват в момента, хората с ТЕЛК-решения не са особено желана работна ръка от работодателите. В съчетание със стигмата към хората с увреждания, това води до сериозна дискриминация при търсенето на работа като 60% от тях посочват, че са се сблъсквали с дискриминация при търсене на работа.\r\n\tСпоред лекари в ТЕЛК е  а комисиите трябва да се произнасят какви условия на работа са неподходящи за съответния човек и той да си търси работа според квалификацията.\r\n\tСпециалистите дават пример, че трудно биха се произнеси, че един човек със сърдечно-съдово заболяване може да работи каква да е работа, тъй като определени натоварвания като нощни дежурства и др. не са подходящи и могат да доведат до инфаркт.\r\n\tХората с увреждания настояват за , която да им осигури по-добри от сегашните условия, в това число по-достъпна среда, облекчен достъп до работни места чрез въвеждането на квоти за наемането им, достъп до образование и професионална квалификация, рехабилитация, лекарства.\r\n\t\r\n\tПрез последните години броят на инвалидните пенсии бележи постоянен ръст, като според актюерски анализи на НОИ основните причини се коренят във вдигането на пенсионната възраст и повишаването на безработицата през годините на прехода, което е карало хората да търсят по-лесен начин за пенсиониране чрез освидетелстване от ТЕЛК.\r\n\tТоест, освен всичко останало,, което също трябва да бъде отчетено при предстоящата реформа.\r\n\tДългосрочните прогнози на НОИ са, че през 2040 г. броят на хората с инвалидни пенсии ще се повиши до 600 000 души или 33.2% от общия брой на пенсионерите с пенсии за трудова дейност.\r\n\tТова явление според експертите може да се смята за нормално, въпреки стремежа към повишаване на контрола и намаляване на възможностите за достъп до инвалидни пенсии, тъй като броят на хората, приближаващи пенсионна възраст, стават все по-голям заради застаряващото население. По-късното придобиване право на пенсия за осигурителен стаж и възраст и увеличената заболеваемост с напредването на възрастта са сред основните причини за увеличението в броя на пенсиите за инвалидност.\r\n\tПрогнозите са, че след 2040 година броят на инвалидните пенсии ще започне да намалява, но процентът на пенсионерите с инвалидни пенсии от общия брой ще остане висок до края на прогнозния период - 26.6%.", "date": "2018.04.12", "title": "Реформата в ТЕЛК – въпросът не е дали, а как"}
{"url": "http://www.mediapool.bg/makedonskoto-pravitelstvo-preodolya-vota-na-nedoverie-news277863.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонското правителство оцеля при вота на недоверие, внесен срещу него от опозиционната партия ВМРО-ДПМНЕ заради подхода на кабинета в отношенията с България и Гърция, предаде Ройтерс.\r\n\tГласуването се смяташе за изпитание за реформаторската програма на премиера Зоран Заев и политиката за подобряване на отношенията с двете съседки като стъпка за присъединяване към ЕС и НАТО. 62-ма депутати в 120-местния парламент гласуваха против вота на недоверие, а 40-има бяха \"за\".\r\n\tНационалистическата основна опозиционна партия беше заявила, че ратифицираният през януари договор за добросъседство с България е вреден, и обвини правителството в липса на стратегия в преговорите с Гърция за уреждане на тлеещия от 1991 г. спор за името \"Македония\", отбелязва Ройтерс.\r\n\tТя също така обвини Заев, че не е изпълнил предизборните си обещания да подобри състоянието на икономиката, да реформира съдебната система и да осигури медийна свобода.\r\n\tПрез 1991 г. Македония обяви независимост и избегна войните, които разтърсиха бивша Югославия. През 2001 г. обаче Македония беше на прага да се разпадне след предприетите от голямото албанско етническо малцинство въоръжени действия.\r\n\tПоради спора с Гърция двумилионната страна не е постигнала особен напредък в присъединяването си към ЕС и НАТО. Гърция е против използването от бившата югорепублика на името \"Македония\" с мотива, че то е предпоставка за териториални претенции към едноименната северна гръцка област.\n\n\r\n\tРазискванията по вота на недоверие, който беше внесен от ВМРО-ДПМНЕ, започнаха още в сряда сутринта. ВМРО-ДПМНЕ се върна в парламента след бойкот, който започна през декември. Тогава петима от депутатите на партията бяха арестувани заради сблъсъците миналата година в парламента между протестиращи националисти и депутати, при които беше ранен и Заев.\r\n\tПрисъствието й е важно за приемането на законите, включително на този за съдебната реформа, който е условие за присъединяване към ЕС и изисква мнозинство от две трети. Правителството на Заев встъпи в длъжност през май, когато беше сложен край на двегодишна политическа криза, довела до падане на управлението на ВМРО-ДПМНЕ.", "date": "2018.04.12", "title": "Македонското правителство преодоля вота на недоверие"}
{"url": "http://www.mediapool.bg/zapochva-tretiyat-filmov-festival-master-of-art-news277865.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ афиша на третия филмов фестивал Master of Art, посветен на големите имена в световното изкуство и култура, са 77 заглавия от цял свят. Десет от продукциите са български. Филмите ще бъдат показани от днес до 30 април в София, Пловдив и Варна, съобщават организаторите.\r\n\tВсички заглавия от програмата са премиерни за страната ни. Сред тях са филми за творци като Бярке Ингелс, Кент Нагано, Василий Кандински, Марк Шагал, Антоан дьо Сент-Екзюпери, Жан Нувел, Лев Толстой, Салвадор Дали, Мария Калас, Мстислав Ростропович, Микеланджело, Чарли Чаплин, Карлос Саура, Оскар Кокошка, Етгар Керет, Иван Андонов, Петър Попйорданов - Чочо, Рем Колхаас, Аугуст Стриндберг, Начо Дуато, Роберт Ван Хюлик, Антонио Сеги и други.\r\n\tМежду продукциите са носителят на наградата за най-добър документален филм на фестивала в Кан \"Лица, места\", номинираният за \"Оскар\" в същата категория \"Животът като анимация\", филми, селектирани за най-престижните кинофестивали - във Венеция, Берлин, Сънданс, Торонто и други.\r\n\tMaster of Art представя най-добрите документални филми в областта на музиката, танца и театъра, изобразителните изкуства, архитектурата, дизайна и литературата, както и рекламни артпродукции, създадени през последните години.\r\n\tТазгодишното издание има две нови категории - изкуство за деца и кулинарно изкуство. За първи път фестивалът е едновременно в три града.\n\n\r\n\tПрожекциите в София са в \"Люмиер Лидл\", \"Одеон\", Дома на киното, Cine Grand -аPark Center, Културния център G8 и Евро Синема.\r\n\tСъбитието се организира от НДК, продуцентската компания \"Спотлайт\", фондациите \"Мастер оф арт\" и \"Америка за България\", програмата \"Култура\" на Столичната община.\r\n\tБилетите са по 8 и 6 лв. (за ученици и пенсионери), а купилите Master Pass (на цената на четири билета) ще имат достъп до всички прожекции и ще участват в томбола за награда аудиотонколонка Bose SoundLink Micro.", "date": "2018.04.12", "title": "Започва третият филмов фестивал Master of Art"}
{"url": "http://www.mediapool.bg/politsai-e-bil-prostrelyan-po-vreme-na-aktsiya-do-lukovit-news277867.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолицай е прострелян при операция на МВР близо до град Луковит, област Ловеч, съобщи в четвъртък БНР.\r\n\tПри акцията са задържани двама души, които са се занимавали с разпространение на наркотици и други престъпления. \r\n\tПострадалият униформен е прострелян в рамото. Той е настанен в болница. Полицията продължава обиските на адреси в района.", "date": "2018.04.12", "title": "Полицай е бил прострелян по време на акция до Луковит"}
{"url": "http://www.mediapool.bg/94-ot-rusnatsite-sa-ubedeni-che-v-stranata-ima-oligarsi-news277866.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПочти всички участници в анкета на руския социологически център ВЦИОМ смятат, че в Русия има олигарси, съобщи ТАСС. 94% на сто от запитаните \"не се съмняват в наличието на олигарси в страната\", се казва в материали от допитването, публикувани в четвъртък. Три процента от анкетираните заявяват, че в Русия няма олигарси; още толкова не дават отговор.\r\n\tВ \"народната класация\" на най-известните олигарси в Русия начело е бизнесменът Роман Абрамович, посочен от 15 на сто участници в проучването. В челната тройка влизат още Олег Дерипаска, един от собствениците на алуминиевата компания \"Русал\", с 8 на сто и предприемачът Михаил Прохоров, станал известен като банкер и деец от добивната промишленост, после и политик, със 7 процента.\r\n\tСледват имената на Владимир Потанин, президент на компанията \"Норникел\", Анатолий Чубайс - шеф на \"Роснано\", Алексей Милер - главата на \"Газпром\", Алишер Усманов - предприемач, спортен деец и меценат, с по 4 процента.\r\n\tНай-често анкетираните определят олигарсите като хора с голямо богатство (52 на сто от призналите наличието на олигарси в Русия). Според 44 на сто олигарсите носят повече вреди, отколкото ползи на страната, 9 процента смятат, че ползите са повече, а 36 на сто - че \"ползите и вредите от тях са горе-долу по равно\".\r\n\tОсновните критики към олигарсите са заради предполагаемо използваните от тях \"полукриминални\" средства за обогатяване и \"прекомерното им политическо влияние\", посочва директорът на ВЦИОМ Валерий Фьодоров.\n\n\r\n\tДопитването е осъществено на 7 и 8 април по телефона сред 2000 пълнолетни жители на Русия при максимална грешка до 2,2 на сто с вероятност 95 процента.", "date": "2018.04.12", "title": "94% от руснаците са убедени, че в страната има олигарси"}
{"url": "http://www.mediapool.bg/naselenieto-na-bulgaria-e-namalyalo-s-416-000-dushi-za-10-godini-news277868.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа 10-годишен период населението на България е намаляло с над 416 000 души, отчитат данни от анализ на Евростат за демографските тенденции в страните на ЕС. През 2007 г. в България са живеели 7 518 000 души, а през 2017 г. населението ни се е стопило до 7 101 859 души, показват данните на европейската статистика.\r\n\tПриблизително толкова – 400 000 души е било и населението на област Бургас през миналата година, показват данните на НСИ.\r\n\tСпоред прогнозни данни на националната статистика негативната демографска тенденция ще продължи и през следващите години, като само след две години, през 2020 г., населението у нас ще спадне под 7 милиона и ще бъде около 6.9 милиона българи.\r\n\tПрез 2040 г. ще бъдем вече около 6 милиона, а първият спад под 5 милиона българи, се очаква да бъде през 2045 - 2050 г., съответно 5.9 и 5.8 милиона българи.\r\n\tПрез миналата година броят на българите на възраст 65 и повече години е бил 1.4 милиона души, или около 20 на сто от общия брой на българите. В същото време броят на децата до 15-годишна възраст е бил около 1 милион, или около 14 на сто от общия брой на населението.\n\n\r\n\tОсновните изводи от анализите на НСИ показват, че с годините продължават процесите на намаляване и застаряване на населението у нас; намалява броят на новородените деца, както и общата раждаемост; увеличава се делът на възрастните хора за сметка на хората в трудоспособна възраст и младото поколение.\r\n\tВ същото време за десет години населението в ЕС се е увеличило с 11.5 милиона души, показват данните на Евростат. През миналата година в съюза са живели над 511.5 милиона души.\r\n\tВ европейски мащаб делът на възрастните хора над 65 години съставлява около 19 на сто от общия брой на населението в ЕС, като най-висок процент възрастни хора е регистриран в Италия - 22 на сто, следват Гърция и Германия - по 21 процента, и др.\r\n\tОбщо в шест европейски страни, включително и България, делът на хората над 65 години надхвърля 20 процента от населението.\r\n\tВ същото време делът на най-младите хора в ЕС е като цяло около 16%, като най-високо е тяхното увеличение в Ирландия - 22 на сто, и Франция - 18 на сто.\r\n\tКато цяло трите най-големи европейски страни и икономики запазват положителна тенденция в демографски план за 10-годишен период. Германия стабилизира населението си в рамките на 82 милиона. Франция и Италия отчитат увеличаване на живеещите на тяхна територия с по 2 млн. души за десет години до съответно 66 и 60 милиона.", "date": "2018.04.12", "title": "Населението на България е намаляло с 416 000 души за 10 години"}
{"url": "http://www.mediapool.bg/dzhimi-kartar-predupredi-tramp-da-izbyagva-voenni-deistviya-news277869.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият американски президент Джими Картър заяви, че се гордее с мира по време на управлението си и предупреди настоящия президент Доналд Тръмп да не прибягва до каквито и да било военни действия във връзка със Сирия или други горещи точки и на всяка цена да избегне ядрено нападение, съобщи Асошиейтед прес.\r\n\t \r\n\t\"Моля се той да запази страната ни мирна и да не преувеличава или изостря предизвикателствата в отношенията със Северна Корея, Русия или Сирия\", каза Картър в днешно интервю за АП. \r\n\t \r\n\t\"Надявам се Тръмп да е напълно наясно, както беше с мен и други президенти, че една размяна на ядрени удари може да предизвика катастрофа за цялото човечество\", допълни той.\n\n\r\n\t \r\n\tДеветдесет и три годишният бивш президент подчерта, че дори ограничена военна атака е нещо опасно и може да доведе до неконтролируема ескалация.\r\n\t \r\n\tКартър направи тези изказвания, след като президентът Тръмп заяви, че обмисля военни действия срещу Сирия в отговор на предполагаемо химическо нападение срещу цивилни. Русия на своя ред заяви, че подобна стъпка ще има тежки последствия.\r\n\t \r\n\tКартър даде интервю за АП по повод излизането наскоро на новата му книга \"Вярата: Пътуване за всички\", но засегна редица теми - от Тръмп и икономиката до религиозните спорове в американското християнство. Бившият президент, който е ревностен баптист, твърди, че американците преживяват трайна ерозия не само на духовната си вяра, но и на доверието в държавните институции.\r\n\t \r\n\t\"Много хора изгубиха вяра във върховенството на демокрацията\", отбеляза той и цитира задълбочаващото се неравенство, все по-откритата дискриминация срещу малцинствата и имигрантите, политическия процес, контролиран от парите и безконечния цикъл от войни и безизходни положения в международен план.\r\n\t \r\n\tУбеден демократ, Картър критикува републиканеца Тръмп по много въпроси и заяви, че мнозина са осъзнали, че са сгрешили, като са го подкрепили за президент. Той обаче подчерта, че критиката му не е отправена към човека в Овалния кабинет и че избирането му е резултат от множество сериозни проблеми, а не тяхната причина. \r\n\t \r\n\tОтдавнашен критик на американската политика към Северна Корея, Картър изрази одобрение за действията на Тръмп спрямо Пхенян напоследък.\r\n\t \r\n\tНикой действащ американски президент не е посещавал Северна Корея, но Джими Картър е бил в страната поне три пъти като бивш президент, за последен път - през 2011 г., когато се опита да убеди севернокорейците да се включат в многостранни преговори за прекратяване на програмата им за ядрено оръжие, припомня АП.\r\n\t \r\n\tВсе още вярвам, че световните сили \"могат да намерят начин да живеят в мир и хармония с хора, които са наши неприятели и с които имаме дълбоки различия в разбиранията\", каза в интервюто Картър.", "date": "2018.04.12", "title": "Джими Картър предупреди Тръмп да избягва военни действия"}
{"url": "http://www.mediapool.bg/zapochva-deloto-sreshtu-kevin-speisi-news277870.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Лос Анджелис започва делото срещу актьора Кевин Спейси. Носителят на Оскар е обвинен в сексуално насилие и беше сред големите холивудски звезди, чиито имена попаднаха в списъка на аферата \"Уайнстийн\".\r\n\tПреди няколко месеца повече от 30 души обвиниха Спейси в сексуален тормоз. Той беше уволнен от сериала \"Къща от карти\", а всички сцени с него във филма \"Всичките пари на света\" бяха презаснети с дубльор. От екипа на актьора все още не са коментирали съдебното дело.", "date": "2018.04.12", "title": "Започва делото срещу Кевин Спейси"}
{"url": "http://www.mediapool.bg/germaniya-ima-nuzhda-ot-poveche-chuzhdestranni-rabotnitsi-news277871.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания се нуждае от повече чуждестранни работници, за да поддържа растежа на икономиката и просперитета си, сочи публикувано снощи проучване, цитирано от ДПА. \r\n\tПодемът на германския трудов пазар през последните години едва ли би бил възможен без имиграцията, отбелязват авторите на доклада от Германския икономически институт (IW).\r\n\tБроят на чужденците, наети в Германия, се е увеличил с 1.3 милиона между юни 2011 година и юни 2017 година спрямо 1.6 милиона германски граждани. Мнозинството чуждестранни работници в Германия са от ЕС, отбелязва институтът. Останалите 386 000 са били от страни извън Евросъюза.\r\n\tИнститутът посочва, че равнището на безработицата сред германците може да се повиши през следващите години. Може да се предвиди, че участието на германското активно трудово население ще спадне рязко през следващото десетилетие, се посочва още в доклада.\r\n\tСпоред проучването Германия с времето ще стане по-зависима от неевропейските граждани, тъй като мигрантите от страните от Евросъюза ще бъдат нужни като работници в собствените си държави, които също имат проблеми с трудовия пазар заради застаряващото население.", "date": "2018.04.12", "title": "Германия има нужда от повече чуждестранни работници"}
{"url": "http://www.mediapool.bg/bebe-se-rodi-4-godini-sled-smartta-na-roditelite-si-news277872.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Китай се роди бебе, след като преди четири години родителите му загинали при автомобилна катастрофа, съобщиха местни медии.\r\n\tДвойката, която загина през 2013 г., била замразила няколко ембриона с надеждата да има дете чрез инвитро процедура.\r\n\tСлед инцидента техните родители провели дълга съдебна битка, за да получат разрешение за използване на ембрионите.\r\n\tМомчето се родило през декември 2017 г. от сурогатна майка от Лаос, но едва тази седмица случаят беше съобщен от The Beijing News.\r\n\tВестникът обяснява цялата сага и правното минно поле, през което семейството трябвало да мине, за да се стигне до раждането на детето.\n\n\r\n\tПо времето на катастрофата ембрионите били замразени в болница в Нанкин и държани в контейнер с течен азот при температура минус 196 градуса по Целзий.\r\n\tСлед съдебна битка четиримата родители на двойка получили права над оплодените яйцеклетки.\r\n\tСлучаят е безпрецедентен досега за Китай, като въпросът бил имат ли право родителите на загиналото семейство да станат техни собственици.\r\n\tНо след преодоляването на това препятствие се появила друга пречка. Ембрионите трябвало да бъдат преместени от болницата, в чието хранилище се съхранявали, в друга, само при гаранция, че тя има аналогично хранилище.\r\n\tНо заради правните неясноти, било трудно да се открие друго медицинско заведение в Китай, което да ги приеме. А тъй като раждането от сурогатна майка е незаконно в Китай, единствената възможност била да се открие такава в чужбина.\r\n\tПоради това бъдещите баби и дядовци се свързали с агенция в Лаос, където нещата са правно регламентирани.\r\n\tНо никоя авиокомпания не била склонна да приеме на борда на свой самолет контейнер с течен азот, затова скъпоценният товар трябвало да се транспортира с кола.\r\n\tВ Лаос ембрионът бил имплантиран в утробата на сурогатната майка, а през декември 2017 г. момчето се родило.\r\n\tГражданството на детето, кръстено Тяттян, също се оказало проблем, поради което се наложило раждането да не бъде в Лаос, а в Китай, където сурогатната майка отишла с туристическа виза.\r\n\tА тъй като детето нямало живи родители, които да докажат, че е тяхно, се наложило четиримата баби и дядовци да дадат кръв, за да бъдат направени ДНК тестове, с които да се установи, че то наистина е техен внук и да получи китайско гражданство.", "date": "2018.04.12", "title": "Бебе се роди 4 години след смъртта на родителите си"}
{"url": "http://www.mediapool.bg/veselie-po-balgarski-tsarvuli-bob-i-chushki-news277873.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ последно време в България се забелязва някаква мания за празнични ивенти. Всяка седмица ни бомбардират с предложения за някакво мероприятие. \"Да поставим рекорд на Гинес заедно: най-голямото боядисване на великденски яйца в света\" (Велинград); \"Патриотичен Джулай морнинг на Рилските езера\"; \"Въртене на огън пред Народния театър в Часа на земята\"; \"Национален форум и събор в Казанлък: древното познание и силата на българите. Родът Дуло, траките, Орфей, богомилите\".\r\n\tВече няма град и по-амбициозно село без някакъв хранителен празник - ден на боба, чушката, ориза, райската ябълка, сланината, чевермето, сливата, баницата. Разцвет бележат и тържествата, комеморациите, шествията, честванията, зарите-проверки. Те вече отдавна са надскочили кръглите дати и непрекъснато се сгъстяват в културните календари на общините.\r\n\tДори най-традиционните религиозни празници сякаш имат тенденцията да се разрастват: телевизорът от сутринта ни напомня какъв светъл ден е днес, кой светец да почитаме и какво да сготвим; загряват ни с легенди на мистичен музикален фон. Отбелязваме и астрономически дати като равноденствието и слънцестоенето, най-често с музика сред природата. Не пропускаме вносни празници като Хелоуин, а отскоро и лова на шоколадови яйца, устроен за децата. Отделно партитата, алкохолните турове, разюзданата забава в нощните заведения.\r\n\t\r\n\tВ това развитие виждаме от една страна наследството на туристическия мениджмънт от социализма. В този бизнес днес трудно виреят нежни, култивирани души, затова вероятно индустрията безжалостно експлоатира ресурса, произведен при Живков. Стандартизирани, индустриално произвеждани носии, цървули, пластмасови чушки; мешана скара с шопска салата и, разбира се, кукери по всякакъв повод и във всяко кътче на страната. Къщи в стил \"Стария Пловдив\"; нестинари, научили в ускорени срокове древната традиция; кон, поп, петел, гайда, ножка.\n\n\r\n\tЗабележителното е, че конкуренцията не поражда разнообразие, а тъкмо напротив. Всички наблягат на онова, което върви - на принципа \"от всичко по много и винаги\". Към розите се прикачат траки, към траките – кукери, към кукерите – вино, към виното - фолклорен фестивал и тъй нататък. \r\n\tПразничният бум има и чисто времево измерение – от предишните двудневни празници днес сме преминали към \"фестивали\", които по определение са много по-дълги (фестивалът на розата в Казанлък миналата година беше двайсет и няколко дни, белким задържи туристите в легловата база). В страната се построиха огромен брой \"къщи за гости\", най-често с европейско финансиране и сега трябва да се измисли начин да бъдат пълнени. Няма (пари за) общинска политика, която да облагороди природата наоколо, да създаде условия за спорт, почивка, лечение – затова пък се набляга на празници, които да примамят хората като един вид реклама. Така в едно малко градче за седмица или две се струпват хора, които няма къде да нощуват, а после цяла година къщите за гости стоят празни.\r\n\tИма и нови атракции. Историческите възстановки станаха неразделна част от всеки празник – от обявяването на Априлското въстание преминаха към Средновековието, Балканските войни и тракийските ритуали, от битки – към всекидневния бит и неолитна кухня. Тази година имаше възстановка на самоубийството на Ангел Кънчев в Русе, а един кмет си навлече народния гняв, защото направи чучело с обесения Левски. Възстановките се разрастват не само времеви, но и като декор. Все пак страната беше осеяна с бутафорни крепости - пак по европейски програми. \r\n\tПроектната култура е другият фактор за експанзията на празничността. Ритуалният специалист от традиционните култури, който знае кое как трябва да се направи, днес е заменен от креативан мениджър - често братовчед на кмета - който знае как се пише проект и за какво са допустимите разходи. Но защо всичките празници са така монотонни – съвсем като сувенирите, които се продават около тях (глинени съдове, дъски за хляб, чаши с Левски и Путин...)? Вероятно защото проектът минава през иглените уши на противостоящи си групи от експерти, които могат да постигнат консенсус само по най-безпроблемното, най-клишираното.\r\n\tПрез последните години сякаш сме добили условен рефлекс: идват почивни дни и трябва да се ходи някъде. И къде, къде – ами тук чудодейна икона, там медийна звезда ще готви на площада, а пък само на сто километра можем да гледаме самодиви и дъщеря ни да се снима със самодивски костюм. Празниците се множат, защото сме приведени в движение.\r\n\tПодобни местни специфики и тържествени комеморации, исторически панаири и ню ейдж фестивали се множат навсякъде по света. И затова и българите започват геройски да се борят за признание – ако не е регистърът на нематериалните наследства на ЮНЕСКО, поне да влезем в книгата за рекордите на Гинес или да ни уважат с едно утешително репортажче по CNN (както се казва - и ирония ще преглътнем, нали знаете, няма лоша реклама).\r\n\t\r\n\tКак да променим нещата така, че празнуването да не е толкова еднакво и скучно? Може би да направим така, че всяко градче да развива някаква своя уникална специфика, да се разграничава от другите, а не да ги имитира? Само че в България вместо за уникалност, всеки се бори да е по-патриотичен, по-фолклорен, по-униформен - от страх да не бъде отлъчен от националната общност.\r\n\tВероятно трябва постепенно да научим публиката да цени уникалните неща. Да търси не театъра, който ѝ играят, за да ѝ продадат някое и друго легло. А да търси истината за местната култура и автентичното преживяване на местните хора. Трябва да се появи някаква туристическа естетика, което изисква възпитаване на вкуса, авторитети, опит в други културни среди. А това е трудна работа.", "date": "2018.04.12", "title": "Веселие по български: цървули, боб и чушки"}
{"url": "http://www.mediapool.bg/informatsionno-obsluzhvane-otchete-pechalba-ot-145-mln-lv-za-2017-g-news277874.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната компания \"Информационно обслужване\" подобрява финансовия си резултат през изминалата година спрямо 2016 г., но все още не е достигнала показателите от 2015 г.\r\n\t\"Информационно обслужване\" приключва 2017 г. с 21 млн. лева приходи, печалба от 1.45 млн. лева и рентабилност от 7%, съобщи Министерството на транспорта, информационните технологии и съобщенията (МТИТС), което е принципал на дружеството.\r\n\tТова е ръст с около 1 млн. лв. на приходите и с около 250 хил. лв. на чистата печалба спрямо 2016 г. Държавната компания обаче не достига резултатът от 2015 г., когато отчита нетна печалба от над 1.6 млн. лв., показва финансовият отчет на дружеството за 2016 г.\r\n\tДейността на \"Информационно обслужване\" е свързана с разработването на приложен софтуер, основно за държавните институции, поддържането му, както и с предоставянето на удостоверителни услуги.\r\n\tОт МТИТС посочват, че финансовите резултати на \"Информационно обслужване\" показват продължаващата тенденция, стартирала през 2013 г., на устойчиво повишаване на ефективната дейност на дружеството. За петгодишен период (2013-2017 г.) се отчита нарастване на приходите и печалбата на едно заето лице, увеличаване на средната работна заплата и намаление на броя служители, е посочено в съобщението.\r\n\tФинансовият отчет на дружеството предстои да бъде одобрен от общото събрание на компанията, което е насрочено за 30 април.\r\n\tОколо две трети от приходите на дружеството идват от обслужване на министерства и агенции. Услугите, предоставяни на общински администрации, носят 13 на сто от приходите, а тези за съдебната система - още 4 на сто. Останалите постъпления са от обслужването на корпоративни клиенти и издаването на електронни подписи на граждани.\r\n\tПоловината от печалбата на компанията за тази година (646 226 лв.) ще отиде за дивидент на държавата, а останалата част ще остане в целевите резерви на дружеството.\r\n\tПрез миналата година компанията е намалила служителите си с 11 на сто, в резултат на което средната заплата в държавното дружество е нараснала с 30%, а ефективността на труда и печалба на един служител бележат ръст от 20 на сто, се казва в съобщението на МТИТС.\r\n\tНамалението на броя на служителите е резултат от оптимизиране на процесите по административно обслужване в дружеството чрез тяхното централизиране. Средствата се пренасочват за възнаграждения на служители с ключови компетенции и привличане на нови висококвалифицирани експерти към екипа на компанията, посочват от МТИТС.\r\n\tПрез 2015 и 2016 г. в \"Информационно обслужване\" са работили 528 служители. Разходите за тях са били в размер на близо 12.5 млн. лв., което е най-големия разход на компанията - 69% от всички разходи. Това означава, че средната заплата в дружеството е била 1969 лв. през 2016 г., а през миналата е нараснала с около 590 лв.\r\n\tРъководството на \"Информационно обслужване\" е взимало с около 1000 лв. повече от средната заплата на служителите. Шефовете са се разписвали срещу 2866 лв. средно на месец през 2016 г. За миналата година данните все още не са публикувани.\r\n\tДиректорският борд на \"Информационно обслужване\" е от петима членове. Негов председател е математикът Михаил Константинов, а заместник е бившият зам.-министър на транспорта в първия и втория кабинет на Бойко Борисов - Валери Борисов. Изпълнителен директор на държавната компания е Ивайло Филипов. Останалите членове са Юлияна Калчева и Валентина Недялкова, които са участвали в работата на комисии по време на избори като представители на ГЕРБ.\r\n\tВалентина Недялкова държи половината от капитала на регистрираното в Ловеч дружество \"Випаму\" ООД, което се занимава с търговия. Недялкова е адвокат по професия и от април 2017 г. е председател на Районната избирателна комисия в Ловеч.\r\n\tМихаил Константинов пък е едноличен собственик на консултантската компания \"Агенция за анализи и прогнози\".\r\n\tВалери Борисов пък е мажоритарен собственик на \"Борика – Чепеларе\" АД.\r\n\t\"Информационно обслужване\" е спечелило няколко обществени поръчки през миналата година.\r\n\tСред новите договори на държавната компания са тези за наблюдение и управление на информационно-комуникационната инфраструктура на Министерството на външните работи, модернизацията на интернет портала на МВР, изработване и техническа поддръжка на интернет сайт и мобилно приложение за нуждите на Министерство на българското председателство на Съвета на Европейския съюз 2018.\r\n\tПрез 2017 г. компанията е преминала успешно и одит, който оценява съответствието на доставчика на квалифицирани удостоверителни услуги съгласно Регламент (ЕС) № 910/2014 на Европейския парламент и на Съвета за електронната идентификация и удостоверителни услуги при електронни транзакции на вътрешния пазар (eIDAS). Този документ, издаден от френския сертифициращ орган LSTI SAS, е поредно потвърждение за европейското ниво на предлаганите от \"Информационно обслужване\" услуги, посочват от компанията.\r\n\tДържавната компания е сред лидерите в областта на предоставянето на високотехнологични услуги в ИКТ сектора в България. Тя е специализирана в изграждането, развитието и поддръжката на информационни системи с национално значение. Сред тях са информационните системи на външно министерство, системата за управление на приходите от местни данъци и такси, основните информационни системи на НАП, в това число и публичните услуги на агенцията, системите на Министерството на финансите и Агенция \"Митници\". Дружеството е технологичен партньор и на Централната избирателна комисия.", "date": "2018.04.12", "title": "\"Информационно обслужване\" отчете печалба от 1.45 млн. лв. за 2017 г."}
{"url": "http://www.mediapool.bg/sadat-v-strasburg-othvarli-pretentsiite-na-sakskoburggotski-za-krichim-news277875.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съд по правата на човека (ЕСПЧ) отхвърли жалбата на фамилията Сакскобургготски за действията на българската държава по ключовия казус с реституцията на резиденция \"Кричим\". Делото в Страсбург обаче ще продължи по жалбите на Симеон II и сестра му Мария-Луиза Хробок заради наложения през 2009 г. от Народното събрание мораториум върху продажбата и комерсиалната употреба на т.нар. \"царски имоти\".\r\n\tСтраните по делото имат срок от пет месеца, за да се споразумеят по делото преди съдът да се произнесе окончателно, съобщи адв. Михаил Екимджиев, който представлява Сакскобургготски, цитиран от сайта \"lex.bg\".\r\n\tДелото за резиденция \"Кричим\" е ключово за разплитане на възела с делата за имотите на Симеон II и сестра му. На три инстанции българският съд обяви, че резиденцията е строена с пари на Интендантството на цивилната листа на Царя, която е държавна институция. Магистратите приеха, че няма доказателства, че имотът е строен с лични пари на царете, а това е станало с държавни средства. С тези аргументи реституционните претенции на Сакскобургготски бяха отхвърлени.\r\n\tКазусът \"Кричим\" доведе до серия от дела на държавата срещу бившия премиер и детрониран монарх за останалите имоти, които той успя да си възстанови предимно по време на премиерския си мандат.\r\n\tКлючовото в решението на съда в Страсбург е, че българските съдилища са се произнесли \"детайлно\" и \"добре обосновано\" по казуса \"Кричим\".\n\n\r\n\tЕСПЧ напомня, че резиденция \"Кричим\" никога не е била във владение на Симеон II и сестра му. Двамата поискаха реституцията на имота от областния управител на Пловдив през 2008 г., но тогавашният управител Тодор Петков (БСП) им отказа. По това време Сакскобургготски все още беше лидер на НДСВ и участваше в управляващата тройна коалиция. Решението на Тодор Петков доведе до криза във властта, но въпреки това областният управител отстоя позицията си. Симеон II реши да съди държавата заради отказаната му резиденция.\r\n\tФиналното решение на Върховния касационен съд бе в полза на държавата и даде необходимия прецедент, върху който стъпиха и останалите дела за собствеността върху т.нар. \"царски имоти\".\r\n\tПрез 2009 г. на власт дойде първото правителство на ГЕРБ, а казусът с имотите все вълнуваше живо обществото. По настояване на лидера на РЗС Яне Янев, който сега е съветник на премиера Бойко Борисов, парламентът гласува мораториум върху продажбата и комерсиалната употреба на всички имоти, върнати от държавата на Сакскобургготски. Мораториумът трябваше да е временен, до приемането на закон, който да уреди въпросът с тези имоти. Целта на забраната бе да се обезпечат съдебните дела. Мораториумът обаче не е отменен вече девета година, закон няма, а част от делата още не са приключили.\r\n\tСъдът в Страсбург обявява, че делото в ЕСПЧ за имотите ще продължи в частта за жалбите на Сакскобургготски за мораториума. Царската фамилия жали, че мораториумът ги е поставил в ситуация на правна несигурност относно собствеността им и начините за нейното използване. Те нямат право на достъп до съд, за да жалят мораториума, тъй като българският съд не може да се произнася върху това решение на парламента.\r\n\tСъдът в Страсбург ще прецени дали България е допуснала нарушение на защитата на собствеността, правото на справедлив процес и правото на справедливо обезщетение. Ще се разгледат решенията на българските съдилища, които признават държавата като собственик на дворците \"Саръгьол\" и \"Ситняково\". За разлика от резиденцията \"Кричим\", те вече бяха върнати от държавата на Сакскобургготски, а после му бяха отнети след решението на съда. ЕСПЧ е комуникирал тези жалби с българското правителство.\r\n\tЖалбоподателите по делото пред Страсбург бяха седмина – Симеон II, Мария-Луиза Хробок и петима наследници на абдикиралия цар Фердинанд I, които са германски граждани. Съдът в Страсбург отхвърля жалбите на петима наследници на Фердинанд с аргумент, че те не са успели да докажат претенциите си. ЕСПЧ казва, че те никога не са притежавали права върху имотите в България, нито някога са ги използвали, за да са ощетени от мораториума на парламента.", "date": "2018.04.12", "title": "Съдът в Страсбург отхвърли претенциите на Сакскобургготски за \"Кричим\""}
{"url": "http://www.mediapool.bg/yuliya-skripal-otkaza-pomoshtta-na-ruskoto-posolstvo-news277876.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮлия Скрипал, отровената миналия месец заедно с баща си - бившия разузнавач Сергей Скрипал, жена, заяви, че не иска да се възползва от предложените й услуги на руското посолство в Лондон. Това се казва в разпространено от нейно име чрез британската полиция, цитирано от Ройтерс.\r\n\t \r\n\tВ него се допълва, че състоянието на баща й остава сериозно, както и че тя все още страда от последиците от използваното срещу тях нервнопаралитично вещество. Нападението предизвика една от най-големите кризи след Студената война в британско-руските отношения.\r\n\t \r\n\t\"Имам достъп до семейството и приятелите си и бях уведомена за своите конкретни лица за свръзка в руското посолство, които учтиво ми предложиха да ми помогнат по всеки възможен за тях начин\", посочи Юлия Скрипал. \"Към момента не искам да се възползвам от техните услуги, но ако размисля, знам как да се свържа с тях.\"\r\n\t \r\n\tПреди това руското посолство в Лондон беше заявило, че не му предоставят консулски достъп до 33-годишната Юлия Скрипал.\r\n\t \r\n\tВ понеделник тя беше изписана от болницата в Солсбъри, където по думите й била лекувана от хора с богат опит и към нея било проявено любезно отношение.\r\n\t \n\n\r\n\tЮлия Скрипал заяви, че не е достатъчно укрепнала здравословно, за да даде интервю за медиите, и допълни, че представените от братовчедка й пред руските медии изказвания не са нито нейни, нито на баща й.\r\n\t \r\n\t\"Благодаря на братовчедка си Виктория за загрижеността й за нас, но моля да не ме посещава, нито да опитва да ме търси за момента\", се казва в изявлението.\r\n\t \r\n\tСлед нападението от 4 март Юлия и Сергей Скрипал бяха в критично състояние в продължение на седмици, но впоследствие започнаха да се подобряват здравословно.\r\n\t \r\n\tВеликобритания обвини Русия, че стои зад нападението с нервнопаралитичното вещество. Западни правителства, включително американското, изгониха над 100 руски дипломати. Русия отхвърли всякакво участие в отравянето и отговори реципрочно на експулсиранията на дипломати.\r\n\t \r\n\tРуското посолство в Лондон се съмнява, че разпространеното от Скотланд ярд изявление от името на Юлия Скрипал действително е било написано от рускинята. Това се казва в съобщение на страницата в интернет на дипломатическата мисия, цитирано от ТАСС.\r\n\t \r\n\t\"Както преди, искаме да бъде удостоверено, че изявлението действително е на Юлия. Съмненията за това са големи\", заяви посолството.\r\n\t \r\n\tТо допълва, че е видно, че текстът е съставен по начин да подкрепя официалните изявления на британските власти и едновременно да изключи всякаква възможност за контакт на Юлия Скрипал с външния свят - \"с консули, журналисти и роднини\".", "date": "2018.04.12", "title": "Юлия Скрипал отказа помощта на руското посолство"}
{"url": "http://www.mediapool.bg/ilham-aliev-pecheli-chetvarti-mandat-kato-prezident-na-azerbaidzhan-news277877.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИлхам Алиев печели официално четвърти мандат като президент на Азербайджан след вчерашните избори. Те бяха бойкотирани от големите опозиционни партии, обвинили го в авторитарно управление и потъпкване на политическото инакомислие, предаде Ройтерс.\r\n\t \r\n\t\"Илхам Алиев води. Той получава 86,09 процента от гласовете\", каза на пресконференция Мазахир Панахов, председател на азербайджанската централна избирателна комисия.\r\n\t \r\n\tРезултатите са неокончателни и са получени при преброени 65 процента от бюлетините, допълни той.\r\n\t \r\n\tСамият Алиев благодари на азербайджанския народ, че му е оказал доверие на изборите.\r\n\t\"Благодаря за голямото доверие, за тази подкрепа. Тази подкрепа ми дава сили\", каза той в телевизионно обръщение. \"Азербайджанският народ гласува за стабилността, сигурността и прогреса.\"\r\n\t \r\n\tАлиев окачестви изборните резултати като \"висока оценка за направеното през последните 15 години\".\r\n\t \n\n\r\n\t\"Всичко това го направихме заедно\", заяви той. Азербайджанският президент добави, че единството между властта и народа не спира да укрепва.\r\n\t \r\n\t \r\n\tПрезидентските избори в Азербайджан бяха белязани от \"сериозни нередности\" и \"липса на плурализъм\", смятат наблюдателите на Организацията за сигурност и сътрудничество в Европа (ОССЕ), предаде Ройтерс.\r\n\t \r\n\t\"При липса на плурализъм, включително в медиите, в тези избори нямаше истинска надпревара\", се казва в доклада на наблюдателите от ОССЕ. В него се изтъква, че наблюдателите са били свидетели на \"многобройни сериозни нередности\" като пълнене на урните с предварително попълнени бюлетини.\r\n\t \r\n\tРъководителят на делегацията на Парламентарната асамблея на Съвета на Европа Виорел Бадя изтъкна в изявление, че \"трябва да се има предвид, че в политическа среда, в която демократичните принципи са компрометирани, а върховенството на закона не се зачита, свободни и честни избори не са възможни\".", "date": "2018.04.12", "title": "Илхам Алиев печели четвърти мандат като президент на Азербайджан"}
{"url": "http://www.mediapool.bg/prokuraturata-se-otkaza-ot-aresti-po-sluchaya-zhelyaz-andreev-news277864.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров няма да изпълни искането на САЩ за арест на още четирима българи, обвинени в Маями за нарушаване на американското ембарго срещу Сирия. Преди ден Добричкият окръжен съд освободи от ареста 29-годишния българин Желяз Андреев, за когото САЩ искат да бъде екстрадиран. Прокуратурата се отказва да обжалва това съдебно решение. Първоначално от обвинението обявиха, че ще настояват пред втората инстанция за арест. Сега Цацаров лично коригира позицията.\r\n\tПо случая спешно се задейства и външното министерство, след като Андреев се оплака, че е търсил безрезултатно съдействие от българските власти още миналата година.\r\n\tГлавният прокурор каза в четвъртък, че договорът за екстрадициите между България и САЩ не дава възможност за преценка на прокуратурата дали някой трябва да се арестува, или не. В споразумението пише, че прокуратура задържа издирвания, а след това внася в съда искане за постоянен арест до 60 дни. Поради тази причина е нямало начин Желяз Андреев да не бъде арестуван. Освен него в САЩ са обвинени още българи - Михаела Ненова, Любка Христова, Искрен Георгиев и Иван Сергиев. Техният арест е поискан в четвъртък от бюрото на Интерпол във Вашингтон.\r\n\tЦацаров обяви, че последното искане за четворен арест на САЩ обаче няма да бъде изпълнено. Причината е, че то е напълно идентично с това за Желяз Андреев, за когото вече има произнасяне на българския съд. Прокуратурата вече е поискала междудържавни консултации по въпроса, стъпвайки върху решението на съда в Добрич за Андреев. Договорът между България и САЩ дава възможност определени казуси да бъдат консултирани между Министерството на правосъдието и Държавния департамент на САЩ. Тази опция се използва за първи път, тъй като досега не е имало проблеми с екстрадициите от и за САЩ.\r\n\tВ сряда Окръжният съд в Добрич пусна Желяз Андреев на свобода срещу най-леката мярка за неотклонение \"подписка\". Българинът е издирван от САЩ по обвинения в заговор за нарушаване на американски федерален закон и измама на държавата, както и за шест случая на \"износ и опит за износ\" на стоки към Сирия, която е под ембарго. Според американските власти той е извършил тези престъпления като служител в кол център в София, който е собственост на българския офис на американската фирма \"AW Tronics\".\r\n\tТримата шефове и собственици на компанията вече бяха осъдени в САЩ за търговия със сирийската авиокомпания \"Сириан еър\" (Syrian air) в нарушение на ембаргото. По време на делото те са дали показания срещу редовите служители в кол центъра в България. Така през 2016 г. прокуратурата в Маями задочно повдига обвинения на петимата българи, но необяснимо екстрадицията им се иска с две години закъснение. По законите в САЩ тези случаи са наказуеми със затвор до 20 години. Според обвинението извършителите осъществявали доставките чрез подправяне на документи и укриване на страната получател на стоките.\r\n\tПреди ден българският съд постави под въпрос твърденията на властите в САЩ за вината на Желяз Андреев.\r\n\t\"Работата на (Желяз) Андреев във въпросната българска фирма е имала изцяло обслужващ - технически характер, поради което с действията си лицето не е могло да предизвика каквато и да било част от инкриминирания престъпен резултат\", посочва Добричкият окръжният съд.\r\n\tМагистратите допълват, че в обвинителния акт не е посочен действащият на територията на ЕС и България ограничителен режим за доставка в Сирия на стоките, които са предмет на обвинението. Съдът не е съгласен с искането за арест и поради още една причина - в продължение на две години, докато е текло делото срещу шефовете на фирмата в САЩ, Желяз Андреев не е бил потърсен. Това опровергава аргумента за неотложност на задържането и исканата екстрадиция.\r\n\tГлавният прокурор Сотир Цацаров коментира, че решението на съда в Добрич е написано \"много професионално\". Цацаров е бивш шеф на Окръжния съд в Пловдив. В качеството си на бивш съдия, той допълни, че може да се постави под \"огромен въпрос\" дали договорът между България и САЩ дава възможност за екстрадиция на българи за точно тези обвинения.\r\n\tПо разпореждане на премиера Бойко Борисов Министерството на външните работи предприе спешни действия за изясняване на всички обстоятелства по случая с Желяз Андреев. Институциите се задействаха, след като в четвъртък сутринта Андреев заяви пред бТВ, че МВнР, президентството и канцеларията на омбудсмана още от миналата година са били запознати с повдигнатото му обвинение, но не са направили нищо с мотива, че няма официално искане за екстрадирането му.\r\n\tСамият Желяз Андреев каза пред Нова тв, че двамата собственици на компанията и сестра им са получили нищожни присъди в сравнение с първоначално поисканите в обвинителния акт. \"Напълно е възможно в момента да става въпрос за измиване на ръце и те да са сключили сделка с прокуратурата в САЩ\", добави той.\r\n\t\"Постъпих във фирмата през май 2013 г. Аз бях служителят на най-ниско ниво. Трябваше да се свързвам с различни компании и да ги питам дали имат нужда от авиационни части. Не съм подписвал нито един документ, не съм сключвал договор, не съм виждал нито един от клиентите. Не съм взимал решения, които пряко касаят нарушаване на ембарго\", увери Андреев.\r\n\tЗаради случая зам.-външният министър Юрий Щерк покани на среща американския посланик в София Ерик Рубин, а българският посланик във Вашингтон Тихомир Стойчев поиска спешно да бъде приет от заместник помощник държавния секретар за Европа Матю Палмър за изясняване на исканията на американската страна, съобщи МВнР.\r\n\t\"Казусът е започнат погрешно изначално. Желяз не е материално отговорно лице по нашето право, нито изпълнява управленски функции. Това е разликата между нашето и англосаксонското право\", коментира неговият адвокат Ивайло Дерменджиев пред бТВ и допълни, че според приетата в САЩ система е много по-лесно човек да бъде обвинен на база на документ, който е подписал.\r\n\tПо думите му обвиненията, повдигнати на Андреев, нямат български еквивалент и точно това би трябвало да е основанието страната ни да откаже да го екстрадира и процесът срещу него в САЩ да се гледа задочно.\r\n\tПросто българското законодателство не борави с понятието \"заговор за престъпление и измама към САЩ\".\r\n\tПротести в защита на 29-годишния Желяз Андреев са планирани в четвъртък вечерта пред съдебните палата в София и Добрич. Те са организирани от негови приятели в социалните мрежи с призив да не се допусне той бъде екстрадиран в Съединените щати.\r\n\t\r\n\tНа 7 април Желяз Андреев бе задържан от полицията в Добрич заради искането за екстрадиция. От май 2013 г. до април 2016 г. той е бил служител в отдел \"Продажби\" в българския офис на американската компания AW Tronics. Той е осъществявал продажби на авиационни части на авиокомпании, сред които и на сирийската авиокомпания \"Сириан еър\".\r\n\tЗащитата на Андреев твърди, че той не е подозирал, че тези сделки са в нарушение на ембаргото, наложено от САЩ на Сирия. Българинът е бил назначен на трудов договор по българското трудово законодателство в компания, регистрирана в България. Централният офис на фирмата е в САЩ. Той никога не е уведомяван, че работи по чуждо законодателство. Не е минавал и инструктаж за стоките с възможна двойна употреба.\r\n\tЖеляз Андреев не е подбирал сам и клиентите, които е обслужвал от позицията си на \"Продавач интернет търговия\", което е най-ниското ниво в йерархията на отдел \"Продажби\" на компанията. Американската компания не запознава служителите си със спецификите на тези клиенти или със съществуващите регулации на САЩ с държавите, в които са базирани тези фирми, твърдят близките на арестувания българин, цитирани от сайта \"Добрич онлайн\".\r\n\tСирийските авиолинии са били само една от компаниите в портфолиото на Желяз. В рамките на няколко месеца той осъществява няколко сделки с този клиент. Повечето от тях са по време на 6-месечния му изпитателен срок, разказват близките.\r\n\tСега американските власти издирват Желяз Андреев за седем сделки със сирийската авиокомпания, сключени от неговия работодател през 2013 г. и 2014 г. Той е напуснал AW Tronics през април 2016 г. и става служител на \"Луфтханза Техник\" в София. На 16 март т. г. е освободен от работа в \"Луфтханза\", тъй като името му фигурира в \"черния списък\" на Търговския департамент на САЩ.\r\n\tАмериканската прокуратура твърди, че фирмата е подавала неистинска информация на федерални агенции с цел да прикрие сделките със \"Сириън Еър\", а тримата шефове са \"насърчавали служителите си, които съзнателно са продавали забранени стоки на сирийските авиолинии\". Те от своя страна са съучастници на режима на президента Башар Асад, смятат обвинителите зад Океана.", "date": "2018.04.12", "title": "Прокуратурата се отказа от арести по случая \"Желяз Андреев\""}
{"url": "http://www.mediapool.bg/organizatsiya-zapodozrya-chasten-interes-po-kazusa-s-tramvai-6-news277893.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧастни интереси зад промяната на маршрута на трамвай 6 заподозряха от неправителствената организация \"Спаси София\". Причината е, че обръщалото на трасето, което не се ползва от години, е частна собственост поне според публично достъпната кадастрална карта.\r\n\tСтава въпрос за терен от 2300 кв. метра на бул. \"Арсеналски\", който според данните в кадастъра е частна собственост. Според проверка на администрацията на район \"Триадица\" обаче теренът е общински и върви процедура за съставяне на акт за общинска собственост.\r\n\tИмотът се намира в центъра на София, близо е до търговски център и до басейна \"Спартак\". Според Общия устройствен план на столицата обръщалото е част от Южния парк. То попада в зона на градски паркове и градини, в която се допуска застрояване със сгради и съоръжения за \"дейности, свързани с отдиха\".\r\n\tПроверка на район \"Триадица\", включително и в Агенцията по геодезия, картография и кадастър, показала, че обръщалото до преди няколко години не е било отделен имот, а част от територията на Южния парк, при бул. \"Арсеналски\", която е общинска собственост. През 2016 г. имотът на обръщалото е отделен от останалата територия на парка, тъй като е ограден от трамвайните линии. \"В записа на кадастралната карта не е отбелязан конкретен частен собственик и няма данни за претенции към имота\", твърдят от район \"Триадица\".\r\n\t\r\n\t\"Представете си само какъв хубав, многоетажен блок с ексклузивна гледка към Южния парк може да се построи там\", коментираха от \"Спаси София\" данните от кадастъра. От организацията са поискали отговор от общината на кого е трамвайното обръщало, но не са получили конкретна информация, а обяснение, че не е ясно за кой точно имот се иска информация.\r\n\tМаршрутът на трамвай 6 беше променен преди около две години заради строителството на метрото и вместо до \"Лозенец\" той се движи до кв. \"Иван Вазов\". През това време неизползваните релси по бул. \"Арсеналски\" се превърнаха в паркинг.\r\n\tРешението за промяна на маршрута беше обявено като временно, но сега е възможно да стане и постоянно. Това предизвика недоволството на част от жителите на \"Лозенец\", които организираха протести и направиха подписка за възстановяването на предишния маршрут на трамвая.\r\n\tРешението за това от къде да минава линия 6 е свързано с това как да бъде уредено движението през тунела на НДК. Целта е да бъде изместен трамваят по бул. \"Скобелев, тъй като пречи на живеещите до релсите хора. Преминаването на мотриси по този булевард също беше уж временно решение заради строителството на метрото, но положението остава непроменено с години. Живеещите в района нееднократно протестираха с искане трасето да бъде изместено, за да не минават до домовете им.\r\n\tОт миналата година се разглеждат няколко варианта за това как да минават транспортните средства през тунела на НДК, за да се махнат линиите по \"Скобелев\". Окончателният вариант трябваше да бъде избран след обществено обсъждане.\r\n\tПреди време зам.-кметът по транспорта Евгени Крусев обясни, че най-вероятният вариант е трамваят по бул. \"Арсеналски\" да бъде заменен с тролей, който да минава по него и да стига до кв. \"Манастирски ливади\".", "date": "2018.04.12", "title": "Организация заподозря частен интерес по казуса с трамвай №6"}
{"url": "http://www.mediapool.bg/plashtaniyata-s-karta-sa-narasnali-s-44-za-tri-godini-news277894.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПлащанията с банкови карти са се увеличили с 44% за периода от 2014 г. до 2016 г., а стойността им е нараснала с 38%, заяви подуправителят на БНБ Нина Стоянова на форум за дигитализацията във финансовия сектор.\r\n\tПо думите на Стоянова броят и стойността на картовите плащания, извършени чрез виртуално терминално устройство ПОС, са нараснали с над 20%.\r\n\tДанните на БНБ сочат още, че през 2016 г. над 50% от нарежданията за кредитен превод са били направени от потребителите по електронен път, което представлява две трети от общата стойност на всички кредитни преводи.\r\n\tПодуправителят на БНБ припомни, че от 6 март тази година е в сила новият Закон за платежните услуги и платежните системи, който въвежда Втората директива за платежните услуги. С нормативния акт се регламентират два нови вида онлайн платежни услуги - по иницииране на плащане и по предоставяне на информация за сметка.\r\n\tОсновните промени в закона са насочени към повишаване на сигурността на плащанията в интернет. В подобна посока е и нов еврорегламент, съдържащ технически стандарти за \"задълбоченото установяване на идентичността на клиента\". Банките имат срок до 14 септември 2019 г., за да приведат дейността си в съответствие с документа.\r\n\t\"За първи път през 2018 г. доставчиците на платежни услуги ще трябва да извършват оценка на операционните рискове и рисковете, свързани със сигурността, както и да наблюдават и докладват пред БНБ значими операционни или свързани със сигурността инциденти. На БНБ ще се предоставят и данни за измами, свързани с плащанията по ред, определен с проект на насоки на Европейския банков орган, които предстои да влязат в сила в началото на 2019 г.\", каза Нина Стоянова.\r\n\tПо думите й друга важна промяна е предложението на Еврокомисията за промени в регламента за презграничните плащания. Занапред се предвижда банките в страните от ЕС извън еврозоната да прилагат равни такси за презграничните плащания в евро и за националните плащания в съответната национална валута. Досега такова изискване имаше само по отношение на равни такси при националните и презгранични плащания в евро. Планирано е изменението да се прилага от 1 януари 2019 г. и да доведе до съответните промени в тарифите на банките в България.", "date": "2018.04.12", "title": "Плащанията с карта са нараснали с 44% за три години"}
{"url": "http://www.mediapool.bg/parite-ot-obshtinska-banka---za-parkove-detski-gradini-i-ulitsi-news277895.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голям дял от парите от продажбата на Общинска банка да отидат за екология и инвестиции в зелената система на София, предложи кметът Йорданка Фандъкова. Става въпрос за 12 млн. лева или 26% от постъпленията от . За него регистриран в Лихтенщайн фонд плати 46 млн. лева. Средствата .\r\n\tПарите от банката постъпват в Специализирания общински приватизационен фонд. Съветът за управление на фонда, в който влизат общински съветници, одобри доклад на Фандъкова за приоритетите, по които да бъдат изхарчени средствата. Предстои да се разглеждат и конкретни проекти.\r\n\tСпоред кмета основните приоритети за развитието на София са екология, образование и транспорт и транспортна инфраструктура. Предложени са и инвестиции в култура и спорт, общинско здравеопазване, социални дейности, както и за електронно управление.\r\n\tНай-сериозен дял от средствата в размер на 26%, или 12 млн. лева, се предлага да отиде за екология и зелена система. \"И при управлението на бюджета на Столична община най-важната тема, която защитаваме, е опазването на околната среда и чистотата на въздуха\", каза кметът Фандъкова. Предвижда се освен в зелената система на града средства да бъдат насочени към поддръжка и изграждане на нови детски площадки във всички райони на София.\r\n\tНа второ място сред приоритетите с дял от 21.7% - 10 млн. лева, са инвестициите в образование. Те трябва да са за ремонт и изграждане на детски градини, както и за построяването на изцяло нови училища в районите, където липсват такива.\r\n\tОколо 9 млн. лева или 20 на сто от парите от банката ще са за транспортни проекти. Фокусът ще е върху изграждането и реконструкцията на улици в кварталите.\r\n\tВ общинското здравеопазване се предлага да бъдат инвестирани 12.2% - 5.6 млн. лева. За култура ще отидат 5.4 млн. лева, с част от които да се осъществи проектът за превръщането на бившата топлоцентрала на НДК в център за съвременна култура. Друг важен проект е за площадното пространство около храма \"Света Неделя\". Предстои обявяването на конкурс за проект за преустройство на пространството.\r\n\tЗа социалните дейности са предвидени 1.8 млн. лева. Около 800 000 лева са заложени за проектите за нови квартални спортни зали, които ще бъдат изградени в дворове на 6 училища. Още толкова ще отидат за развитие на нови технологии и системи в областта на електронното управление.\r\n\tПредставителите на управителния съвет на приватизационния фонд подкрепиха доклада за разпределяне на средствата. Представителят на БСП Милка Христова предложи да бъдат дадени повече пари за здравеопазване.\r\n\tИван Велков, зам.-председател на Столичен общински съвет и член на \"Политическа група 5\"/\"Зелените\", предложи при подготовката на конкретните проекти да се търси и възможност за публично-частно партньорство.", "date": "2018.04.12", "title": "Парите от Общинска банка - за паркове, детски градини и улици"}
{"url": "http://www.mediapool.bg/sled-2-g-obsazhdaniya-reformata-v-telk-se-vrashta-v-izhodna-pozitsiya-news277897.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от две години след  на идеите за реформа в експертизата на работоспособността в четвъртък техния последен вариант беше замразен за пореден път, за да започнат отначало преговори с организациите на хората с увреждания, а диалогът бе обявен за “подновен“.\r\n\tНовината за замразяването на реформата дойде в четвъртък след среща на социалния министър Бисер Петков и вицепремиера Валери Симеонов с организациите на хора с увреждания, въпреки че тя реално беше преди два дни от премиера Бойко Борисов, който под заплаха от протести разпореди изтеглянето на наредбата за медицинската експертиза на здравното министерство, с която се променя начинът на оценка на работоспособността.\r\n\tХиляди хора с увреждания излязоха преди ден на национален протест заради опасения, че подготвяните промени целят да ги лишат от пенсии и други социални помощи.\r\n\tТака след всички работни срещи, участия на експерти и граждани в комисии, дискусии, обсъждания, преговорите по концепцията за реформа в експертизата на работоспособността са отново в изходно положение и започват отначало.\r\n\tСоциалният министър Бисер Петков съобщи след срещата, че работна група се заема да разгледа спорните текстове в концепцията за реформа.\n\n\r\n\tТой обяви, че диалогът с хората с увреждания е възстановен и занапред всички решения ще бъдат вземани само с тяхно участие. Той оправда липсата на такъв диалог и участие с това, че концепцията е трябвало да бъде бързо внесена в изпълнение на решение на Народното събрание и не е имало технологично време за разглеждането й в Националния съвет за интеграция на хората с увреждания.\r\n\tСлед срещата стана ясно, че към момента работата по реформата ще се концентрира върху медицинската експертиза, която е в ресора на здравното министерство. За петък е насрочена среща на хората с увреждания и със здравния министър Кирил Ананиев.\r\n\tВицепремиерът Валери Симеонов коментира, че правителството ще продължи да работи по спиране на злоупотребите с “фалшивите ТЕЛК решения“, тъй като там изтичат стотици милиони левове.\r\n\tПо думите му 150 хиляди души или 30% от всички получават неправомерно пенсии чрез схеми на лекари, работещи в ТЕЛК, и завишаване на процента неработоспособност.\r\n\tСимеонов припомни, че реформата е ангажимент на коалицията с ГЕРБ, и увери, че промените ще бъдат правени при спазване на интересите на хората, които имат основание да бъдат подпомагани заради техните заболявания.\r\n\tСимеонов обаче се размина с хората с уврежданията във визията за това как ще бъдат разпределени спестените от спирането на злоупотребите пари.\r\n\tОрганизациите на хората с увреждания очакват целият освободен ресурс да бъде пренасочен за политики в тяхна подкрепа, докато Симеонов коментира, че този ресурс ще е доста голям и е въпрос на правителствена политика освен за тях за какво друго ще бъде разпределен.\r\n\tПървият вариант на концепцията за реформа в експертизата на работоспособността беше представен през януари 2016 от тогавашния социален министър във втория кабинет “Борисов“ Ивайло Калфин, като оттогава досега философията й не е претърпяла съществена промяна.\r\n\tТя предвижда разделяне на експертизата на две – чисто медицинска, което сега се прави от ТЕЛК-комисиите, и социална оценка, при която ще се преценява дали даден човек може да работи, дали се нуждае от пенсия, друг вид помощ, рехабилитация или трябва да бъде насочен към бюрото по труда.\r\n\tТази философия обаче не се приема от организациите на хората с увреждания, които смятат, че се цели единствено “орязване на права“ без да са предвидени никакви гаранции и облекчения при търсенето на работа.", "date": "2018.04.12", "title": "След 2 г. обсъждания реформата в ТЕЛК се връща в изходна позиция"}
{"url": "http://www.mediapool.bg/mondi-shte-investira-600-mln-evro-v-nov-zavod-v-bulgaria-news277898.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСветовният гигант в производството на хартия и опаковки от нея \"Монди Груп\" (Mondi Group) ще инвестира 600 млн. евро в изграждането на нов завод в България. Това съобщи Министерството на икономиката след среща на зам.-министъра Лъчезар Борисов и изпълнителния директор на Българска агенция за инвестициите (БАИ) Стамен Янев с техническия директор на \"Монди\" Кристиян Скилих.\r\n\tОт съобщението на икономическото министерство не става ясно дали ще строят втори завод на ново място или ще разширят предприятието си в Стамболийски, на което са собственици от края на 2006 г. Досега компанията е инвестирала над 12.3 млн. лв. в модернизацията му, става ясно от финансовия отчет на дружеството за 2016 г.\r\n\t\r\n\tНовият проект на \"Монди\" у нас ще се счита за приоритетен и така дружеството ще може да се възползва от мерките и стимулите, които предлага Законът за насърчаване на инвестициите, е посочено в съобщението на икономическото министерство.\r\n\tОсвен новата инвестиция на срещата в икономическото министерство са били обсъдени и възможностите за разширяване на производството на компанията у нас.\r\n\tКомпанията \"Монди\" е най-големият в света производител на натронова хартия и хартиени опаковки. Приходите й за 2017 г. възлизат на над 7 млрд. евро, което е ръст от 7 на сто спрямо година по-рано. Печалбата й преди данъци на 887 млн. евро и се увеличава с 5% спрямо 2016 г.\n\n\r\n\t\"Монди Груп\" има производствени мощности в 31 страни, в които работят над 26 хиляди души. Основните й производствени единици са разположени в централна Европа, Русия, Северна Америка и Южна Африка. Собственик на компанията е англо-американска група, а изпълнителен директор е Александер Криклер.\r\n\t\r\n\tНа българския пазар \"Монди Груп\" стъпва през 2006 г., когато купува завода за целулоза и хартия в Стамболийски, който е създаден през 1952 г. Това става чрез публичен търг, проведен от Европейската банка за възстановяване и развитие и Международната финансова корпорация, за активите притежавани от компанията \"Целхарт\".\r\n\tДъщерното й дружество у нас се нарича \"Монди Стамболийски“ ЕАД. То е собственост на регистрираната в Холандия компания \"Монди Пекиджинг Пейпър\", което е част от англо-американска група.\r\n\tПрез 2009 г. заводът в Стамболийски временно спря работа заради финансовата и икономическата криза и натрупа загуба от 90 млн. лв. Две години по-късно беше възстановена нормалната работа на предприятието и приходите му достигнаха над 100 млн. лв. и оттогава растат нагоре.\r\n\tЗа 2016 г. \"Монди Стамболийски\" отчита оборот от над 146 млн. лв. Основната част – над 125 млн. лв., са от продажбата на 101 тона крафт хартия на пазари в целия свят. От продажбата на електроенергия приходите са над 18 млн. лв.\r\n\tНетната печалба на дружеството е 29.3 млн. лв. за 2016 г. и нараства с над 2 млн. лв. спрямо година по-рано.\r\n\tРазходите за персонала са над 8.1 млн. лв. и през последните години заплатите на работниците се увеличават средно с около 3% годишно. За възнагражденията на директорите и управленския борд са отишли над 1.3 млн. лв. за 2016 г.\r\n\tПрез последните години жителите на Стамболийски се оплакваха, че заводът за производство на целулоза и хартия редовно ги обгазява. За това на няколко пъти бяха налагани санкции на предприятието от Районната инспекция по опазване на околната среда.", "date": "2018.04.12", "title": "\"Монди\" ще инвестира 600 млн. евро в нов завод в България"}
