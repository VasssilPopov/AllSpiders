{"url": "http://www.mediapool.bg/finalno-bashtata-na-megan-markal-nyama-da-prisastva-na-svatbata-y-s-prints-hari-news279248.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБъдещата съпруга на британския принц Хари потвърди официално, че баща й няма да присъства на сватбата им в събота. В специално изявления тя посочва, че винаги е била загрижена за баща си и се надява той да се фокусира върху своето здраве след като претърпя операция по поставянето на стентове в кръвоносните му съдове.\r\n\t\"За съжаление баща ми няма да присъства на нашата сватба\", пише в изавлението на Меган Маркъл. \"Благодаря на всички за щедрата подкрепа, която получихме! С Хари нямаме търпение да споделим с вас нашия специален ден\", допълва тя.\r\n\t73-годишният Томас Маркъл обяви, че се чувства добре след операцията но са му забранени вълнения.\r\n\tПървоначално на Маркъл бе възложена нормалната за един баща на сватбената церемония на дъщеря му – да я отведе до олтара. След папарашка фоносесия, която се оказа нагласена с цел подобряване на имиджа на Маркъл в обществото, той се отказа да присъства на венчавката, з ад не излага дъщеря си. После обаче се появи неофициална информация, че все пак ще отиде, но вече е ясно, че  той няма да предаде Меган в ръцете на бъдещия й съпруг Хари.\r\n\tТомас Маркъл е разведен с майката на Меган, която е отгледала сама доскорошната американска актриса, която се отказа от Холивуд заради кралския си брак. Бъдещата съпруга на Хари има полубрат и полусестра от баща си, с които не поддържа връзка и не са поканена на тържеството, което се очертава светското събитие на годината.\r\n\tТо ще е в по-тесен кръг от сватбата на втория по реда на наследяване на кралската корона – принц Уилям, но ще бъде проследено от хиляди британци на живо и вероятно милиони  зрители но цял свят.\r\n\tРедица български телевизии също ще отразяват в реално време сватбата на Хари и Меган Маркъл на 19 май - в събота, по обяд.", "date": "2018.05.17", "title": "Финално: Бащата на Меган Маркъл няма да присъства на сватбата й с принц Хари"}
{"url": "http://www.mediapool.bg/germanskoto-pravitelstvo-shte-zategne-pravilata-za-sabirane-na-semeistva-na-migranti-news279238.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите в Германия партии се договориха да затегнат правилата за събиране на разделени семейства на някои кандидатстващи за убежище, като изключиха събиране на семейства на бивши екстремисти, които са се отказали от убежденията си, предаде Асошиейтед прес.\r\n\t \r\n\tМиналата седмица кабинетът одобри закон, който позволява на до 1000 души месечно, получили право на защита, което е статут, различен от предоставяне на убежище, да подават молби роднините им да дойдат при тях в Германия. Събирането на семейства за хора с такъв статут, между които има много сирийци, беше отменено преди две години.\r\n\t \r\n\tЗаконът изключва мигранти, извършили тежки престъпления или такива, които представляват риск за екстремистко насилие. Но той предвиждаше изключение за хора, които могат убедително да докажат, че са се отказали от екстремистките си възгледи, което предизвика критика в средите на консервативния блок на канцлера Ангела Меркел.\r\n\t \r\n\tМиналия четвъртък блокът на Меркел обяви, че управляващата коалиция се е отказала от оспорваното изключение.", "date": "2018.05.17", "title": "Германското правителство ще затегне правилата за събиране на семейства на мигранти"}
{"url": "http://www.mediapool.bg/noviyat-lider-na-kataluniya-vstapi-v-dlazhnost-bez-da-se-zakalne-v-ispanskata-konstitutsiya-news279232.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият лидер на испанската автономна област Каталуния - ревностният сепаратист Ким Тора, встъпи в длъжност в Барселона без да се закълне във вярност на испанската конституция, а само във \"волята на каталунския народ\", предаде Франс прес в четвъртък.\r\n\t \r\n\tНа официалната церемония нямаше нито един представител на централното правителство, нито испанско знаме, свидетелство за силното напрежение между Барселона и Мадрид.\r\n\t \r\n\tЧлен на твърдото крило на движение за независимост, Тора беше избран в понеделник за премиер на Каталуния от регионалния парламент и веднага обеща да \"изгради независима държава\".\r\n\t \r\n\t55-годишен редактор, който е новак в политиката, не обеща нито да уважава испанската конституция, нито крал Фелипе Шести, нито статута на Каталуния, който определя правомощията на този автономен регион.\r\n\t \r\n\tПодобно на предшественика си Карлес Пучдемон през януари 2016 г., той обеща само да \"изпълнява честно задълженията си на президент на Женералитата (каталунското правителство), оставайки верен на волята на народа, представляван от парламента на Каталуния\".\r\n\t \n\n\r\n\tКонсервативното правителство на Мариано Рахой реши да не изпраща представител на тази церемония. В комюнике то посочи, че регионалната изпълнителна власт се е опитала да наложи равнище на правителствената делегация, което не беше прието\".\r\n\t \r\n\tВ изявлението са казва също, че \"правителството също така смята, че видът церемония, организирана от Женералитата, представлява посегателство срещу достойнството на институцията\".\r\n\t \r\n\tСевероизточният испански регион със 7,5 млн. жители е без лидер от 7 месеца. Каталуния беше поставена под прякото управление на Мадрид след неуспешния опит за обявяване на \"каталунска република\" в Барселона на 27 октомври.\r\n\t \r\n\tКим Тора смята, че \"законният премиер\" си остава Карлес Пучдемон, който в момента е в Германия. Там той очаква да разбере дали ще бъде екстрадиран в Испания, където ще бъде съден за \"бунт\" и може да получи максимална присъда от 30 години затвор.\r\n\t \r\n\tЦеремонията се състоя в рамките на няколко минути в спомагателна зала на двореца, където заседаваше регионалното правителство. Тора не получи символичния медальон, украсен с каталунски флаг, даван традиционно на предшествениците му. Новият премиер носеше жълта лентичка на ревера си, символизираща подкрепата му за сепаратистките лидери, които са в испански затвори заради участието си в обявения за незаконен миналогодишен референдум и незаконната декларация за независимост.", "date": "2018.05.17", "title": "Новият лидер на Каталуния встъпи в длъжност без да се закълне в испанската конституция"}
{"url": "http://www.mediapool.bg/roumingat-mezhdu-es-i-stranite-ot-zapadnite-balkani-shte-poevtinee-news279239.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия обяви началото на процеса за намаляване на тарифите за роуминг между ЕС и страните от Западните Балкани и приветства действията от страна на операторите към понижаване на цените през това лято, съобщиха от Представителство на ЕК в България.\r\n\t \r\n\tЛидерите на шестте партньори от страните от Западните Балкани подписали в София Изявление за подкрепа за започването на Цифрова програма за Западните Балкани. Като част от този ангажимент, те са се договорили да подобрят инвестиционния климат за реализирането на цифрови проекти в региона и да допринесат за стабилни, предсказуеми и конкурентноспособни пазари в телекомуникационния сектор.\r\n\t \r\n\tКато основен елемент от изявлението за подкрепа за започването на Цифрова програма за Западните Балкани, еврокомисарят Мария Габриел е обявила днес пътна карта за намаляване на тарифите на роуминга между Европейския съюз и Западните Балкани.\n\n\r\n\t \r\n\tПътната карта въвежда процес на мониторинг, който да се извършва от Органа на европейските регулатори в областта на електронните съобщения /БЕРЕК/ и Телекомуникационните регулатори на Западните Балкани за пазарите на едро, и на дребно, така че да се оцени на място, реалното намаление на цените на роуминга.\r\n\t \r\n\tТова лято потребителите ще имат нови намалени търговски оферти, касаещи роуминга, започвайки с пакетите от данни. Операторите ще продължат да договарят техните двустранни роуминг сделки, така че от лятото на 2019 г., ще има цени на дребно на роуминга между ЕС и Западните Балкани не по-високи от 70 евроцента за мегабайт, при използването на данни.\r\n\t \r\n\tЕврокомисарят Мария Габриел е приветствала ангажимента на телекомуникационните оператори в региона да намалят роуминг тарифите за пакетите с данни за своите клиенти за ЕС през това лято. \r\n\t \r\n\tЗаключенията на срещата на високо равнище за Западните Балкани от 17 май 2018 г. подкрепят идеята за започване на Цифрова програма за Западните Балкани, която ще бъде оповестена в детайли в края на юни по време Дигиталната асамблея в София.\r\n\t \r\n\tИзявлението за подкрепа на Цифровата програма за Западните Балкани е подписано в рамките на срещата на върха ЕС-Западни Балкани в София на 17 май от представителите на партньорите на страните от Западните Балкани - Албания, Босна и Херцеговина, Косово, Македония, Черна гора и Сърбия.", "date": "2018.05.17", "title": "Роумингът между ЕС и страните от Западните Балкани ще поевтинее"}
{"url": "http://www.mediapool.bg/liga-i-dvizhenie-5-zvezdi-se-sporazumyaha-za-pravitelstvo-na-italiya-news279206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещите италиански партии Движение \"5 звезди\" и \"Лига\" постигнаха принципно споразумение по програмата на коалиционно правителство, предаде Ройтерс в четвъртък.\r\n\t \r\n\tОчаква се те да намалят данъците, да засилят социалните разходи и да отправят най-голямото предизвикателство към ЕС след британския референдум за Брекзита преди две години.\r\n\t \r\n\tЛидерите на крайнодясната \"Лига\" Матео Салвини и Движение \"5 звезди\" Луиджи Ди Майо, които се оказаха сред победителите на изборите от 4 март, обсъждаха общата политическа програма с цел да намерят изход от патовата ситуация, продължила повече от 10 седмици.\r\n\t \n\n\r\n\tСлед края на продължилата над 4 часа среща между двамата водещи политици Ди Майо заяви, че партиите трябва да уточнят само няколко дребни подробности. Очаква се програмата да бъде финализирана по-късно днес.\r\n\t \r\n\tМалко преди това източник от Движение \"5 звезди\" заяви, че като цяло програмата е уточнена и тя не съдържа нищо, сочещо евентуално излизане на страната от еврозоната или от ЕС.\r\n\t \r\n\tСпоразумението все още не е публикувано и трябва да бъде одобрено от членовете на партиите, както и от италианския президент Серджо Матарела. Двамата партийни лидери обещаха с видеопослания в сряда, че програмата ще бъде поставена на гласуване сред активистите на техните формации - чрез интернет за \"Движение 5 звезди\" и на специално уредени места за Лигата в събота и неделя.\r\n\t \r\n\tДи Майо съобщи, че е постигнат напредък по избирането на коалиционен премиер, но не съобщи име.\r\n\t \r\n\tПредварителен вариант на проектоспоразумението показва, че планът, заложен в него за разходите, ще наруши фискалните правила на ЕС, отбелязва Ройтерс.\r\n\t \r\n\tПрез последните дни в печата изтекоха ред проекти за бъдеща обща програма, но партиите постоянно уверяваха, че става дума за неактуални вече предложения, напомня АФП.\r\n\t \r\n\tСпоред в. \"Кориере дела сера\", например, програмата на евентуалното коалиционно правителство на Движение 5 звезди и Лигата предвижда отмяна на антируските санкции като централна задача на външната политика. \"Русия не бива да се разглежда като опасност, а като привилегирован партньор\", но при все това \"САЩ остават главен съюзник\", се казва в текста, цитиран от изданието.\r\n\t \r\n\tНякои от точките в програмата подлежали на допълнително уточняване, по-специално засягащите стратегията в отношенията с ЕС и евентуалното преразглеждане на италианските ангажименти в общността, посочва изданието.\r\n\t \r\n\tВ последния вариант на текста вече не се споменава за възможно напускане на еврозоната. Той не съдържа и искания към ЕЦБ да опрости 250 милиарда евро от външния дълг, стигнал рекордно ниво и надхвърлил 2 трилиона. Тези положения са били включени в предишни проекти за правителствена програма според италиански медии.\r\n\t \r\n\tДвижението 5 звезди, смятано за антисистемно, и Лигата, с репутация на антиевропейска партия, вече са подложени на натиск заради своите планове.", "date": "2018.05.17", "title": "\"Лига\" и Движение \"5 звезди\" се споразумяха за правителство на Италия"}
{"url": "http://www.mediapool.bg/polsha-razkri-proruska-grupa-opitvala-se-da-razpali-naprezhenie-s-ukraina-news279237.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша задържа рускиня, участвала в проруска група, опитвала се да разпали напрежение между Полша и Украйна, и скоро ще я експулсира, заяви полската служба за вътрешна сигурност, цитирана от Ройтерс.\r\n\t \r\n\tСлужбата за вътрешна сигурност каза, че още четирима човека, замесени според нея в \"хибридни\" дейности срещу Полша, ще получат петгодишна забрана за влизане в страната. Рускинята беше идентифицирана като \"Екатерина К.\"\r\n\t \r\n\tСлужбата не даде подробности за самоличността на другите четирима души, които според нея са предприели \"решителни опити за укрепване на проруските групи в Полша около два ключови приоритета на хибридните действия на Русия срещу Полша\".\r\n\t \r\n\t\"Това са разпалване на полско-украинска враждебност в социалната и политическата област и подкопаване на тълкуването на полската история и заменянето й с руска версия\", заяви службата за вътрешно разузнаване.\r\n\t \r\n\tТя каза, че нейната намеса е \"неутрализирала дейността на две мрежови структури, участващи в руската хибридна и информационна война срещу Полша\".", "date": "2018.05.17", "title": "Полша разкри проруска група, опитвала се да разпали напрежение с Украйна"}
{"url": "http://www.mediapool.bg/oshte-tri-morski-plazha-veche-imat-kontsesioneri-news279241.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще три морски плажа в област Варна вече имат концесионери, съобщи правителствената информационна служба. Концесиите са за срок от 15 години.\r\n\tКонцесионер на плаж \"Слънчев ден\" е \"Амадеус – Ей Си Джи\" ООД. За срока на договора таксата за един чадър и за един шезлонг в зоната за платени плажни принадлежности трябва да е по 8 лв. Размерът на годишното концесионно плащане е 302 969 лв. без ДДС. За подобряване на пешеходния достъп до плажа и за указателни табели с допълнителна информация ще бъдат инвестирани 74 244 лв.\r\n\tЗа концесионер на плажовете север и малък в курорта \"Св. Св. Константин и Елена Холдинг\" АД, което е част от групата \"Химимпорт\". За срока на договора чадърите и шезлонгите ще се предлагат по 10 лв. в зоните за платени плажни принадлежности.\r\n\tРазмерът на годишното концесионно възнаграждение за плаж \"Св. Св. Константин и Елена – север\" е 57 768 лв. без ДДС, а за \"Св. Св. Константин и Елена - малък плаж\" – 22 733 лв. без ДДС.", "date": "2018.05.17", "title": "Още три морски плажа вече имат концесионери"}
{"url": "http://www.mediapool.bg/trichasov-debat-ne-sprya-zaema-za-parno-ot-otpadatsi-v-sofiya-news279233.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофия ще вземе до 67 млн. евро заем, за да съфинансира изграждането на инсталация за производство на ток и топлоенергия с гориво, произведено от отпадъци. Тя трябва да бъде направена на площадката на една от централите на \"Топлофикация - София\".\r\n\tОбщата стойност на проекта е 157.54 млн. евро. От тях 91.8 млн. евро идват от програма \"Околна среда\". Останалите трябва да бъдат осигурени от общината със заем от Европейската инвестиционна банка.\r\n\tСтоличният общински съвет одобри в четвъртък поемането на дълга след над тричасови дебати. Те обаче не бяха толкова за параметрите на заема, колкото за това дали такава инсталация трябва да съществува и дали тя трябва да използва определената преди години технология.\r\n\tСрещу решението се обявиха съветници от \"Политическа група 5\", които смятат, че гражданите нямат достатъчно информация за проекта, той ще доведе до замърсяване на въздуха в града и не искат да участват във вземането на такова решение. Според тях проектът трябва да бъде замразен и да се направи ново проучване за технологията.\r\n\tРезерви изразиха и от БСП, които смятат, че инсталацията не трябва да бъде правена на площадката на ТЕЦ \"София\", която е в широкия център на града, а да е разположена при завода за отпадъци до село Яна. Освен това смятат, че поемането на този заем ще доведе до още по-голяма задлъжнялост за финансово нестабилната \"Топлофикация\", която реално ще трябва да връща взетия от общината кредит.\r\n\tСрещу проекта се изказаха и Иво Божков и Марта Георгиева от ДСБ. Формацията \"Демократична България\", от която ДСБ е част, иска референдум за изграждането на инсталацията.\r\n\tМестната власт обаче твърди, че технологията е доказана, инсталацията ще е безопасна, а изграждането ѝ е решено още през 2011 г. Освен това се иска бързо изпълнение на решението за тегленето на заема. Това се аргументира с факта, че общината иска бързо да подаде документите за проекта. Целта е да не се забави изпълнението му и предвидените в еврофондовете средства за него до 2020 г. да бъдат възстановени от Еврокомисията и да не останат за сметка на бюджета.\r\n\tОсвен това се бърза с изплащането на 40% от финансирането по оперативната програма \"Околна среда\", за да може да се вдигне процентът на платените по нея средства и да не се намали бюджетът ѝ.\r\n\tЗаемът до 67 млн. евро ще е със срок от 19 години при средна лихва от около 1.5%. Първите 4 години ще са гратисен период. Тогава ще се плащат само сумите по лихвите, а от петата година - и по главницата.\r\n\tКредитът ще бъде изтеглен от Столичната община, която подписва споразумение с \"Топлофикация - София\" да възстановява средствата по заема от икономиите от пускането на инсталацията. Годишната вноска ще е около 10 млн. лева. Според зам.-кмета по финансите Дончо Барбалов изчисленията показват, че топлофикационното дружество ще може да осигурява средства за погасяването на заема въпреки голямата си задлъжнялост.\r\n\tТе щели да дойдат от намалените с 12.5 млн. евро разходи за природен газ на година. Дори и при поскъпване на цената на синьото гориво, което ще остане основно за работата на \"Топлофикация\", проблеми нямало да има, тъй като тогава икономията щяла да е още по-голяма.\r\n\tАко все пак се стигне до невъзможност \"Топлофикация\" да преведе на общината пари за заема, то вноската по него няма да остава за сметка на общинския бюджет, а общинското дружество ще трябва да я плати на по-късен етап, обясни Барбалов. В противен случай за заема за инсталацията на \"Топлофикация\" трябва да отиват средства, събирани от всички данъкоплатци, включително и от такива, които нямат парно.\r\n\tИнсталацията на площадката на ТЕЦ \"София\" ще произвежда ток и топлоенергия от изгарянето на произвежданото в завода за отпадъци край село Яна гориво - т. нар. RDF. От местната власт твърдят, че от това замърсяване на въздуха няма да има. Това се потвърждавало от положителния доклад за оценката на въздействието върху околната среда. Освен това сега Европейската комисия отново ще преглежда проекта и това е гаранция, че той ще отговаря на всички европейски еконорми.\r\n\tГоривото ще се кара с два камиона от инсталацията за отпадъци, която се намира на 24 км от бъдещата когенерация. Ще се предоставя безплатно на \"Топлофикация\", а транспортните разходи ще са за сметка на общината (около 300 000 - 400 000 лева на година).\r\n\tДружеството ще печели освен от продажбата на топлоенергия и от тази на ток. Според изчисленията пускането на когенерацията ще позволи задържането на цената на парното в следващите години.\r\n\tВ момента RDF горивото се изгаря в три циментови завода в страната. Общината плаща около 5 млн. лева за транспорта му, но в следващите години те щели да се увеличат двойно, тъй като количеството гориво щяло да нарасне.\r\n\t\"С изграждането на тази инсталация София има голям шанс да се нареди сред големите европейски градове, които са решили трайно и по модерен начин въпроса с отпадъците\", коментира в началото на обсъждането кметът Йорданка Фандъкова.\r\n\tЗа пример тя даде Виена и Копенхаген, където действат подобни когенерации. Също така повтори, че в Европа те са стотици. По думите ѝ методът на изгаряне се използва от 20-ина години и непрекъснато се усъвършенства.\r\n\tСпоред Фандъкова пускането на тази инсталация ще даде възможност за допълнително намаляване на депонираните отпадъци - от 16% в момента на под 10 на сто. В същото време това няма да намали рециклирането, тъй като за производството на RDF се използвали само нерециклируеми боклуци.\r\n\tЗа да се разсеят притесненията за замърсяване, данните от уредите за мониторинг на замърсяването на въздуха на бъдещата инсталация, ще са публично достъпни в реално време. Изчисленията пък показвали, че емисиите на прах щели да намалеят.\r\n\tОще в четвъртък щял да бъде пуснат и сайт, в който да бъде събрана информация за цялата система за отпадъците на София - инсталациите за компостиране на зелени и битови отпадъци и заводът за боклук, както и за бъдещата когенерация.\r\n\tСъветниците от \"Политическа трупа 5\" обаче оспориха технологията на бъдещата когенерация. Според тях има и по-съвременни методи, като оползотворяване на горивото от отпадъци за производство на биогориво. Те трябвало да се проучат и за това предложиха създаването на независима работна група по въпроса.\r\n\tСпоред Иван Велков от формацията, въпреки че за проекта се говори от години, хората нямат достатъчно информация за него - за финансовите и екологичните аспекти. Доказателство за това били и дългите дебати по въпроса в общинския съвет. Според него трябва да се работи за рециклиране на отпадъците, а не за използването им за производството на гориво.\r\n\tОт БСП пък не поставят под въпрос съществуването на инсталацията, но се съмняват, че избраната площадка е най-подходящата. Според тях трябва да се отговори на страховете на \"над 200 000 души, които живеят в съседните на ТЕЦ \"София\" райони. \"За това предлагаме да е до завода за отпадъци в село Яна\", коментира Калоян Паргов от левицата.\r\n\t\"Да не би там да не живеят хора\", контрира Фандъкова. Съветници от ГЕРБ припомниха, че промяната на площадката означава забавяне на проекта, а в същото време вариантът \"Яна\" е отхвърлен, тъй като до там трябва да се направи над 20 км топлопровод до топлопреносната мрежа. Инвестицията в него, плюс загубите при преноса, правели тази алтернатива неизгодна.\r\n\tСпоред Паргов притеснително е и финансовото състояние на \"Топлофикация\", която с новия заем \"ще затъне до над ушите\". Според общинарите от ГЕРБ обаче проблеми няма да има, въпреки че състоянието на дружеството не е розово.\r\n\tНа няколко пъти Фандъкова заяви, че гласовете срещу инсталацията целят извличането на политически дивиденти, при това с \"игра със страховете на хората\". Тя добави, че не би допуснала осъществяването на проект, който да застрашава живота на хората, защото отговаря за това с името и подписа си.\r\n\tВ крайна сметка след решението на общинския съвет предстои общината да внесе искане за отпускане на финансиране по оперативната програма \"Околна среда\", което трябва да бъде разгледано и от Европейската комисия. След евентуално одобрение трябва да бъде обявен търг за проектиране и строителство, което ще отнеме 3 години. Крайният срок за изграждането на когенерацията е 2023 г. В противен случай евросредствата може да бъдат загубени.", "date": "2018.05.17", "title": "Тричасов дебат не спря заема за парно от отпадъци в София"}
{"url": "http://www.mediapool.bg/natsionalen-tir-protest-provokira-redaktsiya-na-paketa-mobilnost-news279205.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНационален протест на стотици камиони и хиляди шофьори в цялата страна, провел се в четвъртък, накара правителство да се задейства в защита на интересите на международните превозвачи, които се притесняват, че нови европейски изисквания за почивките и заплащането на шофьорите ще ги доведат до фалит. Премиерът Бойко Борисов, който е домакин на Срещата на върха ЕС – Западни Балкани в София, постави въпроса пред германския канцлер Ангела Меркел и френския президент Емануел Макрон и веднага било разпоредено заедно с българските фирми да се започне преразглеждане на заложеното досега в европейските изисквания, които все още са в процес на съгласуване и одобрени от Брюксел.\r\n\tПредставители на превозвачите веднага са започнали работа с експертите на транспортното министерство, съобщиха пред Mediapool от браншовите съюзи, организатори на масивния национален протест.\r\n\tОптимизъм, че в бъдещия Пакет \"Мобилност“ на Европейския съюз ще бъдат отразени исканията на българските превозвачи и  техният интерес ще бъде защитен, прояви министърът на транспорта Ивайло Московски, който се срещна в София с протестиращи срещу новите европейски изисквания шофьори.\r\n\t\r\n\t\r\n\tКолона от стотина камиони бе строена на столичния булевард \"Цариградско шосе\" през целия работен ден и затрудни движението в София, което и без това имаше редица ограничения заради Срещата на върха. Стотици тежки автомобили излязоха в още девет града и два гранични пункта на протест срещу плановете за нови европейски изисквания за международните превозвачи, които според българските фирми убиват бизнеса им.\r\n\tТежки автомобили блокираха за кратко кръговото платно на Дунав мост край Русе, други камиони бяха паркирани на ГКПП-Кулата и Илинден с транспаранти на български и английски \"Има ли място за БГ бизнеса в ЕС?“, \"Не на дискриминацията в ЕС!“, \"Макрон=Дискриминация“, \"Макрон, не убивай транспорта в България!“ и др. Тирове протестираха и в Пловдив, Варна, Бургас, Плевен, Велико Търново, Видин, Враца, Свиленград, Смолян и други градове.\r\n\t\r\n\tПротестът показа, че против промените са и шофьорите, а не само превозвачите, които е резонно да не искат да плащат според стандарта на европейската страна, в която работят водачите им, и шофьорите им да се връщат на три-четири седмици в дома си. По време на демонстрациите водачите твърдо се обявяваха против готвените промени.\r\n\tМосковски се срещна с участниците в протестното шествие, което премина през центъра на София и приключи пред НДК, където се бяха събрали евролиделите и ръководителите на държавите от Западните Балкани.\r\n\tТранспортният министър обяви пред хилядното шествие, че след срещата предишната вечер между Борисов, Макрон и Меркел е оптимист, че Пакетът \"Мобилност“ с новите изисквания за превозвачите ще бъде коригиран и ще бъдат обективно отразени исканията на българските фирми.\r\n\tПо думите му вече били приети много голяма част от аргументите на българския автобизнес и била изразена готовност да бъдат одобрени текстовете, предложени от българската страна.\r\n\tОсновната цел е да бъдат гарантирани социалните права на шофьорите и правилата при изпълняване на професията, обяви Московски. По думите му лидерите на Германия и Франция вече се били разпоредили на своите експерти да започнат работа заедно с българския екип в Комитета на постоянните представители – КОРЕПЕР, за да бъде намерен възможно най-балансираният и компромисен вариант, в който да бъдат в максимална степен отчетени справедливите искания на българските превозвачи, съобщиха от транспортното министерство.\r\n\tОрганизациите на превозвачите допълниха, че дори още същия ден е започнала работата по прегледа, заявен още сутринта в четвъртък и от Бойко Борисов.\r\n\t\"Основният им аргумент е, че нашите шофьори биват третирани по лош начин – не спят на хубави места, не поддържат най-добрите хигиенни навици, в смисъл поради спецификата на своята работа\", коментира премиерът пред журналисти преди началото на Срещата на върха.\r\n\tТой допълни, че е имал максимален диалог с Меркел и Макрон и \" няма нещо, което да не съм обяснил, очаквам да намерим решение\".\r\n\tПозицията на българските превозвачи бе защитена и от най-голямата бизнес организация в Европа – \"БизнесЮръп\" (BusinessЕurope). Нейният генерален директор Маркус Байрер коментира пред БНР, че някои от пунктовете в европейския пакет за мобилност са заплаха за функционирането на пазара.  Той препоръча на ЕС фокусът на политиката да бъде борбата с незаконните практики, докато новите предложения ще стимулират недекларирания труд и фалшивото самонаемане.\r\n\t\"Ние подкрепяме технологията и неутралността от гледна точка на технологии, гориво и дигитализация. Някои от точките са заплаха за функционирането на пазара и смятаме, че ЕС трябва да се занимава с регулация на доста по-големи проблеми, а не на такива детайли като например колко да е голяма кабината на шофьорите\", коментира Байрер.\r\n\tНовите правила за възнагражденията подкопават конкурентната позиция на чуждестранните доставчици на услуги. Ако бъдат приети промените, това би попречило на трансграничната търговия с услуги и следователно на общия растеж и създаването на работни места, смята още той.\r\n\tПредложенията биха се намесили и в националната система за определянето на заплатите, смята още представителят на европейската бизнес организация.\n\n\r\n\tПритесненията на българския транспортен бранш, че ще бъде ощетен от новите правила бяха обсъдени  и на среща на лидера на БСП Корнелия Нинова и председателя на групата на \"Социалистите и демократите” в ЕП Удо Булман.\r\n\t\"Имаме обща позиция, че така, както е предложен, пакетът за мобилност е неприемлив, ощетява българския транспортен бранш и трябва да се намери друго компромисно решение, за да няма дискриминация спрямо България и по-малките страни”, посочи след разговора с Булман лидерът на социалистите у нас.\r\n\tЗасега протестите спират, но транспортният бизнес оставан нащрек за развитието на работата на сформираните групи за детайлен преглед на техните предложения и извършването на корекциите така, че да отразяват техните искания.\r\n\t\r\n\tСъс сигурност браншът у нас няма да отстъпи от искането си да отпадне намерението фирмите да бъдат принудени  плащат заплати на шофьорите си, работещи в други европейски държави, по тамошните стандарти, както и да връщат шофьорите си обратно в България на три-четири седмици и се променят правилата за извършване на транзитни превози. Причината е, че това би намалило конкурентността на българския транспорт, защитавайки повече западните компании.\r\n\t\"Това е национална кауза и тя няма цвят\", заяви Ангел Траков, председател на Съюза на международните превозвачи - организацията-координатор на протестите.\r\n\tОт бранша също така призоваха всички български политици да не използват проблема за тяснопартийни цели, а да насочат усилията си към общата кауза за защита на националните интереси и недопускане на дискриминиращи решения в ЕС.", "date": "2018.05.17", "title": "Национален ТИР протест провокира редакция на Пакета \"Мобилност\""}
{"url": "http://www.mediapool.bg/bageri-butat-krapchevata-vestnikarska-kashta-shte-se-gradi-ofis-sgrada-news279235.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tЕмблематична сграда, приютявала вестникари в центъра на София, е съборена, за да изникне на нейно място нова офис сграда с магазини и подземни гаражи.\r\n\tСтава въпрос за сградата, в която са се помещавали редакциите на редица вестници, сред които \"Зора\" и \"Поглед\". Първият е емблематичен за периода преди 9 септември 1944 г., а другият – изданието на Съюза на българските журналисти по времето на социализма, което си позволяваше леки волности от правия път на партията.\r\n\t \r\n\tСградата, която е част от групов паметник на културата, се намира на ул.\"11 август\" №18, недалеч от Софийската математическа гимназия. За събарянето й съобщи в журналистът Иван Тодоров, който е работил във в.\"Поглед\".\r\n\tСлед промените през 1990-те години сградата постепенно опустява. През последните години беше затворена, а прозорците й заковани.\r\n\tМалко след Гергьовден багер започва да я разрушава, а днес мястото е почти разчистено.\r\n\tЖурналистът Иван Тодоров казва, че не го интересува кой е новият собственик на имота. Според него \"печално е безразличието на софийската община към сгради с такава преславна история, защото забравата и нихилизмът никога не са били добри съветници\".\r\n\tТодоров смята, че най-малкото, което може да се направи сега, е да се постави една паметна табела с пояснение какво е имало на този адрес.", "date": "2018.05.17", "title": "Багери бутат Крапчевата вестникарска къща. Ще се гради офис сграда"}
{"url": "http://www.mediapool.bg/stranite-ot-es-prenebregvat-ruskata-namesa-zayavi-slovashkiyat-prezident-news279242.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейските страни пренебрегват доказателствата за руска намеса в тяхната политика и дестабилизиращия ефект върху региона от политики, които ще направят Европа по-силно зависима от руската енергия, каза днес словашкият президент Андрей Киска, цитиран от Ройтерс.\r\n\t \r\n\t\"Ние открито говорим за руски шпиони, действащи в нашите страни. А много политици, включително от моята страна, си затварят очите за това\", заяви Киска на конференция по сигурността в Братислава.\r\n\t \r\n\t\"Сблъскваме се с пропаганда и измислици, атакуващи нашите общества, а не търсим техните автори. Защото вече знаем\", каза той.\r\n\t \r\n\tКиска определи проекта \"Северен поток 2\" като егоистичен и вреден за стабилността на ЕС.\r\n\t\"Този проект има сериозни политически последици и е пример за чисто егоистични икономически интереси за сметка на стабилността и благоденствието на нашите непосредствени съседи\", заяви той.\r\n\t \r\n\t\"Ние изпращаме сигнал на Русия колко сме късогледи в нашата политика\", каза Киска.\r\n\tТой определи руската намеса в Сирия като \"срамна\" и призова за решителни колективни действия срещу \"недемократичните режими, преструващи се на миротворци, докато водят война не за мир, а за поправяне на загубена национална гордост и за да спечелят отново място сред водещите световни играчи\".", "date": "2018.05.17", "title": "Страните от ЕС пренебрегват руската намеса, заяви словашкият президент"}
{"url": "http://www.mediapool.bg/es-demonstrira-tvardost-pred-sasht-za-mitata-i-sporazumenieto-s-iran-news279196.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите на ЕС на срещата си в София се обединиха в решимостта си да бъде запазено ядреното споразумение с Иран въпреки решението на САЩ да се изтеглят от него. Въпросът е бил обсъден на снощната им, продължилата повече от 3 часа, работна вечеря в българската столица, преди срещата срещата на върха на Евросъюза със страните от Западните Балкани.\r\n\t \r\n\tТон за това единство даде още преди вечерята председателят на Европейския съвет Доналд Туск. \"Днес сме свидетели на ново явление – капризното поведение на американската администрация. Като се видят последните решения на президента Тръмп човек даже е склонен да си каже, че с такива приятели няма нужда от врагове\", заяви Туск.\r\n\t \r\n\tТази твърдост в тона бе последователно следвана от европейските лидери и в изявленията им в четвъртък след края на срещата.\n\n\r\n\t \r\n\tСпоразумението с Иран\r\n\t \r\n\tПредседателят на Европейската комисия Жан-Клод Юнкер заяви на пресконференция в НДК, че обявените американски санкции няма да останат без ефект. Докато иранците уважават своите ангажименти, ЕС също ще се придържа към този договор, чийто архитект беше и Общността, допълни той. Ние в ЕК имаме задача да защитаваме нашите предприятия и особено малките и средни фирми, допълни Юнкер.\r\n\t \r\n\tТой е бил насърчен от проведения снощи дебат, защото направените от ЕК предложения за разглеждане от Европейския съвет, са били последвани от държавните и правителствени ръководители. Сега трябва да действаме и това е причината, поради която ние започваме процес към връщане към така наречения регламент на блокиращия статут от 1996 г., заяви Юнкер.\r\n\t \r\n\tТой съобщи, че е било взето решение да се позволи на Европейската инвестиционна банка да посредничи за инвестициите на европейските предприятия в Иран. Комисията ще продължи сътрудничеството си с Иран и комисарят по енергетика в близко бъдеще ще бъде в тази страна, съобщи Юнкер.\r\n\t \r\n\tТ. нар. блокиращ регламент от 1996 г. бе създаден за заобикаляне на американското ембарго, наложено на Куба. Той позволяваше на европейски компании и съдилища да не се подчиняват на регулации за санкции, въведени от трети страни, и постановяваше, че никое съдебно решение на чуждестранен съд, основаващо се на тези регулации не може да се прилага в ЕС.\r\n\t \r\n\tРазногласията със САЩ по кубинското ембарго обаче бяха решени на политическо равнище, така че не бе установено на практика доколко ефективен е този регламент. Проблемът е, че ако дадена компания оперира на големия американски пазар и на далеч по-малкия ирански пазар, тогава тя не се облагодетелства особено от факта, че дейностите й са защитени в Европа и в Иран, а в САЩ не са.\r\n\t \r\n\tФренският енергиен гигант Тотал, например, вече предупреди, че ще сложи край на газовия си проект в Иран, който започна през юли 2017 г., освен ако американските власти не направят изключение за него с помощта на Франция и ЕС.\r\n\t \r\n\tВпрочем, самият Юнкер още вчера изрази скептицизъм по отношение ефекта от подобна стъпка. \"Средствата ги има и ще ги използваме. Не трябва обаче да се самозалъгваме – средствата си ограничени\", предупреди той, пристигайки в София.\r\n\t \r\n\t\"Всички в ЕС споделят виждането, че това споразумение не е перфектно, но смятаме, че трябва да го запазим и да продължим да преговаряме с Иран по този и по други въпроси, като програмата му за балистични ракети\", каза германската канцлерка Ангела Меркел.\r\n\t \r\n\tА френският президент Еманюел Макрон подчерта че \"ние ще работим за запазване на споразумението (с Иран) от 2015 г., каквото и да решат американците\". Той също отбеляза, че се работи за по-широко споразумение, което да допълни това от 2015 г., като включи ограничение за иранската ядрена програма и след 2025 г., когато първоначалното изтече.\r\n\t \r\n\tС лидерите на Германия и Франция по този въпрос се е съгласила и британската премиерка Тереза Мей, съобщи нейната говорителка, цитирана от Ройтерс. \"Тримата лидери се ангажираха да работят с останалите страни по споразумението за тази цел. Те подчертаха, че Иран трябва да продължи да спазва своите задължения по него\", каза тя.\r\n\t \r\n\tАвстрийският канцлер Себастиан Курц, който е следващият председател на ЕС за 6 месеца от 1 юли, каза, че \"е важно страните от ЕС да действат координирано, и това се видя по време на работната вечеря\". \"Тук всички вървим заедно в една посока\", отбеляза той, цитиран от ДПА. Според него споразумението с Иран е добро за сигурността на Европа, защото гарантира, че Иран няма да се сдобие с ядрени оръжия.\r\n\t \r\n\t\"Остават ни няколко седмици да го спасим. Никой засега не може да каже дали ще успеем, но ще положим всички усилия за целта\", изтъкна Курц.\r\n\t \r\n\tМитата\r\n\t \r\n\tЛидерите на ЕС също така призоваха от София американския президент Доналд Тръмп да престане да ги заплашва с мита върху стоманата и алуминия, като посочиха, че са готови за преговори по въпросите на търговията, но не под \"дулото на пистолета\", т.е. под натиск.\r\n\t \r\n\tСАЩ направиха до 31 май в полунощ изключение за ЕС за митата си от 25 процента върху вносната стомана и 10 процента върху вносния алуминий. За безсрочно изключение Вашингтон настоява за по-отворен европейски пазар.\r\n\t \r\n\tПо отношение на търговията между САЩ и ЕС, европейската общност иска неограничено изключение от предлаганите тарифни мерки. Ако Европа получи неограничено изключение от предлаганите мерки за облагане с мита, ние сме готови да започнем преговори с трансатлантическите ни партньори, каза Юнкер и изтъкна желанието за задълбочаване на енергийното сътрудничеството, включително и по втечнения газ, както и да има доброволно сътрудничество между регулаторите от двете страни и това да е основата за преговорите.\r\n\t \r\n\tЮнкер съобщи също и че има готовност, при желание от страна на САЩ, да се обсъжда реформа на Световната търговска организация. При условие, че тези изключения са постоянни, сме готови да обсъдим това по какъв начин най-добре да подобрим достъпа до пазарите за индустриалните продукти, особено автомобилите, включително и либерализацията на държавните поръчки, изтъкна Юнкер и заяви, че няма да се водят преговори с \"висящ над главите дамоклев меч\".\r\n\t \r\n\t\"Става въпрос за икономическия суверенитет на Европа, и ние настояваме да бъдем изключени от въвеждането на новите мита без предварителни условия и ограничения във времето\", каза Макрон.\r\n\t \r\n\tЕС е убеден, че този ход на САЩ нарушава международните търговски правила и са подготвили свой списък за \"балансиращи\" контрамита на стойност 2,8 млрд. евро върху американски продукти, ако страните от съюза не бъдат постоянно изключени от списъка за наказателните американски мита, отбелязва АП.\r\n\t \r\n\t\"Не мисля, че трябва да обсъждаме едно или друго съображение, когато то противоречи на законите на международната търговия, - добави Макрон. - Можем да стигнем до по-добри решения в една спокойна обстановка.\"\r\n\t \r\n\tС него се съгласи и германската канцлерка Ангела Меркел. \"Имаме обща позиция: искаме изключване от митата без ограничения, но сме готови по-нататък и за преговори относно реципрочното намаляване на пречките пред търговията\", каза тя пред журналисти в София.\r\n\t \r\n\tВчера пред Бундестага в Берлин обаче тя заяви, че \"въпреки всички трудности, с които се сблъскваме тези дни, трансатлантическите отношения са и ще останат от основно значение\".\r\n\t \r\n\tНеобходимостта Европа да реагира на действията на Тръмп и неговата администрация стана основна тема в дневния ред на софийската среща, констатира британският вестник \"Гардиън\". Това обаче не означава според вестника, че Европа обръща гръб на Америка. Тя трябва да прави всичко възможно, за да заздрави трансатлантическите връзки, но същевременно Брюксел трябва да е готов, че в определени моменти ще се налага да действа, останал сам, пише \"Гардиън\".\r\n\t \r\n\t\r\n\t \r\n\tНепредсказуемостта е истинския геополтическия проблем за ЕС, когото става въпрос за най-добрия ти приятел отвъд океана, каза председателят на Европейския съвет Доналд Туск в отговор на журналистически въпрос. Това е последното, от което имаш нужда, когато си в семейството и когато си с приятели, посочи той.\r\n\t \r\n\tНямаме високи очаквания от Иран, но имаме най-високи очаквания от Вашингтон, каза Туск. САЩ продължат да бъдат нашия най-добър партньор. Нашето становище е да продължим тясното сътрудничество с настоящата администрация на САЩ, но за тази цел се нуждаем от по-малко капризи и от по-предсказуем процес, каза Доналд Туск.\r\n\t \r\n\tНадяваме се, че нашето единство във всеки аспект - икономически, политически и военен, е основният ни инструмент, каза още той. Ние сме в състояния на ново качество на единство между 28-те страни на ЕС, което бе демонстрирано и тук, в София, посочи Туск.", "date": "2018.05.17", "title": "ЕС демонстрира твърдост пред САЩ за митата и споразумението с Иран"}
{"url": "http://www.mediapool.bg/deloto-sreshtu-ovcharov-okonchatelno-e-varnato-na-prokuraturata-za-remont-news279234.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАпелативният спецсъд окончателно  срещу бившия икономически и енергиен министър от кабинета \"Станишев\" Румен Овчаров, обвинен в безстопанственост и длъжностно престъпление.\r\n\tПодобно на първата инстанция, апелативните магистрати са напълно съгласни с възраженията на защитата, че обвинителният акт е неясен, тъй като в него липсват конкретни дати и действия, за които се твърди, че ексминистърът е извършил престъпления.\r\n\t, посочва апелативният спецсъд, потвърждавайки изводите на долната инстанция.\r\n\tЧаст от неяснотите идват от разминаване между диспозитива и обстоятелствената част на обвинителния акт, която според магистратите води до невъзможност обвиняемият да разбере какви щети се твърди, че е нанесъл. Освен това апелативният спецсъд се съгласява, че е налице .\r\n\t, аргументира се втората инстанция.\n\n\r\n\tТози процесуален пропуск на разследващите обаче води до неясноти по въпросите – .\r\n\t, категоричен е апелативният спецсъд.\r\n\tРумен Овчаров бе обвинен 11 години след мандата си във връзка с решението му да даде под наем държавните \"Мини Бобов дол\" на близка до енергийния бос Христо Ковачки фирма. Делото се основава на поръчаната от прокуратурата експертиза, според която по този начин на държавата е нанесена щета от 8.94 милиона лева.\r\n\tОбвинението му за длъжностно престъпление пък бе повдигнато, тъй като превишил правомощията си с цел да набави облага за частната фирма \"Ораново\", която е получила под наем мините. Прокуратурата определя случая като особено тежък, като Овчаров може да получи наказание от 3 до 12 г. затвор, ако обвинителният му акт бъде коригиран адекватно и издържи в спецсъда.", "date": "2018.05.17", "title": "Делото срещу Овчаров окончателно е върнато на прокуратурата за ремонт"}
{"url": "http://www.mediapool.bg/phenyan-demontira-yadreniya-si-poligon-no-dali-se-otkazva-ot-yadreniya-si-arsenal-ili-krie-uliki-news279243.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСателитни снимки показват, че Северна Корея демонтира съоръженията на своя ядрен полигон, но според експерти от снимките не личи дали това е първа стъпка към пълна денуклеаризация или опит да се прикрият ядрените й възможности от външни наблюдатели.\r\n\t \r\n\tНамеренията на Северна Корея предизвикаха още по-големи съмнения вчера, когато тя внезапно обяви, че може \"да преразгледа\" провеждането на среща на върха с американския президент Доналд Тръмп през юни, ако САЩ продължат да настояват за едностранна денуклеаризация. Снимки от комерсиални спътници - включително такива, направени от спътника \"Планет Лабс\" на 14 май, показват, че Северна Корея премахва някои структури около ядрения си полигон в Пунгери, казват експертите.\r\n\t \r\n\t\"Засега изглежда, че се премахват някои спомагателни структури на повърхността, - каза Скот ЛаФой, анализатор на снимки от открити източници. - Това може да говори, че полигонът се закрива, тъй като за да функционира, той се нуждае от инженери и работни екипи на място, които да подготвят и поддържат полигона.\"\r\n\t \r\n\tСред съоръженията, които, изглежда, са разрушени, са инженерен офис, както и сгради за въздушния компресор, който се използва за подаване на въздух в тунелите, където се детонират бомбите, каза експертът по неразпространение на ядреното оръжие Франк Пабиан. \"Това изцяло съответства на официалното севернокорейско съобщение, че са в ход \"технически мерки\" по закриване (на полигона)\", добави Пабиан.\r\n\t \r\n\tПхенян казва, че смята да използва експлозиви, за да взриви тунелите, \"напълно\" да запуши входовете им и да премахне наблюдателните съоръжения, изследователските институти и охранителните структури.\r\n\t \n\n\r\n\tОграничен брой чуждестранни медии са поканени да гледат церемониалното закриване на полигона, но засега не са поканени международни инспектори, което кара някои експерти да подозират, че Северна Корея се опитва да скрие ядрения си капацитет.\r\n\t \r\n\tМоже би изглежда, че Северна Корея проявява най-добри чувства, организирайки това събитие, но тук говорим за реален изпитателен полигон - \"димящо дуло\", каза Су Кюн-юл, професор по ядрени енергийни системи в Сеулския национален университет. \"Изглежда, че те се опитват да скрият всякакви доказателства за ядрения капацитет, с който разполагат\", добави той.\"Някои червени сигнали\"\r\n\tВ изявление вчера първият заместник-външен министър на Северна Корея Ким Ге-гуан остро разкритикува високопоставени американски служители и особено съветника по националната сигурност Джон Болтън, за изказаната от тях идея, че Либия може да послужи като модел за денуклеаризация на Северна Корея.\r\n\t \r\n\tБолтън предложи Тръмп и севернокорейският лидер Ким Чен-ун да сключат сделка, подобна на онази, според която компоненти на либийската ядрена програма бяха прехвърлени в САЩ през 2004 г.\r\n\t \r\n\tПрез 2011 г. либийският лидер Муамар Кадафи бе заловен и убит от бунтовнически сили, подкрепени с кампания от въздушни удари на НАТО. Макар че техническите аспекти на севернокорейската сделка могат да бъдат огледално отражение на някои елементи от либийската, Пхенян има далече по-напреднала оръжейна програма, а и съдбата на Кадафи не е никак окуражаваща, каза в интервю неотдавна Андреас Персбо - изпълнителен директор на ВЕРТИК - лондонски мозъчен тръст, занимаващ се с проверки и изпълнение на програми за разоръжаване.\r\n\t \r\n\t\"Либия е ужасен пример, който би могъл да бъде посочен като перспектива, защото севернокорейците, разбира се, имат свои екипи, които съветват Ким Чен-ун какво означава това, и те ще отбележат факта, че то не е добро решение за Северна Корея\", отбеляза Персбо.\r\n\t \r\n\tВместо това Северна Корея, изглежда, ще предложи цялостен дългосрочен ангажимент за \"денуклеаризация на Корейския полуостров\", чиято реализация би отнела години дори и при най-добро стечение на обстоятелствата, казват експерти.\r\n\t \r\n\tЛаФой заяви, че действията на Северна Корея засега \"не са непременно лукави\", но те наистина подават някои \"червени сигнали\" дали става дума за пълна и постоянна денуклеаризация.\r\n\t \r\n\t\"Снимките наистина показват, че полигонът, изглежда, е в процес на закриване\", - каза той. - Но все още не можем да кажем дали той ще бъде затворен за години, или се привежда в някакво състояние, при което може да бъде възстановен за няколко седмици или месеци.\"", "date": "2018.05.17", "title": "Пхенян демонтира ядрения си полигон, но дали се отказва от ядрения си арсенал, или крие улики?"}
{"url": "http://www.mediapool.bg/spetsialisti-nastoyavat-za-poveche-sredstva-za-lechenieto-na-ostrite-levkemii-news279240.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОнкохематолози настояват за корекция в цената на клиничната пътека за лечение на острите злокачествени заболявания на кръвта, тъй като сега стойността й не покрива разходите за лечението на новодиагностицираните пациенти. И дори когато те се лекуват с най-съвременните животоспасяващи терапии, които са напълно платени от НЗОК, допълнителните грижи като кръвопреливане, скъпо антибиотично лечение и антивирусни средства, изследвания, многократно надхвърлят стойността на клиничната пътека, чиято цена е 860 лева. Това съобщи в четвъртък националният консултант по клинична хематология Жанет Грудева.\r\n\tЛекарите отчитат забележителен напредък в лечението на онкохематологичните заболявания, тъй като петгодишната преживяемост е нараснала средно от 20% на 70% от 60-те години на миналия век досега, като при някои заболявания пациентите, преживели първите пет години достигат до 90%. При децата с остра лимфобластна левкемия например петгодишната преживяемост бележи грандиозният ръст от 3% през 60-те години на миналия век до 92% сега. При пациентите с Ходжкинов лимфом тя е 89%, при тези с неходжкинов – 73%, а при левкемиите - 63%.\r\n\tВъпреки възможностите на новите терапии, които се поемат изцяло от здравната каса, пациентите и специалистите обаче продължават да се сблъскват с организационни и финансови трудности.\r\n\t, обясни Грудева и допълни, че по тази причина пациентите с остри левкемии се лекуват само в няколко държавни болници, които трупат пасивите.\r\n\t, посочи Грудева. По думите й тази цена покрива разходите за пациентите, които са вече в ремисия и ходят само за поддържащо лечение.\n\n\r\n\t, каза тя.\r\n\tЗатова онкохематолозите предлагат специална и добре остойностена пътека, която да се прилага при много строги критерии само във водещите центрове за лечение на онкохематологични заболявания във Варна, Пловдив и София.\r\n\tОсвен финансовите трудности, лекарите се сблъскват и с организационни, като към момента не е ясно например как ще изпълняват задължението си да проследяват ефекта от лечението с новите терапии, които ще започнат да се реимбурсират от НЗОК през май. Отделно от това всекидневното отчитане на лекарственото лечение е съпроводено с голяма по обем бумащина.\r\n\tВ четвъртък беше дадено началото на информационна кампания за онкохематологичните заболявания, която цели да повиши информираността за тях и ранната диагностика, която покачва шансовете за успех на лечението.\r\n\t\r\n\tПиринка Петрова от пациентското сдружение “Лимфом“ съобщи, че според проучвания на организацията всеки четвърти от пациентите не е получил диагнозата си бързо и точно, лутал се е между много други лечения, докато се стигне до правилното. “Има понякога забавяне с повече от година докато се стигне до терапия“, заяви тя.\r\n\t, посочи тя. Симптомите на онкохематологичните заболявания са висока температура, загуба на тегло, нощни изпотявания, сърбежи, болки в костите, главоболие, недостиг на въздух, чести боледувания от вирусни инфекции. Обикновено обаче чак когато се появи подут лимфен възел хората търсят лекарска помощ.\r\n\t, заяви тя. За да са в помощ на пациентите с онкохематологични заболявания и техните близки от организацията правят страница във Фейсбук, където ще бъде публикувана полезна информация.\r\n\t\r\n\tПрогнозите на специалистите са, че през 2030 онкологичните заболявания ще изпреварят сърдечно-съовите заболявания като причина за смъртност, като основните усилия на фармацевтичната индустрия са насочени именно в разработването на нови терапии за тях.\r\n\tДокато през 80-те години на миналия век доминиращата част от новите лекарства са били антиинфекциозни, то в периода 2010-2013 – 30% от одобрените нови продукти са в областта на онкологията. В момента в процес на разработка са 1800 нови лекарства в областта на онкологията, но само малка част от тях ще достигнат до пазара.\r\n\t, заяви Деян Денев от Асоциацията на научноизследователските фармацевтични производители (ARPharM).\r\n\tВ момента около 25-30% от годишните обороти на фармацевтичната индустрия се инвестират в иновации.", "date": "2018.05.17", "title": "Специалисти настояват за повече средства за лечението на острите левкемии"}
{"url": "http://www.mediapool.bg/visokopostaven-chlen-na-edinna-rusiya-e-otkrit-martav-v-moskva-news279197.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисокопоставен член на управляващата партия на руския президент Владимир Путин \"Единна Русия\" е открит мъртъв в дома му в Москва, предаде ТАСС.\r\n\tБившият член на висшия съвет и настоящ член на експертния съвет на партията Юрий Котлер е намерен от полицаи с огнестрелна рана в главата.\r\n\tПолицията е влязла в жилището на политика по сигнал на негови близки, които не могли да се свържат с него в продължение на няколко дни.\r\n\tОсновната версия на разследващите е, че става въпрос за самоубийство. В апартамента на Котлер е било намерено и предсмъртно писмо, но не е имало следи от борба, уточнява ТАСС.\r\n\tЮрий Котлер е бивш журналист. Работил е като кореспондент на РИА Новости, Time и New York Times. Той е и бивш зам.-директор на банка ВТБ.", "date": "2018.05.17", "title": "Високопоставен член на \"Единна Русия\" е открит мъртъв в Москва"}
{"url": "http://www.mediapool.bg/prodalzhava-razdrobyavaneto-na-nivite-zaradi-evrosubsidiite-news279244.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължава тенденцията от последните години за ръст на подадените заявления за агросубсидии. За Кампания 2018 г. техният брой нараства с около 2500 заявления спрямо предходната кампания.\r\n\tНай-вероятната причина за увеличаване на броя на подадените заявления по директните плащания е раздробяването на земеделските стопанства на по-малки, заради евросубсидиите. Съгласно правилата за стопанствата над 30 дка, подпомагането намалява, а над 300 дка не се изплащат субсидии.\r\n\tТова става ясно от представените данни от земеделският министър Румен Порожанов при при откриването на новата административна сграда на Общинската служба по земеделие \"София-Източна\".\r\n\t\r\n\tВ Интегрираната система за администриране и контрол (ИСАК) са регистрирани общо 108 600 броя заявления по директни плащания в Кампания 2018 г. Почти всички от тях (около 107 000 броя) са приключени като дейност в общинските служби по земеделие и са подписани от кандидатите.\r\n\tСрокът за подаване на заявления по директните плащания без санкция изтече на 15 май.\r\n\tВ 60 600 от заявленията е маркирано участие по основната схема за подпомагане на площ – СЕПП. Декларираните по нея обработваеми площи възлизат на близо 3.76 млн. ха. За сравнение през миналата година декларираната площ беше 3.8 млн. хектара.\r\n\tТази година не се наложи удължаване на сроковете, въпреки че имаше такава възможност. Обработката върви с ускорени темпове и това ще даде възможност за навременно изплащане на субсидиите към производителите, каза министър Порожанов.\r\n\tНовата административна сграда на Общинската служба по земеделие – Източна се намира на ул. \"Бистришко шосе\" №26 в София. В нея ще се обслужват собственици на земи и земеделски стопани от 26 землища, което е най-голямата площ на територията на Столична община. Сградата е оборудвана с модерен архив, който отговаря на най-високите критерии за сигурност и пожарна безопасност.\r\n\tЗемеделският министър разгледа и Националната генетична лаборатория в животновъдството. В нея ще може да се прави ДНК анализ, който да доказва чистота на породите под селекционен контрол. \"Така ще може един път завинаги да спрат споровете кое животно е селекционно у нас и кое не е\", коментира зам.-министър Цветан Димитров.", "date": "2018.05.17", "title": "Продължава раздробяването на нивите заради евросубсидиите"}
{"url": "http://www.mediapool.bg/oon-se-srina-pred-nasilieto-v-ivitsata-gaza-obyavi-erdogan-news279198.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган заяви, че ООН се е изчерпала и сринала пред събитията в ивицата Газа, където в понеделник израелските военни сили убиха 60 палестинци по време на протести срещу преместването на посолството на САЩ в Израел от Тел Авив в Ерусалим, предадоха Ройтерс и Франс прес.\r\n\tТурция е сред най-острите критици на употребата на смъртоносна сила от Израел срещу палестински протестиращи при границата му с ивицата Газа и на решението на САЩ да прехвърлят посолството си в Ерусалим.\r\n\tАнкара поиска извънредно заседание на Организацията за ислямско сътрудничество, което ще се състои в Истанбул в петък.\r\n\tВ реч на вечеря ифтар в първия ден на мюсюлманския свещен месец на пости рамазан Ердоган заяви, че по-голямата част от международната общност не е реагирала на събитията в ивицата Газа и предупреди, че запазването на мълчание би означавало \"отваряне на една много опасна врата\".\r\n\t\"В лицето на всички тези събития настъпи краят на ООН. Тя се изчерпа и се срина. Ако се запази мълчанието пред израелската тирания, светът бързо ще потъне в хаос, в който командват бандитите\", заяви Ердоган.\n\n\r\n\tТурският президент се закани, че страната му ще стои редом до палестинците \"на каквато и да било цена\".\r\n\t\"Дори и цял свят да си затвори очите, ние няма да допуснем израелската жестокост. Ще продължим да сме заедно с нашите палестински братя и сестри не само със сърцата си, но и с всичките си ресурси. Никога няма да допуснем Ерусалим да бъде откраднат от Израел\", заяви Ердоган, който преди ден обвини Израел в \"държавен тероризъм и геноцид\".\r\n\tТурция отзова посланика си в Тел Авив за консултации, а вчера поиска от посланика на Израел временно да се върне в страната си. В отговор Израел нареди на турския генерален консул в Ерусалим да се върне в Турция.", "date": "2018.05.17", "title": "ООН се срина пред насилието в ивицата Газа, обяви Ердоган"}
{"url": "http://www.mediapool.bg/merkel-i-putin-podnovyavat-pragmatichniya-si-dialog-sled-kato-tramp-izvadi-sasht-ot-yadrenata-sdelka-news279207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа първата си двустранна среща от година насам Владимир Путин и Ангела Меркел искат да постигнат напредък в петък по експлозивните въпроси за Иран и Украйна - една среща, облагоприятствана от огромната криза на доверието между САЩ и Европа.\r\n\t \r\n\tВъзстановяването на прагматичен диалог е обявената цел от тези двама ветерани, които се познават от над дванадесет години и всеки от които говори езика на другия.\r\n\t \r\n\tЗа германската канцлерка срещата в петък следобед в Сочи с руския държавен глава трябва преди всичко да улесни европейските опити за спасяване на иранското ядрено споразумение. \n\n\r\n\t \r\n\tТекст, от който американският президент Доналд Тръмп се отказа въпреки мнението на другите подписали го - Париж, Лондон, Берлин, Москва, Пекин - и въпреки риска от курс към надпревара във въоръжаването в Близкия Изток.\r\n\t \r\n\tВремето притиска. Техеран настоява за гаранции от европейците, за да продължи да спазва това компромисно споразумение от 2015 г., по силата на което той се отказва да прави атомна бомба в замяна на вдигането на икономическите санкции. Ръководителят на иранската дипломация Мохамад Зариф изрази задоволство от \"доброто начало\" във вторник на дискусиите с ЕС, казвайки същевременно, че очаква от съюза \"икономически ефект\".\r\n\t \r\n\tВашингтон обаче заплашва съюзниците си с наказателни мерки, ако търгуват с Иран.\r\n\t \r\n\t\r\n\t \r\n\tСъюзник на Техеран и поддръжник на Башар Асад в сирийския конфликт, Владимир Путин е задължителен събеседник за Меркел и за френския президент Еманюел Макрон, който също ще отиде в Русия в края на май.\r\n\t \r\n\tРуският държавен глава, критик на американската едностранчивост, вече можа да се зарадва на скорошните думи на канцлерката, която изрази мнение, че Европа повече не може да разчита на Съединените щати да я \"пазят\".\r\n\t \r\n\t\"Едно сближаване между Германия и Русия би могло да стане неочаквано последствие на решението на Тръмп да излезе от ядреното споразумение с Иран\", коментира германският обществен радиотелевизионен канал \"Дойче веле\".\r\n\t \r\n\tКак обаче да се постигне напредък, без да се засегнат други критични теми като иранската програма за балистични ракети, Сирия или санкциите, наложени на Москва заради украинския конфликт ?\r\n\t \r\n\tКъм тези спорни въпроси се добавя отравянето на бившия двоен агент Сергей Скрипал и кампаниите за дестабилизиране чрез кибератаки и дезинформация, които европейците приписват на Москва, въпреки многократните опровержения.\r\n\t \r\n\tДруг голям въпрос на срещата в петък ще бъде конфликтът в Украйна между прозападното правителство и проруските бунтовници. Мирните договорености от Минск от 2015 г., на които Париж и Берлин са гаранти, са в мъртва точка, а боевете не спират. \r\n\t \r\n\tКанцлерката и стопанинът на Кремъл ще се опитат, според Москва, да се споразумеят за четиристранна среща с френския президент и украинския държавен глава Петро Порошенко, за да постигнат напредък по въпроса за евентуална мироопазваща мисия на ООН.\r\n\t \r\n\tПоследната четиристранна среща през октомври 2016 г. не донесе големи резултати. \r\n\t \r\n\t\"Ще видим какви договорки могат да бъдат постигнати, трудно е да се прогнозира\", заяви руският заместник-министър на външните работи Григорий Карасин.\r\n\t \r\n\t\r\n\t \r\n\tНа двамата лидери ще им бъде по-лесно да се разберат в енергийната сфера - Москва и Берлин поддържат изграждането на втори подводен газопровод \"Северен поток\", свързващ двете страни през Балтийско море.\r\n\t \r\n\tЗа германското правителство става дума да гарантира сигурността на доставките си на фона на руско-украинското напрежение. Ръководителят на руската дипломация Сергей Лавров впрочем изрази задоволство от \"продължаващата подкрепа на Германия за изграждането на \"Северен поток 2\", който трябва да започне да действа през 2019 г., заобикаляйки Украйна.\r\n\t \r\n\tДокато няколко държави от Европейския съюз, начело с Полша, настояват за спирането на този проект, смятан за твърде благоприятстващ руските амбиции, Берлин иска от Москва механизъм, съхраняващ до известна степен интересите на Украйна, която е на път да загуби настоящата благодат от правата на транзитиране на руския газ през нейна територия.\r\n\t \r\n\tИ на края, с наближаването на Мондиала, футболът може също да влезе в разговорите между президента на страната домакин и канцлерката на настоящите шампиони.\r\n\t \r\n\tПървият спорен случай беше решен в сряда, когато Москва се отказа, след възражения от германска страна, да забрани на журналист, разкрил степента на употреба на допинг в Русия, да присъства на първенството. Следственият комитет на руската прокуратура предупреди обаче, че ако той дойде на Мондиала, ще бъде разпитан.", "date": "2018.05.17", "title": "Меркел и Путин подновяват прагматичния си диалог, след като Тръмп извади САЩ от ядрената сделка"}
{"url": "http://www.mediapool.bg/tilarsan-predupredi-za-kriza-na-etichnostta-v-sasht-news279208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ очевиден изблик срещу американския президент Доналд Тръмп, бившият държавен секретар Рекс Тилърсън порица \"растящата криза на етичността и честността\" в американския обществен живот, съобщи Ройтерс. \r\n\t \r\n\t\"Ако нашите лидери се опитват да скрият истината или ако ние като народ започнем да приемаме реалности, които не почиват на факти, тогава ние като американски граждани сме на път да се откажем от свободата си\", каза Тилърсън на випускна церемония във Военния институт във Вирджиния. \r\n\t \r\n\tТилърсън, който бе уволнен от Тръмп през март след малко повече от година начело на американската дипломация, не спомена президента на САЩ поименно в обръщението си към кадетите в училището в Лексингтън, щата Вирджиния. Той обаче предупреди, че американската демокрация е застрашена от криза на истинността и честността. \n\n\r\n\t \r\n\t\"Ако ние като американци не започнем да се борим с кризата на етичността и честността в нашето общество и сред нашите лидери както в публичния, така и в частния сектор, а понякога, за съжаление, дори и сред организациите с идеална цел, то американската демокрация във вида, в който я познаваме, навлиза в годините на залеза си\", посочи бившият държавен секретар. \r\n\t \r\n\tТова бе една от първите му публични прояви и изявления след като Тръмп го уволни. Ройтерс припомня, че президентът често прави или пуска в Туитър изявления, които не са подкрепени от факти. Неотдавна той отрече да знае за плащане от 130 000 долара, направено от личния му адвокат Майкъл Коен на порнозвездата Сторми Даниълс, която твърди, че е имала интимен контакт с Тръмп. \r\n\t \r\n\tСпоред медиите тези пари са били предназначени да купят нейното мълчание по въпроса. В разкритие на етичната комисия при Белия дом вчера Тръмп призна, че е върнал на Коен повече от 100 000 долара, без да обяснява за каква цел. \r\n\t \r\n\tВ изказването си Тилърсън посочи още, че придържането към истината и фактите е спойката на американските съюзи с другите световни демокрации.", "date": "2018.05.17", "title": "Тилърсън предупреди за криза на етичността в САЩ"}
{"url": "http://www.mediapool.bg/seul-se-predlozhi-za-posrednik-mezhdu-severna-koreya-i-sasht-news279209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея обяви, че ще се стреми да играе ролята на посредник между САЩ и Северна Корея, след като Пхенян заплаши да не участва в срещата на върха между Ким Чен-ун и Доналд Тръмп на 12 юни в Сингапур, съобщи Ройтерс.\r\n\t \r\n\tЯпонският вестник \"Асахи\" съобщи днес, че Съединените щати са поискали от Северна Корея да предаде за унищожаване извън страната на няколко ядрени бойни глави, една междуконтинентална балистична ракета и друг ядрен материал в рамките на шест месеца. \r\n\t \r\n\tЦитирани от вестника източници, запознати със севернокорейските въпроси, заявили, че американският държавен секретар Майк Помпейо е казал на севернокорейския лидер по време на срещата им този месец, че Пхенян може да бъде изваден от списъка с държави, спонсориращи тероризма, ако изпрати с кораб в чужбина тези ядрени материали.\n\n\r\n\t \r\n\t\"Асахи\" посочва още, че ако Пхенян се съгласи на пълна, подлежаща на проверка и необратима денуклеаризация на планираната среща на върха в Сингапур, Вашингтон обмисля да даде гаранции на режима на Ким.\r\n\t \r\n\tСъмненията относно провеждането на срещата между САЩ и КНДР се породиха вчера, когато Пхенян окачестви като провокация съвместните военни учения на Съединените щати и Южна Корея, и отмени преговори на високо ниво със Сеул.\r\n\t \r\n\tТръмп заяви, че не е ясно дали срещата ще се състои, но той ще продължи да настоява за денуклеаризацията на Корейския полуостров.\r\n\t \r\n\tЮжнокорейското президентство в изявление каза, че ще се опита да посредничи между Вашингтон и Пхенян.\r\n\t \r\n\tГоворител на президентството посочи, че правителството и президентът Мун Дже-ин имат намерение по-активно да играят \"ролята на медиатор\" между Южна Корея, КНДР и САЩ.\r\n\t \r\n\tСеул смята да сподели със САЩ сведенията си за севернокорейската позиция и поведение, както и да информира Северна Корея за позицията на Вашингтон, като по този начин помогне за сближаване на позициите им, посочи източникът. \r\n\t \r\n\tЮжна Корея възнамерява да продължи да обсъжда със Севера провеждането на преговори на високо равнище, които Пхенян отмени вчера, съобщи президентството в отделно изявление днес.\r\n\t \r\n\tМеждувременно китайският външен министър Ван И заяви днес, че мерките, предприети от КНДР за намаляване на напрежението на Корейския полуостров трябва да бъдат признати и че всички останали страни, най-вече САЩ, следва да оценят възможността за мир.", "date": "2018.05.17", "title": "Сеул се предложи за посредник между Северна Корея и САЩ"}
{"url": "http://www.mediapool.bg/mogerini-sarbiya-i-kosovo-sa-gotovi-na-intenzivno-satrudnichestvo-news279199.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите на Сърбия и Косово Александър Вучич и Хашим Тачи са готови на интензивно сътрудничество за нормализиране на отношенията в рамките на политическия диалог с посредничеството на ЕС.\r\n\tТова съобщи външнополитическата служба на съюза след преговори на двамата лидери с шефката на дипломацията на ЕС Федерика Могерини в София, където в четвъртък се провежда среща на върха между ЕС и Западните Балкани, предаде БТА.\r\n\t\"Двамата лидери потвърдиха готовността си да продължат интензивното сътрудничество с върховния представител на ЕС за постигане на всеобхватна нормализация на отношенията, което е ключов елемент за преобразяването на целия регион\", се казва в изявлението.\r\n\tБрюксел настоява за договорено решение на конфликта между Белград и Прищина и е посредник в диалога им.\r\n\tЛидерите на Сърбия и Косово ще участват в днешната среща на върха ЕС – Западни Балкани в София, на която са поканени и колегите им от Черна гора, Албания, Босна и Херцеговина и Македония. На този форум Брюксел смята да потвърди \"европейската перспектива\" на тези страни.", "date": "2018.05.17", "title": "Могерини: Сърбия и Косово са готови на интензивно сътрудничество"}
{"url": "http://www.mediapool.bg/atletiko-madrid-specheli-liga-evropa-za-treti-pat-news279200.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтлетико Мадрид триумфира за трети път във втория по сила европейски клубен турнир по футбол Лига Европа, налагайки се с категоричното 3:0 на финала в Лион над Олимпик Марсилия.\r\n\tПопаденията в сряда вечерта отбелязаха Антоан Гризман в 21-ата и 49-ата минути и Габи Фернандес в самия край на мача. Така „дюшекчиите“ добавиха нов трофей от Лига Европа след отличията си от 2010 и 2012 г.\r\n\tНаказаният за финалния мач наставник на Атлетико Диего Симеоне избра схема в 4-4-2 с Диего Коща и Антоан Гризман в атака. Треньорът на Олимпик Руди Гарсия пък излезе с 4-2-3-1 с централен нападетел Валер Жермен и офанзивно трио – Товен, Дмитри Пайе и Лукас Окампос.\r\n\tВ началото на двубоя французите упражниха преса, като имаха чудесна възможност да открият резултата още в 4-ата минута, когато Пайе изведе Жермен в наказателното поле, но той стреля над вратата.\r\n\tПостепенно испанците изравниха играта, за да се възползват в 21-ата минута от сериозна грешка в защитата на Олимпик. Вратарят Стив Манданда подаде топката напред към Замбо Анкиса, който не успя да я овладее, пращайки я в краката на Габи Фернандес. Той с едно докосване изведе Гризман, за да реализира французинът с лекота сам срещу Манданда. \n\n\r\n\tВ 32-ата капитанът на марсилци Дмитри Пайе напусна терена заради контузия. До края на полувремето Олимпик така и не успя да създаде сериозно положение пред вратата на Ян Облак. \r\n\tВторото полувреме започна по прекрасен начин за Атлетико, след като само 4 минути след началото му Коке изведе Гризман, който овладя топката, напредна в наказателното поле и технично копна над вратаря за 2:0.\r\n\tВ 89-ата капитанът Габи оформи крайния резултат с трето попадение в мрежата на Манданда след образцова контраатака. Испанците имаха числено преимущество в наказателното поле на Олимпик, където Коке подаде към Габи и той насочи топката по диагонала в другия ъгъл на Манданда.\r\n\tТова бе общо четвърти европейски трофей за Атлетико Мадрид след 3 в Лига Европа и 1 в КНК. Така „дюшекчиите“ си извоюваха правото да играят и за Суперкупата на Европа, като техният съперник ще бъде определен на 26 май във финала на Шампионската лига между Реал Мадрид и Ливърпул.", "date": "2018.05.17", "title": "Атлетико Мадрид спечели Лига Европа за трети път"}
{"url": "http://www.mediapool.bg/fainenshal-taims-v-blizkiya-iztok-donald-tramp-si-igrae-s-oganya-news279202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩо се отнася до Близкия изток, президентът на САЩ Доналд Тръмп си играе с огъня, коментира британският вестник \"Файненшъл таймс\".\r\n\t \r\n\tРешението на Тръмп да прехвърли посолството на САЩ в Ерусалим доведе до кръвопролитни сблъсъци на границата между Израел и ивицата Газа, при които загинаха десетки палестини, напомня вестникът.\r\n\t \r\n\tСъщевременно вицепрезидентът на САЩ Майк Пенс сравни Тръмп с библейския цар Давид, победил враг, по-силен от него самия.\n\n\r\n\t \r\n\tАко Тръмп желаеше всъщност да разпали най-дълбоко възмущение в арабския свят, би трябвало да направи точно това, което стори. Но тук не става дума за някакъв добре обмислен план, по-скоро за небрежно отношение към този регион.\r\n\t \r\n\tГневът на палестинците бе само случаен \"страничен ефект\" от стремежа на Тръмп да буди възхищение. За да лансира успешно търговската си марка, той е готов да се държи безразсъдно в световната политика, коментира събитията в Ерусалим изданието, цитирано от Би Би Си. \r\n\t \r\n\tДоналд Тръмп смята, че що се отнася до Близкия изток, той ще постигне успех - за разлика от своите предшественици в Белия дом. \r\n\t \r\n\tРешението му да премести посолството в Ерусалим обаче е в пряко противоречие с традиционната роля на САЩ като независим посредник в преговорите между Израел и палестинците. Той създава и трудности за лидерите на арабските държави. \r\n\t \r\n\t\"Щом Тръмп прилага такъв подход в дипломацията, какво ще стане, ако започне война?\" - пита се авторът на статията.\r\n\t \r\n\tЗа жалост обаче става все по-вероятно в Близкия изток да избухне война. \r\n\t \r\n\tС действията си Тръмп налива масло в този огън. И в този смисъл не прилича на предишните американски президенти. Дори Джордж Буш младши, започнал война в Ирак, обръщаше внимание на общественото мнение в арабските страни. \r\n\t \r\n\tТръмп се интересува само от мнението на управляващите класи, най-вече в страните от Залива. Те се радват, че Тръмп ги подкрепя в конфликта им с шиитски Иран.\r\n\t \r\n\tС това обаче Тръмп фактически кара САЩ да вземат страна в сунитско-шиитския конфликт. И така оставя ролята на арбитър в ръцете на Владимир Путин.\r\n\t \r\n\tТръмп изпълнява обещаното по време на изборната си кампания - прехвърли американската мисия в Ерусалим и скъса ядреното споразумение с Иран. Не ще може обаче да спази друго обещание - че само той може да реши близкоизточния конфликт. И виждаме как това обещание се превръща в най-скъпоструващото в човешката история, заключава наблюдателят на \"Файненшъл таймс\".\r\n\t \r\n\tПалестинците искат да продължат своя \"пацифистки\" и \"консенсусен\" протест, наречен Големият поход на завръщането, дори след кръвопролитията от понеделник, когато десетки демонстранти бяха убити от израелските сили за сигурност. Това заявява в интервю за френския \"Либерасион\" Ахмад Абу Ратима, говорител на акцията.\r\n\t \r\n\tВсички изпитват днес мъка след това клане, но най-вече гняв, защото в международен план не е направено нищо, за да бъде Израел наказан за това военно престъпление срещу мирни демонстранти, твърди активистът. Според него от началото на протеста през март са убити 110 палестинци и хиляди са ранени, \"а няма нито един ранен израелец\".\r\n\t \r\n\t\"Консенсусната инициатива\" поставя на преден план палестинското национално единство, обединява всички политически сили в ивицата Газа, казва Ратима. Още от самото начало бяха предвидени демонстрации всеки петък до началото на юни - годишнината от войната през 1967 г., когато Израел окупира Газа и Западния бряг, посочва той. \"Палестинците искат да продължат това мирно движение, което, надявам се, ще прерасне в други средства за действие\", предупреждава активистът пред \"Либерасион\".", "date": "2018.05.17", "title": "\"Файненшъл таймс\": В Близкия изток Доналд Тръмп си играе с огъня"}
{"url": "http://www.mediapool.bg/spored-evropeiskata-smetna-palata-migrantite-v-es-sa-diskriminirani-news279211.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМигрантите в ЕС са дискриминирани, сочи доклад, представен в четвъртък от Европейската сметна палата и цитиран от БТА.\r\n\t \r\n\tВъпреки че европейското законодателство предпоставя равни права, имиграцията от страни извън ЕС продължава да поражда отрицателни чувства у много европейци, се допълва в документа. В някои държави от ЕС това оказва отрицателно въздействие на приобщаването на мигрантите, заключава палатата.\r\n\t \r\n\tКолкото по-рано започне процесът на приобщаване, толкова по-вероятно е той да завърши успешно. Правилата, които се прилагат за мигрантите, не са еднакви навсякъде ЕС, а това кара чужденците да се придвижват от една страна в друга и допълнително забавя тяхното приобщаване. Общият размер на изразходваните средства за приобщаване остава неизвестен за Европейската сметна палата, показва документът.\r\n\t \r\n\tОтбелязва се, че от 2015 г. ЕС е осигурил над пет милиарда евро допълнително за справяне с увеличения миграционния поток. Над 100 млн. евро са били насочени за приобщаване.\r\n\t \n\n\r\n\tМиналата година държавите от ЕС са съобщили, че се нуждаят от още около 450 млн. евро за тази цел.\r\n\t \r\n\tПовечето държави в ЕС нямат пълна представа за броя на подпомаганите мигранти или за сумите, използвани за тяхното приобщаване. Над 400 различни организации участват в управлението на мерките за приобщаването на мигрантите, но липсва достатъчна съгласуваност, показват изводите.\r\n\t \r\n\tДългосрочното въздействие на скорошния приток от мигранти ще зависи от това доколко добре те са се вписали в европейското общество, коментира българският представител в Европейската сметна палата Илиана Иванова, цитирана в съобщение на институцията.\r\n\t \r\n\tПредставеният днес документ разглежда положението на мигрантите, допуснати да останат в ЕС законно - над 21 милиона души. Около четири процента от населението на Общността се състои от мигранти от страни извън ЕС.\r\n\t \r\n\tЗа периода 2013 - 2016 г. около 3,2 милиона такива мигранти са получили европейско гражданство.\r\n\t \r\n\tАко се вземе предвид второто поколение мигранти, около 18 на сто от населението в ЕС е с мигрантски произход, уточнява Европейската сметна палата.", "date": "2018.05.17", "title": "Според Европейската сметна палата мигрантите в ЕС са дискриминирани"}
{"url": "http://www.mediapool.bg/germanski-medii-zapadat-znae-za-novichok-oshte-ot-90-te-news279210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗападът дължи информацията за секретното руско нервнопаралитично вещество, използвано според Великобритания срещу бившия агент Сергей Скрипал и дъщеря му, на образец, с който Германия се сдобила през 90-те години, съобщиха германски медии, цитирани от Ройтерс.\r\n\t \r\n\tСъвместна публикация в. \"Зюддойче цайтунг\", седмичникът \"Цайт\" и радиотелевизионните компании Ен Де Ер и Ве Де Ер твърди, че германското разузнаване (БНД) получило образеца от нервнопаралитичния агент \"Новичок\" от руски учен. Пробата е била анализирана в Швеция и химическата формула е била предоставена на германското правителство и армията. Западните държави са използвали информацията за разработването на насрещни мерки.\r\n\t \r\n\tПубликацията би могла да хвърли светлина върху това как Великобритания успя да идентифицира отровата, която според нея е била използвана срещу Скрипал и дъщеря му, отбелязва Ройтерс.\n\n\r\n\t \r\n\tВеликобритания обвини Русия за отравянето. Москва отрече и обвини Лондон, че крие как е анализирал отровата при разследването.\r\n\t \r\n\t\"Информацията за класа оръжия, известен като \"Новичок\", разработени в бившия Съветски съюз, до голяма степен произлиза от досега неизвестна секретна операция на БНД\", се казва в публикацията, цитирана от Ройтерс.\r\n\t \r\n\tГоворител на министерството на отбраната потвърдил, че германската армия е извършила изследвания с цел защита срещу химически, биологически, радиоактивни и ядрени оръжия в съответствие с международното право, но не може да разкрие подробности, за да не излага на риск военнослужещите и населението, като компрометира разработените в резултат от анализа средства за защита. БНД също е отказала коментар.\r\n\t \r\n\tСпоред публикацията германското разузнаване е информирало за случая американските и британските разузнавателни служби след анализа и малки количества от отровата по-късно са били произведени в няколко държави членки на НАТО, за да се изпробват западните защитни средства, оборудване за тестове и антидоти.", "date": "2018.05.17", "title": "Германски медии: Западът знае за \"Новичок\" още от 90-те"}
{"url": "http://www.mediapool.bg/koloezdachat-blasnal-dete-v-yuzhniya-park-izleze-na-svoboda-pod-garantsiya-ot-1000-lv-news279212.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският градски съд (СГС) освободи от ареста мъжа, блъснал дете в столичния Южен парк, определяйки му гаранция от 1000 лв.\r\n\tОбвиняемият Борислав Миланов поиска да излезе на свобода, за да започне работа и да помогне с каквото може на пострадалото момиченце.\r\n\tКакто е известно, след като блъсна детето на 9 май, мъжът избяга и бе обявен за издирване. Впоследствие Миланов сам се предаде в полицията.\r\n\tЗатова и СГС отчете, че той не е съдействал или помогнал на детето след инцидента, нито пък е предоставил на майка му някакви свои данни или телефонен номер.\r\n\tВъпреки това магистратите приеха Миланов не представлява опасност за обществото, тъй като е с чисто съдебно минало и сам се е предал в полицията. Затова и СГС отмени решението на първата инстанция, с което той бе оставен за постоянно с ареста.", "date": "2018.05.17", "title": "Колоездачът, блъснал дете в Южния парк, излезе на свобода под гаранция от 1000 лв."}
{"url": "http://www.mediapool.bg/treskavi-pozemleni-sdelki-po-ukrepenata-granitsa-na-yuzhna-koreya-news279213.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗабравете за шикозния сеулски квартал Гагнам. На фона на обещанията на Северна Корея да намали напрежението и да поднови връзките с южния си съсед, най-горещият пазар за недвижими имоти в Южна Корея в момента е покрай силно укрепената граница между двете страни.\r\n\tТърсенето на недвижими имоти в малки градчета и слабо населени селски области покрай демилитаризираната зона расте силно заради очакванията за приток на хора и инвестиции.\r\n\t \r\n\tКан Сон-вок, 37-годишен зъболекар от южнокорейския граничен град Паджу, от средата на март е купил осем отделни парцела земя в и около демилитаризираната зона.\r\n\t \r\n\tПет е придобил без дори да е стъпвал на тях, използвайки само сателитни снимки и карти от Google Earth, тъй като в зоната не е разрешен обществен достъп.\r\n\t \r\n\tКан разказва, че с подобряването на отношенията между бившите врагове интересът към покупки е нараснал толкова рязко, че е трябвало да действа бързо.\r\n\t \r\n\t\"Търсех, откакто през март се появиха новините за среща на върха между Северна Корея и САЩ, и изглеждаше, че всички добри (парцели - бел. прев.) вече ги няма. Тогава осъзнах, че пазарът е обхванат от треска\", разказва той.\r\n\t \n\n\r\n\tИнвестицията му по границата вече достига общо 3 милиарда вона (2,8 милиона долара) за 49 акра (20 хектара) земя.Бодлива тел и ограничения\r\n\tС десетилетия демилитаризираната зона бе съвсем друг вид гореща точка, сцена на понякога смъртоносни военни провокации и смели опити за бягство от Северна Корея.\r\n\t \r\n\tЗоната, осеяна с постове и опасана с бодлива тел, е създадена след Корейската война от 1950-1953 година. Двете Кореи все още официално не се признават взаимно и технически остават в положение на война, защото тогава конфликтът приключва с примирие, а не с мирно споразумение.\r\n\t \r\n\tНад един милион противопехотни мини са заложени в граничните райони, включително в демилитаризираната зона и зоната за цивилен контрол в Юга, посочва Джьон Ин-чьол, експерт по противопехотните мини в National Park Conservation Network.\r\n\t \r\n\tМакар обаче общественият достъп да е ограничен, земята в радиус 2 км южно от южнокорейската страна на демилитаризираната зона и други гранични райони все пак може да бъде купувана и регистрирана.\r\n\t \r\n\tПоземлените сделки в Паджу, който е врата към селцето на мира на ООН в Панминчжон, скочиха над два пъти през март до 4628 спрямо февруари, сочат правителствени данни. Това е много над растежа на на по-известни пазари като модния сеулски квартал Гагнам, където сделките са се увеличили само с 9 процента през същия период.\r\n\t \r\n\tВ селището Джандан-мьон, където се намира гара Дорасан - последната жп спирка южно от границата - обемът на сделки е скочил четирикратно спрямо миналата година. Цените на земята през същия период са се повишили със 17 %.\r\n\t \r\n\tКим Йон-сик, брокер на недвижими имоти с 25-годишен опит в Паджу, отбелязва, че сред собствениците на земи в демилитаризираната зона има такива, които са наследили фермерски земи от предшествениците си от времето преди Корейската война, и някои дългосрочни инвеститори.\r\n\t \r\n\t\"Офертите надминават по брой предлагането и често виждам как продавачи анулират предварителните договори. Толкова е напечено\", разказва той.Железопътни линии и строителство \r\n\tСкокът на активността по границата не се ограничава до Южна Корея или само до недвижимите имоти.\r\n\t \r\n\tВ североизточния китайски град Дандун инвеститорите в недвижими имоти вдигат цените и дори проявяват интерес към покупки в Северна Корея.\r\n\t \r\n\tПри историческата междукорейска среща на върха в Панминчжон миналия месец севернокорейският лидер Ким Чен-ун и южнокорейският президент Мун Дже-ин обещаха отново да свържат железопътните линии и пътищата по границата и да превърнат демилитаризираната зона в \"зона на мира\".\r\n\t \r\n\tКитай и Южна Корея се съгласиха, ако Северна Корея напълно се откаже от ядрената си програма, да й окажат и икономическа помощ. Това може да започне с железопътни проекти, свързващи Китай и Южна Корея през Северна Корея.\r\n\t \r\n\tАкциите на южнокорейските железопътни и строителни компании като Hyundai Rotem и Seoam Machinery Industry Co. скочиха на фона на надеждите за такива проекти.Напразни надежди?\r\n\tЮжна Корея обаче и преди е била свидетел на подобно въодушевление.\r\n\t \r\n\tЦените на пограничните недвижими имоти скочиха, когато бившият президент Но Му-хьон се срещна със севернокорейския лидер Ким Чeн-ир през 2007 година. След това цените се сринаха с влошаването на отношенията, когато дясното правителство на И Мун-бак пое властта година по-късно.\r\n\t \r\n\t\"За изминалите седем десетилетия двете Кореи поеха по коренно различни пътища\", казва Дже Сун-хо, професор по право в сеулския университет \"Чун Ян\".\r\n\t \r\n\t\"Дерегулирането на граничните зони няма да бъде бърз и плавен процес, дори ако има икономическо отваряне на Северна Корея\", прогнозира той.\r\n\t \r\n\tГоляма част от земята в демилитаризираната зона вероятно ще остане под ограничителен режим за всякакво развитие с цел консервацията й, което е огромен риск за инвеститорите, допълва експертът.\r\n\t \r\n\tВъпреки това има големи надежди заради планираната среща на Ким с американския президент Доналд Тръмп в Сингапур идния месец след неотдавнашната среща на севернокорейския лидер с Мун и двете му пътувания до Китай за срещи с президента Си Цзинпин. (Северна Корея заплаши, че срещата на върха между Ким Чен-ун и Доналд Тръмп, насрочена за 12 юни в Сингапур може и да не се състои - бел. ред.)\r\n\t \r\n\t\"Твърдо вярвам, че този път Северна Корея ще се стреми към отворена икономика като Виетнам. Ким Чен-ун нямаше да ходи никъде и да посещава два пъти Китай, ако блъфираше\", убеден е Кан.", "date": "2018.05.17", "title": "Трескави поземлени сделки по укрепената граница на Южна Корея"}
{"url": "http://www.mediapool.bg/izrael-nanese-vazdushen-udar-sreshtu-obekti-na-hamas-v-gaza-news279215.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелската армия обяви, че снощи е нанесла въздушен удар срещу обекти на ислямисткото движение Хамас в ивицата Газа, предаде Франс прес.\r\n\t \r\n\tНападението е било ответна мярка на стрелба срещу израелски войници и обстрел на израелския град Сдерот, се казва във военно комюнике.\r\n\t \r\n\t\"Армията атакува цели на терористичното движение Хамас в северната част на ивицата Газа, включително обекти от терористичната инфраструктура и оръжейни работилници\", се съобщава във военното комюнике.\r\n\t \r\n\tПалестински източници потвърдиха, че мишена е била база на Хамас и съобщиха, че при нападението няма ранени.\r\n\t \r\n\tИзраелски танкове обстрелваха вчера няколко позиции на Хамас в ивицата Газа, в отговор на стрелба от района.\r\n\t \n\n\r\n\tЕдна къща в Сдерот е пострадала от изстрели с тежка картечници откъм Газа, но няма ранени, съобщи полицията.\r\n\t \r\n\tТози въздушен удар беше извършен след седмици на масови палестински демонстрации и кървави сблъсъци при граничната ограда, разделяща Газа от Израел, достигнали кулминацията си в понеделник със смъртта на 60 палестинци, убити от израелски войници.\r\n\t \r\n\tОт месец и половина хиляди, понякога десетки хиляди, жители на Газа демонстрират срещу израелската блокада и за правото на палестинците да се завърнат в земите, от които са избягали или са били изгонени при създаването на Израел през 1948 г.\r\n\t \r\n\tОт 2008 г. Израел води три войни срещу Хамас в Газа.", "date": "2018.05.17", "title": "Израел нанесе въздушен удар срещу обекти на Хамас в Газа"}
{"url": "http://www.mediapool.bg/istoricheski-den-evropeiskite-lideri-se-sabraha-v-sofiya-galeriya-news279217.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДнешният 17 май ще остане в историята като деня, в който 11 години след влизането си в Европейския съюз, България за пръв път е домакин на среща на лидерите на Съюза. Провеждащата се в София среща ЕС - Западни Балкани е кулминацията на българското ротационно председателство на Европейския съвет. Освен ръководителите на 28-те страни от ЕС, в София пристигнаха и лидерите на шестте страни от Западните Балкани.", "date": "2018.05.17", "title": "Исторически ден: Европейските лидери се събраха в София (ГАЛЕРИЯ)"}
{"url": "http://www.mediapool.bg/parlamentat-obyavi-inerkom-za-nestrategicheski-investitor-news279214.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНародното събрание одобри в четвъртък доклада за работата по парламентарното разследване на продажбата на енергийните активи на чешката ЧЕЗ у нас на пазарджишката компания \"Инерком\". С документа, който реално е без никакво значение за хода на сделката, мнозинството в парламента обяви фирмата на Гинка Върбакова за нестратегически инвеститор, който не отговаря на изискванията, заложени в стратегията за на приватазията на електроразпределителните дружества от 2004 г.\r\n\tДепутатите решиха да задължат правителството до края на 2018 г. да включи електроразпределителната мрежа сред стратегическите обекти и дейности, които са от значение за националната сигурност на страната.\r\n\tНа службите за сигурност бе възложено да предоставят подробен анализ на действията си по планираната продажба на дружеството ЧЕЗ, а на Българската народна банка - да предостави информация на Народното събрание за поетите финансови ангажименти от български банки по сделката с \"Инерком България“ за придобиването на активите на ЧЕЗ в страната.\r\n\tИменно медийни разкрития, че държавната Българска банка за развитие, Първа инвестиционна банка и \"УниКредит Булбанк\" ще финансират сделката заедно с руско-грузински офшорки провокираха парламентарното разследване.\r\n\tВ крайна сметка обаче само от \"УниКрудит\" съдействаха на временната анкетна комисия, създадена по настояване на БСП. Поведението на шефа на Българската банка за развитие (ББР) Стоян Мавродиев, който до последно увърташе за това дала ли е държавната банка обещание за кредит на \"Инерком\" и накрая обяви писмото за подкрепа за \"голямо правно нищо\", ядоса социалистите.\r\n\t\"Или Стоян Мавродиев да си подаде оставката, или оставка на министъра на икономиката (Емил Караниколов)“, заяви в четвъртък в пленарна зала при одобряването на доклада Жельо Бойчев от БСП, който председателстваше анкетната комисия.\r\n\t\"Министърът на икономиката пое ангажимент в парламента, че ще изпрати писмото за ангажимент към \"Инерком“, а все още го няма. Кой управлява държавата?“, възмути се Бойчев.\r\n\tСпоред него тази сделка е нагледен пример как функционират институциите в страната. \"В доклада на комисията за ЧЕЗ е описано поведението на българското правителство, което нищо не е знаело за сделката. Това означава, че или то ни лъже, или че мястото не му е там“, каза Бойчев.\r\n\t\"Големият въпрос, който седи, е защо са ни необходими специални служби и защо трябва да ги финансираме, след като се оказва, че няма информация кой стои зад тази сделка и какво е финансирането“, посочи още той.\r\n\t\"Заявеното от министър-председателя незнание за сделката с \"Инерком” не отговаря на факта, че той и неговите подчинени са получавали редовна информация по повод случващото се в ЧЕЗ. Това е се разбира от доклада на службите за сигурност”, каза Крум Зарков от БСП.\r\n\t\"Защо банките ги е срам да кажат, че са имали взаимоотношения с кандидат-купувача на ЧЕЗ, криейки се зад професионалната тайна? Нима не е престижно да се участва в сделка от такъв мащаб?”, попита Зарков.  По думите му проблем е, че депутатите не са се запознали с писмото \"голямо правно нищо\" на ББР до \"Инерком\".\r\n\t\"Това \"правно нищо”, може би е послужило за документ, с който \"Инерком” са кандидатствали за закупуването на ЧЕЗ и който е повлиял до голяма степен тя да бъде избрана за купувач”, заяви народният представител.\r\n\t\"Често чуваме въпроса \"Кой стои зад Гинка Върбакова и \"Инерком“? Едно е сигурно - те са подставени лица. Зад тези хора и тази фирма стои уродливото лице на политическо-икономическото лице на държавата\", каза още Зарков.\r\n\t\"Изправени сме пред сериозен тест. Ние, като парламент и обществото като цяло, ще оставим ли този скандал да мине за две седмици или ще го разнищим до степен, че нищо такова да не може да се случва, защото днес е ЧЕЗ, утре е цяла България“, продължи представетилят на БСП.\r\n\t\"Всичко в тази сделка прилича на една голяма лъжа“, смята Зарков.\r\n\t\"Институциите мълчат, регулаторните органи обръщат глава на другата страна, банките се крият зад нещо като професионален и етичен кодекс, службите се разсейват, управляващите се оправдават, а на Народното събрание никой не предоставя каквато и да е информация. Докладът, който обсъждаме, е свидетелство за оттеглилата се държава от интересите на обществото и гражданите“, включи се в темата и Атанас Костадинов от БСП.\r\n\tДПС отказа да подкрепи доклада, който движението смята за безполезен от самото начала на дейността на комисията.\r\n\t\"Настоящото правителство работи инерционно и хаотично и е на принципа \"проба-грешка\" и без чувство за поемане на политическа отговорност. Без каквато и да е коалиционна съвместимост в този толкова важен и имащ отношение към всички български граждани сектор\", коментира в пленарна зала Елхан Кълков от партията.\r\n\tС мотива, че докладът няма да повлияе на сделката между ЧЕЗ и \"Инерком\" партия \"Воля\" го приема с особено мнение, обясни Пламен Христов от партията на Веселин Марешки.\r\n\t\"Ние изчистихме изцяло името на госпожа Върбакова, като за нея се произнесоха от разузнаването до ДАНС, до КЗК и кой ли още не, остана само да поискаме становище на Светия синод и мисля, че можем да я канонизираме. Според мен сега, след като приемем доклада, КЗК в най -ратки срокове ще се произнесе, че няма основание да спре тази сделка и всички ще плеснем с ръце и ще се прегърнем\", заяви Христов", "date": "2018.05.17", "title": "Парламентът обяви \"Инерком\" за нестратегически инвеститор"}
{"url": "http://www.mediapool.bg/sad-v-nyu-york-osadi-turski-banker-za-narushavane-na-sanktsiite-sreshtu-iran-news279216.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в Манхатън осъди турски банкер на 32 месеца затвор за банкова измама и заговор за нарушаване на санкциите на САЩ срещу Иран, предаде ДПА.\r\n\t \r\n\tПрокуратурата искаше до 20 години затвор за 47-годишния банкер.\r\n\t \r\n\tБившият заместник-генерален директор на турската държавна банка Халкбанк Мехмет Хакан Атила е осъден за участието си в схема \"петрол срещу злато\" за милиарди долари, която е имала за цел да заобиколи санкциите чрез пране на пари от продажби на ирански петрол.\r\n\t \r\n\tРежимът на американските санкции срещу Иран забранява финансови транзакции с участието на американски банки, ако парите са предназначени за ирански фирми или иранското правителство.\r\n\t \r\n\tТурският президент Реджеп Тайип Ердоган по-рано тази седмица заяви, че Атила е невинен и че ако бъде обявен за виновен, това е равносилно на обявяване на Турция за виновна по тези обвинения.\r\n\t \n\n\r\n\tСлед обявяването на присъдата турското външно министерство заяви, че тя не е легитимна, защото се опира на изфабрикувани доказателства и неверни свидетелски показания, предаде Ройтерс.\r\n\t \r\n\tСпоред турското външно министерство неверните свидетелства и изфабрикуваните доказателства са дело на поддръжници на турския духовник Фетхуллах Гюлен, когото Анкара обвинява в организиране на опита за държавен преврат в Турция от 2016 г.", "date": "2018.05.17", "title": "Съд в Ню Йорк осъди турски банкер за нарушаване на санкциите срещу Иран"}
{"url": "http://www.mediapool.bg/telegraf-velikobritaniya-e-gotova-da-ostane-v-mitnicheskiya-sayuz-i-sled-2021-g-news279220.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания ще каже на ЕС, че е готова да остане в неговия митнически съюз и след 2021 г., пише в. \"Телеграф\", цитиран от Ройтерс.\r\n\t \r\n\tТази седмица водещите министри на британското правителство, които работят по стратегията на Брекзита, се договориха за нов план, с който да се избегне физическа граница с Ирландия, след като отхвърлиха предишни предложения на ЕС.\r\n\t \r\n\tПо график Великобритания трябва да напусне ЕС през март догодина, но си е осигурило преходно споразумение, с което запазва търговските си връзки с ЕС непроменени до края на 2020 г., стига да бъде постигнато окончателно споразумение в близките месеци.\r\n\t \r\n\tБританският премиер Тереза Мей е заявявала, че Великобритания ще излезе от митническия съюз, което ще позволи на страната да сключва свои търговски споразумения с други държави. Министрите й обаче са разделени по въпроса към какъв вид митническа система с ЕС да се стреми Лондон.\r\n\t \r\n\tНа вчерашното си заседание министрите са се съгласили, че Великобритания трябва да се опита да остане в митническия съюз, ако предвидената в едно от правителствените предложения технология за граничен контрол не е готова навреме за 2021 г. Официални лица са предупредили, че тя може да се забави до 2023 г., пише вестникът.\r\n\t \n\n\r\n\tНа въпрос за нейни двустранни срещи по темата за Брекзит и митническия съюз в четвъртък в София Тереза Мей отговори, че Обединеното Кралство ще напусне и митническия съюз, напускайки самия Европейски съюз.\r\n\t \r\n\tЩе преговаряме по бъдещи митнически споразумения с ЕС, каза Мей и добави, че правителството има три цели - собствена независима търговска политика, колкото може по-безпрепятствени граници между Обединеното кралство и ЕС, така че търговията да може да продължи, както и подсигуряване да няма \"твърда граница\" между Северна Ирландия и Ирландия.\r\n\t \r\n\tВ понеделник главният преговарящ на ЕС Мишел Барние заяви, че от март насам няма постигнат съществен напредък по преговорите за Брекзита. Мей иска да разясни плановете си преди срещата на върха на ЕС през юни и да сключи споразумение за новите отношения на Великобритания с ЕС през октомври.", "date": "2018.05.17", "title": "\"Телеграф\": Великобритания е готова да остане в митническия съюз и след 2021 г."}
{"url": "http://www.mediapool.bg/advokat-na-tramp-prizova-za-krai-na-razsledvaneto-za-ruska-namesa-v-izborite-news279218.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАдвокатът на президента Доналд Тръмп Руди Джулиани призова специалния прокурор Робърт Мълър да приключи разследването на евентуална руска намеса в предизборната кампания на Тръмп, година след стартирането на процедурата, предаде Асошиейтед прес.\r\n\t \r\n\tПо телевизия Фокс нюз Джулиани заяви, че Мълър \"разполага с всички факти, за да вземе решение\" след 12-месечно разследване за евентуална руска намеса в изборите в САЩ и възможен сговор с кампанията на Тръмп.\r\n\t \r\n\t\"Сега Мълър трябва да сложи край на това\", каза Джулиани, който е бивш кмет на Ню Йорк: \"Мина година. Той е получил 1,4 милиона документи, изслушал е 28 свидетели. И не разполага с нищо, затова иска да извика за изслушване президента\", добави той.\r\n\t \r\n\tПо думите му разследването е \"голямо бреме\" за президента.\r\n\t \r\n\tЕкипът на Джулиани обмисля дали да позволи на Тръмп да се яви пред Мълър.\r\n\t \n\n\r\n\tДосега специалният прокурор Мълър обвини 19 души, включително четирима съветници от кампанията на Тръмп и три руски компании. Бившият съветник на Тръмп по националната сигурност Майкъл Флин и заместник-ръководителят на неговата кампания Рик Гейтс се признаха за виновни и сега сътрудничат със следствието.\r\n\t \r\n\tТръмп обаче го нарича \"лов на вещици\", целящ да го дискредитира и твърди, че Русия няма нищо общо с неговата победна предизборна кампания през 2016 г.\r\n\t \r\n\tЕкипът на специалния прокурор Робърт Мълър е казал на Белия дом, че не може да повдигне обвинения на президента Доналд Тръмп, без значение какви доказателства може да е събрал срещу него в разследването за руска намеса изборите в САЩ, заяви още Руди Джулиани.\r\n\t \r\n\tБившият кмет на Ню Йорк заяви за Си Ен Ен и Фокс нюз, че екипът на Мълър, който разследва дали е имало съглашателство между Русия и предизборния екип на Тръмп за изборите от 2016 г., е приел да се съобрази с указание на министерството на правосъдието от времето на президента Никсън, което е било потвърдено при управлението на Клинтън.\r\n\t \r\n\tСпоред този документ не може да се повдигат обвинения на действащ президент. \"Могат само да направят доклад. Не могат да повдигат обвинения. Признаха го през нас\", заяви Джулиани.\r\n\t \r\n\tМълър бе назначен за специален прокурор преди точно една година, на 17 май 2017 г. Говорителят му Питър Кар отказа да коментира изявлението на Джулиани.\r\n\t \r\n\tАко казаното от Джулиани се окаже вярно, дори и Мълър да разполага с доказателства за наказуеми действия на Тръмп, той ще може само да ги докладва на министерството на правосъдието, на което е подчинен.\r\n\t \r\n\tДокладът и описаните в него доказателства обаче биха могли да послужат за основа на евентуална процедура за импийчмънт на Тръмп от Конгреса, отбелязва АФП.", "date": "2018.05.17", "title": "Адвокат на Тръмп призова за край на разследването за руска намеса в изборите"}
{"url": "http://www.mediapool.bg/pechalbata-na-pib-za-2017-g-otiva-za-podsilvane-na-kapitala-news279219.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦялата печалба на Първа инвестиционна банка (ПИБ) за 2017 г. в размер на 85.5 млн. лв. ще отиде във фонд \"Резервен\". Няма да се раздават никакви дивиденти на акционерите.\r\n\tТова става ясно от поканата за свикване на общо събрание на банката, което ще е на 21 юни, съобщи в. \"Банкер\".\r\n\tПрез 2016 г. ПИБ бе една от двете банки, които трябваше да увеличат капитала си заради по-лоши резултати по време на прегледа на активите на банковата система. През миналата година банката на Цеко Минев и Ивайло Мутафчиев съобщи, че е изпълнила всички предписания на БНБ за попълване на капитала. Въпреки това очевидно и тази година е решено да се подсилят резервите на банката, вместо парите да се разпределят на Минев, Мутафчиев и миноритарните акционери.\r\n\tЗа разлика от ПИБ, която е местна банка, повечето от най-големите банки у нас с чужди собственици вече обявиха, че изнасят печалбите си в чужбина под формата на дивидент. Така зад граница през последните месеци заминаха стотици милиони левове благодарение на ефективната възвращаемост на капитала на чуждите банки на родния пазар.\r\n\tШефовете на ПИБ предлагат да не се изплащат дивиденти на акционерите и да не се извършват други отчисления от печалбата на банката за 2018 г., като целта е включването на положителния финансов резултат от тази година в базовия собствен капитал от първи ред, съобщава още \"Банкер\".\r\n\tСпоред изданието на заседанието на общото събрание ще бъде избран нов директор на дирекция \"Вътрешен одит\". Предложението е за освобождаване на Ралица Богоева от длъжност и избор на Пламен Димитров с мандат от пет години.\r\n\tПредлагат се за обсъждане и промени в устава на банката.", "date": "2018.05.17", "title": "Печалбата на ПИБ за 2017 г. отива за подсилване на капитала"}
{"url": "http://www.mediapool.bg/belgiya-shte-sabori-dogodina-dosegashnata-tsentrala-na-nato-v-bryuksel-news279221.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДосегашната централа на НАТО в Брюксел ще бъде съборена догодина, съобщиха представители на градските власти, цитирани от местни медии.\r\n\t \r\n\tПредвижда се на мястото на използвания до края на април комплекс да бъдат построени нови сгради, в които ще се пренесе Генералният щаб на Белгийската армия. Ще бъдат издигнати търговски и жилищни площи, ще бъде открито училище, ще бъдат обособени места за отдих сред природата.\r\n\t \r\n\tГенералният секретар на НАТО Йенс Столтенберг закри официално досегашната централа на алианса на 27 април. Преди година бе открита новата сграда на пакта, построена от срещуположната страна на бул. \"Леополд Трети\".\r\n\t \r\n\tЦентралата, използвана до края на април, бе изградена от панели, поставени набързо в покрайнините на Брюксел след решението на Франция от 1966 г. да се оттегли от военното командване на алианса. Дотогава историческата, първа централа на НАТО, бе разположена в Париж, в сграда, където днес се помещава университетът \"Дофин\".\r\n\t \r\n\tНовата централа бе построена за седем години и струва над един милиард евро. Там ще работят около 4000 служители. Пред официалния вход преди година бе пренесена звездата на НАТО, а президентът на САЩ Доналд Тръмп откри паметник, посветен на чл. 5 от Вашингтонския договор. Паметникът се състои от огънати и разтопени метални отломки от кулите-близнаци, сринати при нападението на терористите от Ал Каида на 11 септември 2001 г. в Ню Йорк.\n\n\r\n\t \r\n\tГерманският канцлер Ангела Меркел откри паметник с парче от Берлинската стена в знак за ролята на НАТО за мирното приключване на Студената война.\r\n\t \r\n\tПрез 1967 г., когато бе открита доскорошната централа на НАТО в Брюксел, пактът се състоеше от едва 15 съюзници. Днес държавите от алианса са 29, а новата централа разполага с места за 50 делегации.", "date": "2018.05.17", "title": "Белгия ще събори догодина досегашната централа на НАТО в Брюксел"}
{"url": "http://www.mediapool.bg/bivsh-shef-na-onkodispansera-v-plovdiv-otiva-na-sad-zaradi-skapa-tehnika-news279222.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийска градска прокуратура (СГП) внесе в съда делото срещу бившия шеф на пловдивския онкодиспансер Красимир Вальов. Той е обвинен за безстопанственост в особено големи размери.\r\n\tПричината е, че през август 2016 г. е купил компютърен томограф за 898 000 лева. Интересното в случая е, че техниката е купена след проведен търг по Закона за обществените поръчки, а прогнозната стойност на машината е била 950 000 лв. Прокуратурата обаче е открила, че фирмата, доставила техниката, е купила томографа за близо 493 000 лв и го е продала на болницата почти двойно по-скъпо.\r\n\tШефът на онкодиспансера е обвинен за това, че не е провел пазарни консултации преди да купи техниката и не е потърсил съвети от независими експерти. Ако бъде признат за виновен, Вальов може да получи наказание \"лишаване от свобода\" от три до десет години.\r\n\tКрасимир Вальов бе принуден да подаде оставка през ноември 2016 г., след като тя му бе поискана лично от премиера Бойко Борисов. Министър-председателят се намеси в този случай заради разследване на \"Господари на ефира\", което доведе до сериозни съмнения, че пациенти на онкодиспансера са лекувани неправилно. Предаването изнесе пет случая на пациенти, на които са извършени тежки операции с отстраняване на органи, за които после се\r\n\tе установило, че е ненужно.\r\n\tБойко Борисов заплаши общинските съветници на ГЕРБ в Пловдив, че повече няма да са му съветници, ако не гласуват оставката. Това предизвика неочаквано остра защитна реакция от страна на пловдивския кмет от ГЕРБ Иван Тотев, който заяви, че той и съветниците са подложени на \"чудовищен\" политически натиск.\r\n\tТогавашният здравен министър Петър Москов на свой ред заплаши онкодиспансера, че ако Вальов не подаде оставка, болницата ще остане без договор със здравната каса.\r\n\tЧаст от лекарите в онкодиспансера обявиха в разгара на атаката, че срещу лечебното заведение се води целенасочена кампания, която цели дискредитирането му и облагодетелстването на частни болници.\r\n\tКомплексният онкологичен център в Пловдив стана обект на множество проверки. В болницата започна финансов одит и проверка на инспектората на здравното министерство, което доведе до отнемане правата на патолога д-р Петко Маслев. Сега Красимир Вальов е предаден на съд.", "date": "2018.05.17", "title": "Бивш шеф на онкодиспансера в Пловдив отива на съд заради скъпа техника"}
{"url": "http://www.mediapool.bg/balgarska-razrabotka-v-chatbotovete-izliza-na-pazara-news279225.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа пръв път на индустриалния пазар излиза цялостен пакет от компоненти за разговорен потребителски интерфейс, създаден специално за чатботове, който е дело на българските софтуерни разработчици  (Telerik) и \"Кендо\" (Kendo UI), които са част от водещия доставчик на приложения \"Прогрес\" (Progress).\r\n\tС новите компоненти за разговорен потребителски интерфейс (Conversational UI) и с  продуктите .NET и JavaScript, разработчиците могат да създават по-добри естествени разговори с всяка платформа за разработка на чатботове, включително Microsoft Azure Bot Service, Facebook Wit.ai, Google DialogFlow, Amazon Lex и др., посочват от \"Прогрес\".\r\n\tЧатботовете са важен канал за непрекъсната и нискобюджетна комуникация с клиентите. За много организации създаването на чатбот, който може да общува ефективно и по естествен начин, е предизвикателство и отнема време. Те се нуждаят от бърз и лесен начин за създаването и внедряването на технологията в техните собствени приложения.\r\n\tКомпонентите за разговорен UI на \"Телерик\" и \"Кендо\" представляват пакет от UI контроли, с които .NET и JavaScript разработчиците могат да изграждат съвременни чатбот приложения на платформа за чатботове по свой избор за уеб, десктоп и мобилни технологии. Те подобряват естествения разговор, базиран на чатбот, използвайки интуитивни визуални елементи.\r\n\tФункционалностите за разговорен UI са налични в над 12 пакета от инструменти в \"Телерик\" и \"Кендо\". Разработчиците могат да ги внедрят с помощта на съществуващите си умения и с предпочитаните от тях технологии.\r\n\tКомпонентите позволяват включване на важни елементи в дизайна като различни видове карти (например карти за избор на продукти, маршрут на полет, календар за посочване на дати и др.), чрез които разработчиците да контролират по-добре посоката на разговора, за да бъде максимално естествен и интуитивен.\r\n\t\"Майкрософт\" дава на разработчиците инструментите, с които те могат да създават изкуствен интелект. Работим с компании като \"Прогрес\", за да предоставим на общността услуги и компоненти, които ни помагат да превръщаме това в реалност\", казва Бет Маси, старши мениджър \"Продуктов маркетинг\" за .NET Platform в \"Майкрософт\".\r\n\t\"Инструменти като разговорен потребителски интерфейс помагат на нашата .NET общност да създава по-приятни визуални и лесни за ползване чатботове, които подобряват цялостното клиентско преживяване и увеличават ползването на технологиите с изкуствен интелект\", допълва той, цитиран в корпоративното прессъобщение.\r\n\tНовите компоненти на \"Прогрес\" за разговорен UI включват съвместимост с всички основни платформи за създаване на чатботове, сред които Microsoft Azure Bot Service, Facebook Wit.ai, Google DialogFlow, Amazon Lex и други.\r\n\tТе имат унифициран дизайн – визуално чатботовете могат да изглеждат като други уеб, десктоп и мобилни приложения с помощта на компонентите, предлагащи възможност за  масова употреба. Създава се усещане за естествен разговор, а внедряването на разработката е лесно.\r\n\tКомпонентите ни за разговорен потребителски интерфейс са поредната иновация за \"Прогрес\", създадена в България, коментира Веско Колев, вицепрезидент \"Продукти за разработчици\" на компанията.\r\n\t\"Работим в посока тези компоненти да стигнат до повече разработчици, за да им помогнат да създават по-добро потребителско преживяване“, допълва той.\r\n\tАмериканската компания \"Прогрес\" придоби българския софтуерен разработчик \"Телерик\" през 2016 г. срещу 262 млн. долара. Акциите на компанията се търгуват на Нюйоркската фондова борса.\r\n\t\"Прогрес\" е водещата платформа за разработка и пускане на стратегически бизнес приложения. Компанията дава възможност на клиентите и партньорите си да създават съвременни, силно въздействащи  дигитални преживявания с минимално усилие, време и разход. Над 1700 независими доставчици на софтуер, 100 000 корпоративни клиенти и 2 милиона разработчици разчитат на \"Прогрес\" за приложенията си.", "date": "2018.05.17", "title": "Българска разработка в чатботовете излиза на пазара"}
{"url": "http://www.mediapool.bg/vazstanovena-e-deinostta-na-reanimatsiyata-vav-vrachanskata-bolnitsa-news279224.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтделението по анестезиология, реанимация и интензивно лечение на многопрофилната болница \"Христо Ботев“ във Враца възстановява дейността си. Това съобщиха от ръководството на лечебното заведение, като уточниха, че за да се стигне до положителната развръзка активно е съдействал началникът на отделението д-р Ростислав Стефанов. Вече е изготвен и график за работата на реанимацията в областната болница.\r\n\tВъзстановена е и оперативната дейност на Отделението по акушерство и гинекология, както и на хирургичните отделения в лечебното заведение.\r\n\tВсе още се работи за подновяване функционирането на спешното приемно отделение на болницата.\r\n\tЕкипът на министър Кирил Ананиев приветства проявеното разбиране и отговорното поведение на работещите във врачанската болница и още веднъж уверява, че министерството прави всичко възможно за възстановяването на нормалния ритъм на работа на болница \"Христо Ботев\".", "date": "2018.05.17", "title": "Възстановена е дейността на реанимацията във врачанската болница"}
{"url": "http://www.mediapool.bg/atina-i-skopie-se-doblizhavat-do-reshenie-na-spora-za-imeto-no-oshte-nyama-sdelka-news279230.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтина и Скопие са стигнали до една конкретна опция за името на Македония след 25- годишен спор, който блокира евроатлантическите перспективи на югозападната ни съседка. \r\n\t \r\n\t заяви македонският премиер Зоран Заев след среща с гръцкия си колега Ципрас в София, проведена паралелно на срещата на върха ЕС – Западни Балкани.\r\n\t \r\n\tЗаев не уточни кое е конкретното име, но посочи, че то трябва да бъде съгласувано в двете държави преди да бъде одобрено. Той се надява споразумението да бъде постигнато преди срещата на върха на ЕС през юни, когато Македония се надява да получи дата за започване на преговорите за членство.\n\n\r\n\t \r\n\t\r\n\t \r\n\tГръцкият премиер Алексис Ципрас обаче беше по предпазлив в оценките си. \r\n\t \r\n\t, заяви Ципрас на пресконференция в София\r\n\t \r\n\tТой посочи, че двете страни разглеждат стъпка по стъпка всички детайли и, ако е възможно, отново ще се срещнат в началото на следващия месец.\r\n\t \r\n\t\r\n\t \r\n\tЗаев коментира още, че от \r\n\t \r\n\t, посочи след срещата Заев. \r\n\t \r\n\t заяви македонският премиер. \r\n\t \r\n\tТой е обсъждал въпроса също с френския президент Еманюел Макрон и с германската канцлерка Ангела Меркел. Според него и двамата признали лидерството, което Македония показва.\r\n\t \r\n\tЗаев отбеляза, че двете страни подобряват приятелството си. Той коментира, че Македония очаква дата за начало на преговорите за присъединяване към ЕС. \r\n\t \r\n\t, добави македонският премиер.\r\n\t \r\n\tБългарският премиер Бойко Борисов коментира преговорите лаконично: \r\n\t \r\n\tМиналата година Македония подписа и договор за добросъседство с България, за да преодолее резервите на София заради проблемите с общата история и езика на омразата в Скопие. \r\n\t \r\n\t\r\n\t \r\n\tДвете страни спорят от 25 години за името \"Македония\", което според Атина крие в себе си териториални претенции към едноименната гръцка област.\r\n\t \r\n\tСред обсъжданите имена са Северна Македония, Нова Македония, Горна Македония, Вардарска Македония и Република Македония (Скопие). Македонските власти вече се обявиха срещу предложението на Гърция името да бъде слято и на \"славянски\" език - Горнамакедония или Новамакедония.\r\n\t \r\n\tОт друга страна в Гърция има остра съпротива, ескалирала в многохилядни протести, срещу каквото и да е включване на названието \"Македония\" при решаването на спора със Скопие.\r\n\t \r\n\tОсвен това Атина има претенции и към македонската конституция, която според гърците допуска присъединяване на съседни територии.", "date": "2018.05.17", "title": "Атина и Скопие се доближават до решение на спора за името, но още няма сделка"}
{"url": "http://www.mediapool.bg/petrolat-brent-nadhvarli-80-dolara-za-prav-pat-ot-2014-g-news279227.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа пръв път от 2014 г. насам стойността на петрола сорт Брент с доставка през юли 2018 г. поскъпна над 80 долара за барел в търговията на Лондонската борса, предадоха световните агенции в четвъртък.\r\n\tПовишението до 80.18 долара е ръст от 1.1 на сто. Цената на американския лек петрол също нарасна  до ниво от 71.78 долара за барел, което е с 29 цента повече.\r\n\tЦените на петрола да движени нагоре в последните седмици от перспективата за рязко намаляване на износа на петрол от Иран в следващите месеци врезултат на подновените санкции на САЩ срещу Техеран заради решението на американския президент Доналд Тръмп да се оттегли от международната ядрена сделка с тази държава, посочва ББС", "date": "2018.05.17", "title": "Петролът Брент надхвърли 80 долара за пръв път от 2014 г."}
{"url": "http://www.mediapool.bg/tramp-iska-berlin-da-se-otkazhe-ot-severen-potok-2-news279229.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп е поискал Германия да се откаже от подкрепата си за строителството на газопровода \"Северен поток 2\" и да прекрати проекта. Това ще е условието САЩ да не въведе планираните мита за алуминий и стомана, произведени в ЕС, съобщава \"Дау Джоунс\" (Dow Jones), цитирайки американски, немски и европейски правителствени източници.\r\n\tСпоред тяхна информация, по време на срещата си с германския канцлер Ангела Меркел през април Тръмп й казала, че Берлин трябва да оттегли подкрепата си за газопровода, а в замяна САЩ ще започнат преговори за ново търговско споразумение с ЕС.\r\n\tТръмп отложи налагането на мита за европейските алуминий и стомана и обяви, че решение ще бъде взето на 1 юни.\r\n\tМеркел, която засега винаги е демонстрирала подкрепата си за разширяването с още една тръба на газопровода по дъното на Бълтийско море от руското до северното германско крайбрежие, предстои да обсъди отново реализацията на проекта с руския президент Владимир Путин в петък.\r\n\tПроектът засега се реализира солово от руската газова компания \"Газпром\" и твърдо срещу него са Украйна, Полша, Литва и Латвия. Те ще са силно засегнати от построяването на втората тръба на \"Северен поток\", което ще намали руските газови доставки за Европа през техните територии и ще намали приходите им от транзитни такси.\r\n\tВ края на март Германия даде разрешително за строежа на \"Северен поток 2\" през своя територия. Наскоро стана ясно, че и Финландия е пуснала под условие през свои води проекта. Подобни съгласувателни процедури вървят и с Швеция и Дания. Самата Русия също не е дала позволение.", "date": "2018.05.17", "title": "Тръмп иска Берлин да се откаже от \"Северен поток 2\""}
{"url": "http://www.mediapool.bg/islyamska-darzhava-sas-zaplahi-za-finala-v-shampionskata-liga-i-svetovnoto-v-rusiya-news279226.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТерористичната групировка \"Ислямска държава\" разпространи серия заплашителни постери, посветени на финала на Шампионската лига в Киев и на предстоящото Световно първенство по футбол в Русия.\r\n\tПосланията в тях най-общо заплашват, че терористи ще извършват нападения по време на мачовете. Последният двубой от най-силния европейски клубен турнир по футбол между Реал Мадрид и Ливърпул ще се изиграе в украинската столица на 26 май.\r\n\tСветовното първенство в Русия пък започва на 14 юни с първата среща от група А между Русия и Саудитска Арабия в Москва. Финалът от Мондиала също ще се играе в руската столица на 15 юли.\r\n\tОт \"Ислямска държава\" се заканват на организаторите и феновете, които ще пътуват за Русия, че \"ще превърнем вашата нощ в пожар\". На въпросния постер е изобразен маскиран мъж, държащ коктейл \"Молотов\" на фона на Кремъл.\r\n\tДруг плакат пък съдържа директни инструкции към \"братята монотеисти\" по какъв начин биха могли да атакуват \"стадионите на неверниците\", както и в кои точки от човешкото тяло могат да се нанасят смъртоносни наранявания.", "date": "2018.05.17", "title": "\"Ислямска държава\" със заплахи за финала в Шампионската лига и световното в Русия"}
{"url": "http://www.mediapool.bg/v-iztochna-ukraina-proruskite-separatisti-kopayat-transhei-sreshtu-tankove-news279228.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод палещото слънце десетина души копаят сухата земя. Четири години след избухването на конфликта в Източна Украйна, проруски сепаратисти изграждат нова фортификационна линия срещу \"украинските танкове\", съобщава агенция Франс прес.\r\n\t \r\n\t\"Ние подготвяме резервни позиции в случай на евентуална офанзива\" на Киев, обяснява Олег, 49-годишен безработен, дошъл да участва в започналите преди месец строителни работи по призива на сепаратисткия батальон \"Восток\".\r\n\t \r\n\tПред него се простира огромен ров, дълъг неколкостотин метра и дълбок два метра, снабден с три заслона от дървени трупи, изградени от Олег и другарите му, поддръжници на сепаратистите, повечето от които са мускулести мъже в камуфлажни дрехи.\r\n\t \r\n\tПредставящи се за \"доброволци\", те се събират през уикендите и празничните дни близо до гробище в покрайнините на Ясинувата, градче близо до сепаратистката \"столица\" Донецк и само на три километра от фронтовата линия.\r\n\t \r\n\t\"Оттатък този хълм там вече е врагът\", посочва Андрей, 50-годишен мъж с брада, боец от батальона \"Восток\", който се представя с партизанското си име Рева.\r\n\t \n\n\r\n\t\"Според вас, колко време ще отнеме на украинските танкове да дойдат оттам до центъра на Донецк?\" допълва Александър Семьонов, \"ветеран\" от \"Восток\".\r\n\t \r\n\tВъоръжени с лопати, триони и чукове, тези мъже изграждат \"втора фортификационна линия\" за \"армията\" на самопровъзгласилата се Донецка народна република (ДНР).\r\n\t \r\n\tКонфликтът, противопоставящ украинската армия и проруските сепаратисти в източната част на тази бивша съветска република причини смъртта на повече от 10 000 души от избухването си през април 2014 г.\r\n\t \r\n\tВраждебните действия там намаляха след мирните договорености от Минск, сключени през февруари 2015 г. и последвалите примирия, но спорадични изблици на насилие продължават да увеличават броя на жертвите. Киев и Западът обвиняват Русия, че подкрепя военно бунтовниците - нещо, което Москва решително отрича.\r\n\t \r\n\tМакар украинските власти да уверяват, че ще използват само политически и дипломатически методи, за да си върнат един ден ден контрола върху сепаратистките зони, бунтовниците остават недоверчиви.\"Всеки момент\"\r\n\t\"Редовно чуваме войнствени изявления от страна на отговорни лица от украинското правителство, които казват, че трябва да ни ликвидират и победят\", казва Андрей.\r\n\t \r\n\t\"Ако искаш мир, готви се за война\", казва Александър Семьонов, за когото \"офанзива може да започне всеки момент\". \"Ясинувата е аванпост, оттук се вижда целия Донецк като на длан. Това са доминиращите височини, които трябва да опазим\", подчертава той.\r\n\t \r\n\tЯсинувата далеч не е единственото място с подобни дейности. Наблюдателната мисия на Организацията за сигурност и сътрудничество в Европа (ОССЕ), разположена в конфликтната зона, споменава редовно в своите всекидневни доклади за новоизградени в сепаратистката зона траншеи и бункери.\r\n\t \r\n\tТъй като носталгията по Съветския съюз е силна в териториите под сепаратистки контрол, бунтовниците сравняват често сегашния конфликт с Втората световна война, наричана в СССР Велика отечествена война.\r\n\t \r\n\tСъветската победа продължава да е огромен източник на гордост за руснаците и се използва често от руските и проруските сепаратистки власти в Източна Украйна за насърчаване на патриотизма.\r\n\t \r\n\tРазпространяваните в социалните мрежи от батальона \"Восток\", афиши, призоваващи местните жители да се присъединят към изграждането на тази фортификационна линия, се съпровождат от чернобяла снимка, на която се вижда как жени копаят траншеи по времето на Втората световна война.\r\n\t \r\n\t\"За нас това е същата война\", уверява Александър Семьонов, който смята за \"неонацисти\" прозападните власти в Киев.\r\n\t \r\n\t\"Да си спомним за Великата отечествена война: цивилни копаеха противотанкови ровове, траншеи...Ние сме техни потомци и помагаме на нашата армия\", допълва Олег.", "date": "2018.05.17", "title": "В Източна Украйна проруските сепаратисти копаят траншеи срещу танкове"}
{"url": "http://www.mediapool.bg/es-dade-evroperspektiva-na-zapadnite-balkani-no-sled-reformi-news279203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите на Европейския съюз увериха страните от Западните Балкани в перспективата за присъединяването им, но предупредиха, че това няма да стане скоро и са нужни реални реформи както. По време на проводения в София форум ЕС - Западни Балкани, който е кулминацията на българското европредседателство, бе подписана декларация, очертаваща конкретни стъпки, които да доближат шестте страни до ЕС, но без конкретни срокове. По този начин ЕС се надява, че ангажиментът му е достатъчен да държи Западните Балкани вън от орбитата на Москва, но страните получиха ясно послание, че няма да влязат в ЕС преди те са готови за него и той за тях.\r\n\tНай- силно в това отношение прозвучаха думите на френския президент Еманюел Макрон, че ЕС става по-слаб, приемайки неподготвени държави.\r\n\t, заяви Макрон пред репортери в София.\r\n\tС присъединяването на всички шест страни от Западните Балкани, ЕС би стигнал 33 държави членки, в сравнение с 15, колкото бяха през 2003 г., когато Съюзът за пръв път се ангажира с европейската перспектива на региона.\r\n\tГерманският канцлер Ангела Меркел заяви, чеи че посочената по-рано от Европейската комисия възможност Западните Балкани да се присъединят през 2025 г. не е реалистична.\n\n\r\n\tТака или иначе всички са убедени, че и шестте балкански държави са все още много далеч от покриване на критериите за членство в ЕС, и най-вече по отношение на върховенството на закона, състоянието на съдебната власт, корупцията и организираната престъпност. Пречка са и съществуващите сериозни проблеми и нерешени спорове между отделните страни в района.\r\n\tТези коментари са особено разочароващи за Албания и Македония, които се надяват следващия месец да получат зелена светлина от Съвета на ЕС за започване на преговори за присъединяване. Сърбия и Черна гора вече водят преговори, но няма ясни перспективи за приключването им, а Косово и Босна и Херцеговина са най-назад в процеса.\r\n\tСпоред българския премиер Бойко Борисов обаче е по-добре преговорите със страните от региона да започнат, за да може те да са по-старателни в реформите.\r\n\tЗападните Балкани влязоха отново в приоритетния дневен ред на ЕС поради тревогата му, че шестте страни, проядени от престъпност, корупция, авторитарно управление и нестихващи двустранни конфликти, станаха удобни за проникване на руски, китайски и арабски интереси.\r\n\tВсе повече западни анализатори предупреждават, че Русия и други страни явно или подмолно дестабилизират региона. След мигрантската криза през 2015 г., когато стотици хиляди мигранти влязоха в ЕС през балканския маршрут, Европа осъзна, че регионът е важен за нейната собствена стабилност.\r\n\t\r\n\tПредседателят на Европейския съвет Доналд Туск заяви на пресконференция след срещата, че , но те трябва да свършат още много работа.\r\n\t изтъкна Туск.\r\n\t\r\n\tТой също отказа да потвърди за възможно присъединяването им през 2025, но акцентира на необходимостта те да се предвижват напред, изпълнявайки конкретни проекти за засилвана на свързаността им с ЕС.\r\n\t, каза Туск.\r\n\tБойко Борисов, който по-рано бе заявил, че шесторката от Западните Балкани ще заеме мястото на напускащата Великобритания в ЕС, сега настоя, че ЕС няма от какво да се страхува, защото Брутният вътрешен продукт на всичките страни от региона е общо 96 млн. евро и е съпоставим с този на Словакия, а населението им е по-малко от това на Румъния.\r\n\tДоналд Туск обаче \"охлади\" аргументите му:\r\n\t\r\n\tВ приетата декларация ЕС приветства ангажираността на партньорите от Западните Балкани с върховенството на демокрацията и принципите на правовата държава, по-специално борбата с корупцията и организираната престъпност, доброто управление и зачитането на правата на човека и правата на лицата, принадлежащи към малцинства.\r\n\tВъз основа на постигнатия досега напредък партньорите от Западните Балкани отново потвърждават ангажираността си с европейската перспектива като свой категоричен стратегически избор и с активизирането на своите усилия и взаимна подкрепа, се казва в декларацията.\r\n\tКакто се и очакваше, документът не посочва срокове и конкретни дати за евентуално присъединяване на страните от Западните Балкани към ЕС.\r\n\tЕвропейската комисия посочи неотдавна като най-скорошна възможна дата 2025 година и беше остро разкритикувана за това от останалите страни от общността.\r\n\tСега ЕС декларира, че е решен да укрепи и засили своята ангажираност на всички равнища в подкрепа на политическата, икономическата и социалната трансформация на региона, включително чрез засилена помощ, въз основа на постигнатия от партньорите от Западните Балкани съществен напредък в областта на принципите на правовата държава и на социално-икономическите реформи.\r\n\tВъз основа на постигнатия напредък, включително чрез регионални инициативи, ЕС и Западните Балкани се ангажират да повишат значително свързаността във всичките й измерения: в областта на транспорта и енергетиката, цифровата и икономическата сфера, както и между хората.\r\n\tКъм декларацията е приета и приоритетна програма, в която ЕС поема ангажименти да засили мониторинга на реформите чрез по-системни проверки, да въведе наблюдение на борбата с корупцията и организираната престъпност. Предвиждат се и реализирането на конкретни общи проекти за увеличаване на \"свързаността\".\r\n\t\r\n\tФренският президент Макрон заяви, че е привърженик на това Балканите да се доближават към Европа., подчерта той.\r\n\t, предупреди френският президент.\r\n\tПо думите му, ако започне процес на разширяване без условия, това няма да е сериозно.\r\n\t, допълни той.\r\n\tОтбелязвайки, че 2025 г. не е реалистичен срок, германският канцлер Ангела Меркел заяви: \r\n\tПо думите й не е взето решение по въпроса за разширяване на ЕС, но роля в тази насока ще има срещата на върха на ЕС през юни.\r\n\tТя изтъкна напредъка в преговорите между Гърция и Македония и изрази надежда, че ще бъде намерено решение на проблема с името на Македония.\r\n\tБългарският премиер Бойко Борисов настоя, че няма никакъв риск за ЕС да приемат страните от Западните Балкани.\r\n\tСпоред него по-добре е страните от Западните Балкани да са в преговори за влизане в ЕС, за да може техният политически елит да се старае да покрива всичките критерии за това.\r\n\tВ противен случай другите геостратегически играчи може да усилят и немалкото си и в този момент влияние, което имат, допълни Борисов.\r\n\tТой посочи, че ако Западните Балкани олицетворят една страна, то брутният й вътрешен продукт ще е около 96 млрд. евро, което е равно на този на Словакия. По думите му усилията, които се полагат, са ЕС да приеме икономика колкото Словакия, с население, по-малко от Румъния.\r\n\tМинистър-председателят добави, че до края на юни ще има отново възможност да се говори по този въпрос, но по време на срещата в София вече са били зададени много теми за размисъл.\r\n\t\"Всички си тръгват от София с едно наум\", добави Борисов.", "date": "2018.05.17", "title": "ЕС даде европерспектива на Западните Балкани, но след реформи"}
{"url": "http://www.mediapool.bg/legendata-bufon-obyavi-posledniya-si-mach-s-yuventus-news279231.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед 17 сезона на вратата на италианския футболен гранд \"Ювентус\" Джанлуиджи Буфон ще напусне тима в края на сезона, обяви 40-годишният вратар на пресконференция.\r\n\t\"В събота ще бъде последният ми мач за \"Ювентус\" (срещу \"Верона\" – б.ред.), каза Буфон. \"Завършвам това приключение с две купи за сезона. Аз съм истински горд, че на 40 години все още имам сила да играя за един от най-големите отбори в света. Да, може би вече не съм на най-доброто си ниво и го усещам, но давам всичко от себе си\", заяви вратарят.\r\n\tТой допълни, че е взел решението след дълго обмисляне и разговори с близките.\r\n\t\"Оставам фен на \"Ювентус\" до края на живота си и ще продължа да подкрепям отбора. Това няма да се промени никога. Все още не мога да кажа какви ще са моите планове. С Андреа (Аниели) продължаваме да говорим какво мога да правя за \"Ювентус\", допълни Буфон.\r\n\tТой започва професионалната си кариера през 1995 г. в \"Парма\" и през 1999 г. печели първата в кариерата си Купа на Италия, Суперкупата на страната и Купата на УЕФА. През 2011  г. преминава в \"Ювентус\" срещу рекордния в историята за футбола за вратар трансфер от 52 милиона евро. С \"бианконерите\" той печели девет пъти шампионата на Италия, а още два пъти клубът е бил лишен от титли заради корупционни скандали. Четири пъти е вдигал Купата на Италия, пет пъти – Суперкупата на страната. Три пъти Буфон е играл във финали на Шампионската лига – през 2003, 2015 и 2017 г., но нито един път тимът не успява да завоюва трофея. С националния тим на Италия печели Световната купа през 2006 г.\r\n\tБуфон държи рекордите в Италия по победи в шампионата и изиграни мачове – 639. Негова е и най-продължителната суха серия в страната, когато в сезон  2015/16 вратарят не допуска гол в мрежата си в продължение на 974 минути. Пред 2003 г. Буфон е обявен за футболист на годината от УЕФА,. Три пъти е бил носител на титлата най-добър вратар на Шампионската лига, а 13 пъти е отличават за същото в Италия.\r\n\tНегов е и рекордът по изиграни мачове с националната фланелка на Италия -  176.\r\n\tПрезидентът на \"Ювентус\" Андреа Аниели съобщи, че вратарят е получил две предложения за работа в клуба. Буфон каза, че ще обяви до няколко дни какво ще прави в бъдеще. Той обаче добави, че ще \"излезе от зоната си на комфорт\". \"Имам интересни предложения както на терена, така и извън него, но до една седмица ще кажа какво ще правя\", каза той.\r\n\tБуфон пожела успех на наследника си на вратата Войчех Шчесни, който ще бъде първи пазач на мрежата от следващия сезон.\r\n\tКапитанската му лента в \"Ювентус\" ще бъде наследена от Джорджо Киелини. \"Той ще бъде велик капитан, защото носи \"Ювентус\" в сърцето си и обича много клуба\", каза Буфон.", "date": "2018.05.17", "title": "Легендата Буфон обяви последния си мач с \"Ювентус\""}
{"url": "http://www.mediapool.bg/zhenata-na-boyan-petrov-solov-igrach-ni-obedini-i-ni-nakara-da-se-nadskochim-news279201.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"Странно нали, един солов играч ни накара да бъдем заедно до край и да изкачим нашия си Еверест. А аз просто исках да открия Боян, защото ще ми липсва...\", написа в емоционален статус във Фейсбук жената на Боян Петров Радослава Ненова в сряда вечерта. Малко преди това окончателно бе прекратено издирването на българския алпинист под хималайския осемхилядник Шиша Пангма и той остана завинаги в ледената прегръдка на планината.\r\n\t\r\n\t\"Няма да правя трогателна изповед как се чувствам аз. Аз винаги съм знаела, че не жена, а планина ще ми го вземе... Може би ми се говори за това какъв беше смисълът. Всичко започна от това, че моят мъж изчезна, а аз много исках да го намеря. Не съм хабила енергия да разсъждавам дали беше прав или не. Мисля, че геройството изобщо не беше в спортното постижение\", пише Радослава.\r\n\t\"Геройството дойде от това, че много хора надскочиха себе си в тази ситуация, бяха добри и това им харесваше, държави се сдобряваха... и това им харесваше, институции сбъднаха една на пръв поглед немислима акция, пилоти изпълниха уникален и единствен по рода си полет. Заливаха ме с мили писма и любов. Дори хейтърите тръпнеха за новина, за да нахейтят и да им олекне. Това е най-мащабната спасителна акция в историята на алпинизма...\", посочва се още в поста..\r\n\tОрганизаторът на експедициите на Боян Петров – Деян Петков, заяви: \"Боян е с нас в това да имаме вяра в собствените ни сили и да таим надежда за хубави неща\".\r\n\tПред БНР той обясни, че екипът на загиналия алпинист си поставя за цел да разбере дали Боян Петров все пак е успял да достигне върха, който досега не е бил изкачван от българин и макар да се води джуджето на осемхилядниците е изключително опасен за катерене в последната си част.\r\n\t\r\n\t\"Този връх винаги ще си остане с възможно изкачване от Боян. Винаги така ще го водим в нашата история – че който и да изкачи този връх, първият българин, който го изкачи, ще бъде първото потвърдено изкачване, а винаги ще имаме едно на ум за изкачването на Боян“, каза още Петков.\r\n\tТой допълни, че тепърва ще се проучва много снимков и видео материал от акциите по търсенето на Петров. \"Ще се опитаме да анализираме терена. Надяваме се да открием някакви следи за това какво се е случило. Ще направим всичко възможно... Подозирам, че дневникът му е бил с него или поне няколко листа, които той обикновено пише. Той си води подробен дневник всеки ден и носи нагоре листа, които за съжаление са изгубени. Ще получим вещите му от базовия лагер. Ще видим какво има в компютъра му, в дневника“, каза Петков.\r\n\tДържавата много сериозно подпомогна търсенето, посочи Деян Петков и разказа, че \"където и да сме казали за кого го правим – всички познаваха името на Боян – и в Катманду, и в Китай“.\r\n\tПо-късно в четвъртък благодарността си към Китай и Непал за акцията по търсенето на Боян Петров изрази и премиерът Бойко Борисов. Той е изпратил писма до председателя на Държавния съвет на Китайската народна република Ли Къцян и до премиера на Непал  Шарма Оли, в които благодарил за усилията на администрациите на двете държави по координирането и провеждането на операцията.\r\n\tСпециална признателност Борисов изразил и на всички хора, участвали в спасителните екипи, въпреки крайно тежките метеорологични условия, съобщиха от правителствената информационна служба", "date": "2018.05.17", "title": "Жената на Боян Петров: Солов играч ни обедини и ни накара да се надскочим"}
{"url": "http://www.mediapool.bg/sadat-otmeni-ekootsenkata-za-stroezha-na-v-blok-v-aets-kozlodui-news279245.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТричленен състав на Върховния административен съд  (ВАС) е отменил оценката за въздействие на околната среда, с което е одобрено осъществяването на инвестиционно предложение за строеж на нов ядрен блок на площадката на АЕЦ \"Козлодуй\", съобщиха от съда.\r\n\tРешението е взето в четвъртък, но още не е публикувано и не са ясни мотивите, с които е подкрепена жалбата на \"Зелените\" срещу оценката за въздействие на околната среда за построяването на VІІ блок. То подлежи на обжалване през петчленка на ВАС и вероятно ще бъде сторено от \"нови мощности АЕЦ Козлодуй\", което е дъщерно предприятие на съществуващия ядрен оператор.\r\n\tДелото бе заведено през 2015 г. по повод намерението на правителството на Пламен Орешарски да строи в АЕЦ \"Козлодуй\" нов блок по технологията АР-1000 на американската \"Уестингхаус\". Споразумението с нея обаче се разсъхна, а по-късно японският собственик \"Тошиба\" продаде дружеството, което беше пред фалит.\r\n\tЕкооценката обаче разглежда и възможността на предвидената за новия VІІ блок на АЕЦ \"Козлодуй\" площадка да се инсталират руски реактори.\r\n\tВъзражението на \"Зелените\" е, че нито реакторът АР-1000, нито евентуален руски реактор са минавали оценка за съответствие с българското законодателство. МОСВ е взело решение при абсолютен недостиг на входни данни за технологиите, смятат от партията. Те оспорват и това, че фирмата, която е изготвила оценката за въздействие върху околната среда, не е предоставила обществен достъп от резултатите от публичното обсъждане. Има възражения и по управлението на ядрените отпадъци от потенциалния нов блок в атомната централа и за това, че в екодоклада не е разгледано здравното състояние на жителите на Козлодуй, а официални данни от 2013 г. сочели, че смъртността в града е с 2 процентни пункта по-висока от средното за страната заради болести на дишането и кръвообращението.\r\n\tДокладът на ОВОС на инвестиционното предложение за строеж на VІІ блок на площадката на АЕЦ \"Козлодуй\" бе изработен от консорциум между българската компания \"Дикон груп\" ЕООД и испанската \"Аксиона инхениерия\" срещу 2.4 млн. лв.", "date": "2018.05.17", "title": "Съдът отмени екооценката за строежа на VІІ блок в АЕЦ \"Козлодуй\""}
