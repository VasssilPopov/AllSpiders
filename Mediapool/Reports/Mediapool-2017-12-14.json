{"url": "http://www.mediapool.bg/mardok-prodava-razvlekatelniya-si-biznes-na-uolst-disni-za-66-mlrd-dolara-news273074.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията \"21 Сенчъри Фокс\" (21 Century Fox) на Рупърт Мърдок постигна споразумение да продаде развлекателния си бизнес на \"Уолт Дисни\" (Walt Disney) за 66.1 млрд. долара, включващи и дълговете, в сделка, която ще има мащабни последици за целия медиен пейзаж, ако бъде одобрена от американските регулатори.\r\n\t\"Дисни\" ще консолидира позицията си на най-голямата медийна компания в света, като придобие 39-процентовия дял на \"Фокс\" в пан-европейския телевизионен канал \"Скай\" (Sky) и филмовото студио \"20 Сентъчри Фокс\" (20 Century Fox), които ще влязат в огромното портфолио от брандове и интелектуална собственост на компанията, отбелязва \"Файненшъл таймс\".\r\n\tГлавният изпълнителен директор на \"Дисни\" Робърт Айгър (66 г.) ще продължи мандата си до края на 2021 г., за да ръководи интегрирането на бизнеса на \"Фокс\". Той вече три пъти е отлагал пенсионирането си. През март бе обявил, че е ще напусне през юли 2019 година.\r\n\tПреди изкупуването \"21 Сенчъри Фокс\" ще отдели в нова листвана компания телевизионната мрежа \"Фокс\", \"Фокс Нюз\", \"Фокс бизнес нетуърк\", \"Биг тен нетуърк\", \"Фокс спорт\" едно и две, които ще останат под контрола на Мардок.Според сделката той и семейството му ще получат  заедно с активи като най-големия платен телевизионен канал във Великобритания и няколко кабелни канала.\"Нека Силата бъде с всички нас\"\r\n\tЗа нас е чест и сме благодарни, че Рупърт Мърдок ни довери бъдещето на бизнеса, който е градил през целия си живот, заяви в четвъртък Робърт Айгър. Той допълни, че е \"невероятно развълнуван\" от придобивката, виждайки в нея възможност за експанзия на иконични франчайзинги като \"Аватар\" и \"Междузвездни войни\".\r\n\t\"Нека Силата бъде с всички нас\", каза Айгър.\r\n\tАз съм убеден, че това обединение, под ръководството на Боб Айгър, ще е една от най-великите компании в света, каза Мърдок. \"Аз съм благодарен и насърчен, че Боб се съгласи да остане и е ангажиран да постигне успех с обидения екип, който няма равен на себе си, допълни той.Какво остава под контрола на Мърдок\r\n\tСделката слага край на дългата връзка на Мърдок с Холивуд и освен това разкрива разминаването между медийния магнат и неговия най-малък син Джеймс Мърдок, който е главен изпълнителен директор на \"Фокс\". Двете компании не коментираха какво ще е бъдещето му, но Джеймс вероятно ще напусне \"Фокс\" след продажбата, според запознати с разговорите, цитирани от \"Файненшъл таймс\".\r\n\tРупърт Мърдок и синът му Лахлан Мърдок ще продължат да управляват останалите активи на \"Фокс\". Компанията каза, че фокусът й ще е върху новините на живо и спорта.\r\n\tРупърт Мърдок каза, че новата компания е родена от \"важния урок, който научих през моята дълга кариера в медиите, а именно, че съдържанието и новините, които имат значение за зрителите, винаги ще бъдат ценни\".\r\n\tМърдок и синът му Лахлан също така продължават да са начело на \"Нюз корпроейшън\" – контролираната от фамилията издателска компания, която притежава вестници като американския \"Уолстрийт джърнал\" и британския \"Сън\".\r\n\tСделката с \"Дисни\" слага край на продължилата половин век медийна експанзия на 86-годишния Рупърт Мърдок.\r\n\tЦелта на придобиването е \"Дисни\" да отговори на конкуренцията на технологичните компании в развлекателния бизнес, който преминава през големи промени. Технологичните компании създават подразделения за видео съдържание. Рекламодателите следват потребителското внимание, което е обърнато към интернет. \"Дисни\" пуска нови стрийминг услуги, които могат да бъдат подпомогнати чрез активите на \"Фокс\", отбелязва Ройтерс.Въпроси около регулаторното одобрение на сделката\r\n\tНе е ясно как американските антимонополни регулатори ще погледнат на сделката.\r\n\tНеотдавна министерството на правосъдието на САЩ блокира сделката за закупуване на \"Тайм уорнър\" (Time Warner) от AT&T на стойност 85.4 млрд. долара. Мотивът беше, че по този начин ще се повишат цените за потребителите и конкурентите, въпреки че става дума за т.нар. вертикална сделка, която не включва обединение на сходни бизнеси.\r\n\tВ случая с \"Дисни\" и \"Фокс\" обаче има редица припокриващи се бизнеси, като ключовото възражение на регулаторите най-вероятно може да е доминиращата позиция на \"Дисни\" в спорта.", "date": "2017.12.14", "title": "Мърдок продава развлекателния си бизнес на \"Уолст Дисни\" за 66 млрд. долара"}
{"url": "http://www.mediapool.bg/protesti-zalyaha-gartsiya-stachka-blokira-transporta-news273034.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХаос цари по улиците на гръцката столица Атина, предизвикан от започналата в четвъртък обща стачка, свикана от синдикатите в страната срещу мерките за икономии и трудовите реформи, съобщават гръцките медии, цитирани от БТА.\r\n\t \r\n\tОт сутринта движението по улиците на Атина бе изключително натоварено, тъй като стачката е засегнала и градския транспорт.\r\n\t \r\n\tВлаковете също не се движат, железничарите протестират срещу приватизацията в сектора. Анулирани са и полетите. Плавателните съдове са останали по пристанищата.\n\n\r\n\t \r\n\tСтачката е по призив на двата водещи синдиката в страната, представляващи работещите в държавния и частния сектор. Протест е организиран и от близкия до комунистическата партия синдикат ПАМЕ, като участващите в него смятат да стигнат и до американското посолство.\r\n\t \r\n\tДемонстрантите скандираха лозунги срещу политиката на рестрикции на правителството и срещу трудовите реформи, като настояват за незабавно подписване на колективни трудови договори и за прекратяване на стартиралите търгове, на които се продават недвижими имоти на лоши длъжници.\r\n\t \r\n\tВ рамките на общата стачка протестни митинги се проведоха и в Солун и във всички други големи градове на Гърция.\r\n\tПовод за протестните действия, организирани от трите най-големи синдиката в страната, стана решението на Атина да отвори пазарите на електроенергия и природен газ по препоръка на международните кредитори.\r\n\tДругата причина са промените кодекса на труда, създаващи допълнителни пречки пред синдикатите да организират протести.\r\n\tБългарското външно министерство препоръчва на пътуващите към южната ни съседка да се информират предварително за разписанията на превозните средства и за възможностите за евентуален алтернативен транспорт.", "date": "2017.12.14", "title": "Протести заляха Гърция, стачка блокира транспорта"}
{"url": "http://www.mediapool.bg/nad-3-ot-makedontsite-imat-balgarski-pasporti-news273055.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 2001 г. до момента 71 524 македонски граждани са получили българско гражданство, съобщи в четвъртък вицепрезидентът Илияна Йотова на среща с българи в посолството ни в Скопие. Това означава, че за последните 16 години общо 3.4% от цялото население на Македония (2.02 млн.) е получило български документи.\r\n\t \r\n\t\"От началото на мандата на президента Румен Радев, който започна през януари тази година, 1184 македонци са получили българско гражданство\", каза Йотова, цитирана от БГНЕС.\r\n\t \r\n\t\"Обещавам ви в най-скоро време да се облекчи процедурата за получаване на българско гражданство. По време на срещата си с премиера Зоран Заев и председателя на парламента Талат Джафери ще поставя въпроса за допускането на български телевизионен канал\", допълни Йотова.\n\n\r\n\t \r\n\tВицепрезидентът заяви, че сред приоритетите на сегашното българско управление са изграждането на Коридор №8 (Бургас-Пловдив-София-Скопие-Тирана), откриването на нови пунктове по границата с Македония и модернизацията на вече съществуващите.", "date": "2017.12.14", "title": "Над 3% от македонците имат български паспорти"}
{"url": "http://www.mediapool.bg/pobedata-na-demokratite-v-alabama-predveshtava-badeshti-predizvikatelstva-pred-tramp-news273058.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп се оказа вчера в неизгодна позиция заради поражението на републиканците в един дълбоко консервативен щат, което постави под съмнение законодателната му програма и повдигна нови въпроси за посоката на неговата партия, само година след невероятния му възход, коментира в четвъртък агенция ДПА.\r\n\t \r\n\tДъг Джоунс спечели място в Сената от Алабама, ставайки първия демократ в горната камара на Конгреса от този щат от четвърт век, след като кампанията на съперника му от Републиканската партия Рой Мор бе потопена от твърдения за сексуален тормоз и непристойно поведение, привлекли внимание в цялата страна.\r\n\t \r\n\tПо този начин мнозинството на републиканците в Сената намалява до само едно място - 51 гласа срещу 49 за групата на демократите - което създава допълнителна пречка за програмата на Тръмп в стремежа му да постигне някакъв значим законодателен успех след близо година на президентския пост.\r\n\t \r\n\tИзборните резултати от Алабама също така правят още по-належащо за републиканците да прокарат своята радикална данъчна реформа, която в момента е в процес на договаряне и доизглаждане на последните детайли от нея.\r\n\t \r\n\tВчера Тръмп заяви, че \"е много важно за страната\" реформата да бъде гласувана възможно най-скоро с оглед важността на въпроса, и омаловажи срива на партията си в Сената.\r\n\t \n\n\r\n\tСамите сенатори републиканци обаче ще се опитат да внесат текста за гласуване, преди Джоунс да е встъпил в длъжност - докато още могат да разчитат на гласа на своя съпартиец Лутър Стрейндж, който допреди вчерашните избори за попълване на едно място в Сената от Алабама временно представяше щата. Демократът Джоунс не може да встъпи в длъжност, докато американските изборни власти не удостоверят окончателно всички резултати от изборите, което ще стане по-късно през декември.\r\n\t \r\n\tПрез последните месеци Тръмп на няколко пъти претърпя неуспех при прокарването на важни законопроекти, като най-широка известност придоби опитът да бъде отменена здравната реформа на предшественика му Барак Обама. Той обаче заяви, че според него в началото на новата година партията ще е в състояние да си осигури нужните гласове за преодоляване на ситуацията. Загубата на едно място в Сената обаче е допълнителна пречка за това, тъй като при предишните неуспешни опити за прокарване на политически мерки роля изиграха представители на самата Републиканска партия, гласували против тях.\r\n\t \r\n\tДемократите представяха победата на Джоунс като отхвърляне на Тръмп и програмата му, а не като гласуване просто срещу Мор, срещу когото бяха отправени обвинения за сексуален тормоз над момичета в юношеска възраст преди десетилетия.\r\n\t \r\n\t\"(Във вторник) хората в Алабама се изказаха от името на милиони американци от цялата страна. Те дадоха гласа си, за да изпратят ясното и звучно послание, че отхвърляме посоката, в която Доналд Тръмп и Републиканската партия водят нашата страна\", каза Линда Санчес, член на Конгреса и представител на демократите от Калифорния. \"И ако републиканците пренебрегнат това послание, това ще бъде на техен риск.\"\r\n\t \r\n\tИзборите в Алабама също така предвещават бъдещи предизвикателства пред Тръмп и републиканците с оглед на предстоящите през ноември догодина избори за нова долна камара на Конгреса на САЩ, Камарата на представителите, както и за подновяване на една трета от състава на Сената, отбелязва ДПА.\r\n\t \r\n\tМакар републиканците да са смятани за фаворити за спечелване на мнозинство в Сената, победата на Джоунс може да доближи и демократите до мнозинството, заявяват политически анализатори.\r\n\t \r\n\t\"Този неуспех може да има сериозни последици за Републиканската партия\", казват Кайл Кондик и Джефри Скели от Вирджинския университет.\r\n\t \r\n\tЕкзитполовете сочат, че демократите са се представили силно сред категории избиратели като жените, младежите и малцинствата от други раси - от тези групи имаше особено активни противници на Тръмп.\r\n\t \r\n\tАмериканският президент отдаде загубата на издигане на неподходящ кандидат, когото той не бе подкрепил на първичните избори въпреки препоръките на дългогодишния си съветник Стив Банън.\r\n\t \r\n\tТръмп обеща по-добро представяне на междинните избори през ноември догодина.\r\n\t \r\n\t\"През 2018 г. трябва да вкараме повече сенатори, повече конгресмени, които да са републиканци, и ако това стане, ще можете да видите още доста от това, което виждате в момента\", каза той, имайки предвид напредъка в осъществяването на програмата си в частта за данъците.\r\n\t \r\n\tСпоред Кондик и Скели обаче загубата не може да бъде отдадена единствено на скандала около Мор за сексуален тормоз, при положение че републиканците имат огромна подкрепа в щата.\r\n\t \r\n\tА след като Тръмп на два пъти подкрепи губещ кандидат в Алабама, влиянието му ще пострада, което означава, че ще става все по-малко вероятно съпартийците му републиканци да си сътрудничат с него.\r\n\t \r\n\t\"За президента Тръмп резултатите от изборите във вторник означават, че той на два пъти удари на камък в Алабама - първо на първичните избори, подкрепяйки временно назначения за сенатор Лутър Стрейндж, а после на същинските избори, подкрепяйки Мор - в един щат, където може би е трябвало да има точно толкова влияние, колкото и във всеки останал щат в страната\", казаха те.\r\n\t \r\n\t\"Това поставя под въпрос умението му да извежда кандидати на Републиканската партия до победа дори и на места, където е сравнително популярен. Това също трябва да тревожи републиканците, които сега гледат към междинните избори.\"", "date": "2017.12.14", "title": "Победата на демократите в Алабама предвещава бъдещи предизвикателства пред Тръмп"}
{"url": "http://www.mediapool.bg/prez-yuni-sting-iznasya-dva-kontserta-v-antichniya-teatar-v-plovdiv-news273056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтинг се завръща в България с два специални концерта - на 19 и 20 юни 2018 г. от 20.00 ч. в Античния театър в Пловдив, съобщават организаторите от \"София мюзик ентърпрайсис\".\r\n\t \r\n\tКонцертите са включени във формата Hills Exclusive и се осъществяват с подкрепата на община Пловдив. Мястото е избрано лично от Стинг. И наистина, какво по-невероятно съчетание на хилядолетна история и културни традиции, прекрасно допълващи магическата музика на този феноменален артист, отбелязват организаторите.\r\n\t \r\n\tКомпозитор, певец, автор на песни, актьор, писател и активист, Стинг е един от най-великите артисти на световната музикална сцена. През своята знаменита кариера той е продал почти 100 милиона албума и е носител на множество престижни награди, припомнят от екипа.\r\n\t \r\n\tПоради ограничения капацитет на Античния театър билетите за всеки от концертите са само 3000 броя и ще са на цени от 110 до 190 лв. Ще се продават от 15 декември в мрежите на Тикетпро и Ивентим, както и онлайн на ticketpro.bg и eventim.bg.", "date": "2017.12.14", "title": "През юни Стинг изнася два концерта в Античния театър в Пловдив"}
{"url": "http://www.mediapool.bg/reklama-na-evropredsedatelstvoto-razyasnyava-che-gostite-v-bulgaria-se-sabuvat-do-vratata-news273054.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългарите са много гостоприемни и няма нужда да носите подаръци винаги, когато посещавате домовете им. По-щастливи ще направите своите домакини, ако събуете обувките си до вратата.\r\n\tС това интро започва инициативата \"България в 30 факта\" (BulgariaIn30Facts), която стартира в официалния канал на българското председателство в социалната мрежа Туитър (Twitter). Целта й е да подгрее председателството ни на Съвета на ЕС и да покаже, че и \"ние сме дали нещо на света\".\r\n\tОсвен, че българите карат гостите си да се събуват, каналът предоставя спелуване на поздравите \"Добре дошъл\" и \"Здравей\". Всичко това е илюстрирано с висящо от тавана колело от каруца, което служи за фон на трибагреник, запечатан на преден план във фотото, с което се открива инициативата.\r\n\tМадарският конник пък илюстрира съобщението, че през 2018 година страната ни за първи път ще председателства ЕС.\r\n\tПрочутият скок на Стефка Костадинова също влиза в един от фактите, описващ страната ни, наред със съобщенията, че след САЩ и Русия, държавата произвежда най-голямо количество храна за астронавти. България е описана също като третия по големина производител на билки, както и като държава, в която джендър балансът в сферата на информационните технологии е най-добър от целия ЕС.\r\n\tТуитър акаунтът на председателството съобщава също, че най-старото златно съкровище в света е намерено на родна територия.На този етап инициативата не се радва на особена популярност. За сметка на това пък в социалната мрежа Фейсбук, анонсът за \"събуването на гостите\" не остана незабелязан и стана обект на множество коментари.", "date": "2017.12.14", "title": "Реклама на европредседателството разяснява, че гостите в България се събуват до вратата"}
{"url": "http://www.mediapool.bg/nad-polovinata-visshisti-rabotyat-neshto-za-koeto-ne-se-iska-diploma-ot-universitet-news273060.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от половината висшисти, завършили в последните 5 години, работят по специалности, за които не се иска диплома от университет. Най-добре платени са популярни направления като информатика и компютърни науки, комуникационна и компютърна техника, медицина, фармация. В класацията на високоплатените професии обаче влизат и специалности, за които по-трудно се намират кандидати, а и по някои от тях приетите са с нисък успех от средното образование.\r\n\tВ графата на не особено търсени от кандидат-студентите, но предпочитани от работодателите, са професиите, свързани с металургия и проучване, добив и обработка на полезни изкопаеми, както и математика.\r\n\tТова показва  на висшите училища в страната, представено в четвъртък от Министерството на образованието и науката. Рейтингът е актуализиран от институт \"Отворено общество\" и \"Сирма солюшънс\". Той се използва при определяне на приема на студентите в университетите и от него зависи финансирането от бюджета за държавните висши училища. Той трябва да помага на кандидат-студентите да се ориентират по-добре в това кои специалности им дават добри възможности за реализация, след като завършат.\r\n\tКато цяло реализацията на новозавършилите университет на пазара на труда през тази година се подобрява в сравнение с 2013 г. - средният доход се увеличава с около 50 лева за година до 1075 лева, безработицата - намалява от 3.38% до 2.91 на сто. Освен на държавната политика за подпомагане на приоритетни и търсени специалности чрез регулиране на приема в университетите, подобряването на индикаторите се дължи и на по-благоприятната  икономическата ситуация в страната през последните четири години, коментира министърът на образованието Красимир Вълчев.\r\n\tТой добави, че правителството ще продължи да свива приема в университетите. Освен това ще се намалява броят на студентите в професионални направления с нисък рейтинг. Така през следващата година ще бъде спряна т. нар. държавна поръчка за 15 професионални направления в няколко държавни университета. Става въпрос за обучение по икономика, администрация и държавно управление и туризъм. Сред висшите училища, които няма да получат пари за обучение по тези професии, са Шуменският, Бургаският университет \"Асен Златаров\" и Техническият университет в Габрово. Вълчев обаче не уточни кои са останалите висши училища в този списък.\r\n\tРейтингът показва, че има няколко специалности, при които реализацията на завършилите е добра, независимо в кой университет са учили. В тази група са професиите, свързани със здравеопазването, образованието и отбраната. При тях основен работодател е държавата. Безработицата клони към 0. Между 87% и 99% от завършилите работят по специалности, за които се изисква висше образование.\r\n\tДоходите им са високи. Около 1400 лева е облагаемият доход на завършилите фармация и медицина. Дипломиралите се във военни специалности имат среден доход от над 1500 лева, а тези в обществено здраве - над 1600 лева.\r\n\tДобрата реализация на висшистите от тези специалности не зависи толкова от това къде са учили. Така например оценките на медицинските университети в страната са много близки, а възпитаниците им си намират работа.\r\n\tЗа най-високоплатената и търсена специалност - информатика и компютърни науки, обаче има значение и в кой точно университет е получено образованието. Същото важи и за инженерните специалности, както и за обучението по администрация и управление, природни науки, икономика.\r\n\tТака например средният облагаем доход на всички висшисти с дипломи по специалности от професионалното направление информатика и компютърни науки е над 2200 лева (най-високият). Облагаемият доход на възпитаниците на Софийския университет \"Св. Климент Охридски\" обаче е близо 3500 лева на месец, а над 90% работят по професии, за които се иска висше образование.\r\n\tВ същото време облагаемият доход на завършилите висшето училище с най-ниска оценка на образованието по информатика - Шуменският университет, е 908 лева. Едва около една трета от тях работят нещо, за което се иска диплома от университет, само 12 на сто са заети по специалността си, а 13% в момента са продавачи. Около една трета от завършилите информатика в Югозападния университет работят по специалността си.\r\n\tИма и няколко специалности, които не са особено желани от студентите, но пък за сметка на това тези, които ги завършат, имат добри шансове за реализация. Става въпрос за обучението по математика, природни науки като физика и химия, както и металургия и проучване и добив на природни богатства. Математиката е на второ място в класацията на специалностите според месечния облагаем доход на завършилите - средно 1936 лева. В същото време не е от най-привлекателните специалности за кандидат-студентите.\r\n\tЕдно от обясненията за това е, че увеличението на студентите в сходни специалности като информатика, \"изсмуква\" от броя на студентите по математика. Освен това обучението по математика, химия или физика например се смята за трудно.\r\n\tДругата причина за недостига на кандидати по тези търсени от работодателите специалности е, че от средните училища не излизат достатъчно младежи, които да имат добри познания по математика, за да продължат изучаването на такива специалности в университета, коментира министърът на образованието. Той призова родителите да насочват децата си към математическите и природните науки, за да имат по-добра реализация.\r\n\tСред високоплатените специалисти, според рейтинга на университети, са тези, завършили металургия и проучване и добив на полезни изкопаеми. Средният облагаем доход при тях е над 1600 лева. В същото време в тези специалности влизат кандидати със сравнително ниски дипломи от средното образование.\r\n\tЗа да се реши проблемът с недостига на завършили химия и физически науки, от следващата година приемът на студенти държавна поръчка по тези направления ще е неограничен.  В момента това важи за информатиката, компютърните науки и математиката. От следващата учебна година към този списък ще се прибавят още материали и металознание, религия и теология. \"Няма риск приемът по тях да експлодира\", коментира Вълчев.\r\n\tТой добави, че ще продължи свиването на държавната поръчка за обучение по администрация и управление и икономика. Тази политика се следва от няколко години, като в сравнение с 2013 г. броя на студентите в тези специалности е намалял съответно с 27% и 22%. Въпреки това по тях продължават да се обучават най-много студенти, въпреки че това води до свръхпредлагане на такива специалисти и до ниската им реализация на пазара на труда.", "date": "2017.12.14", "title": "Над половината висшисти работят нещо, за което не се иска диплома от университет"}
{"url": "http://www.mediapool.bg/putin-rusiya-tryabva-da-bade-moderna-strana-s-gavkava-politicheska-sistema-news273044.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия трябва да бъде модерна страна с гъвкава политическа система. Това заяви президентът Владимир Путин на годишната си пресконференция в Москва в петък.\r\n\t \r\n\tРусия \"трябва да бъде устремена към бъдещето, трябва да бъде много модерна, политическата система трябва да е гъвкава, икономиката трябва да се базира на високи технологии. Производителността на труда трябва многократно да нарасне\", каза Путин.\r\n\t \r\n\tВластта и цялото руско общество трябва да насочат вниманието си и към проблемите, свързани с развитието на инфраструктурата, здравеопазването, образованието, призова президентът. \"И всичко трябва да има за цел повишаване на доходите на гражданите\", изтъкна той.\r\n\t \r\n\tРуският президент говори за пръв път пред журналисти, откакто съобщи миналата седмица, че ще се бори за нов мандат на поста на изборите през март. Затова руски медии определиха днешната пресконференция като предизборна. Днес той информира, че ще се кандидатира като независим и разчита на широка подкрепа от партиите и хората в Русия. Още не е назначен ръководител на предизборния му щаб.\r\n\t \n\n\r\n\tОпозицията в Русия би трябвало \"не само да шуми по площадите или в по-кулоарна обстановка, да говори за антинароден режим\" - \"важно е все пак нещо да предложи, за да се наредят нещата още по-добре\", каза руският президентът, цитиран от ТАСС.\r\n\t \r\n\t\"Хората естествено са недоволни от твърде много неща към момента и са прави - резултатите би могло да са по-добри\", каза Путин, но сподели \"големи съмнения\" във връзка с предложенията на руски опозиционни лидери. \"Тук мисля, че е най-главният проблем на онези, които биха желали да бъдат конкурентоспособна опозиция - трябва да предложат реален, не ефимерен, не креслив, а реален дневен ред, в какъвто хората да повярват\", подчерта той и изрази надежда, че \"това все пак ще се случи у нас - и колкото по-рано всъщност, толкова по-добре\".\r\n\t \r\n\tРуският президент обясни маргинализирането на либералната опозиция в страната с факта, че руснаците не искат държавен преврат на опозицията, подобен на онзи, довел до свалянето на проруския президент на Украйна Виктор Янукович през 2014 г., предаде Франс прес.\r\n\t \r\n\t\"Искате ли да живеем от един Майдан до следващия? Искате ли да имаме опити за държавен преврат? Вече преминахме през всичко това\", отговори Путин на въпрос на Ксения Собчак - телевизионна водеща, заявила, че ще се кандидатира за държавен глава.\r\n\t\"Убеден съм, че повечето руски граждани не искат това и няма да го позволят\", подчерта той.\r\n\tСлед което добави, че \"политическа конкуренция трябва да има, въпросът е само за радикализма\".\r\n\t \r\n\tПутин отказа да отговори на въпрос, зададен му от Татяна Фелгенхауер, заместник-главен редактор на радио \"Ехото на Москва\", която неотдавна беше намушкана в гърлото в редакцията на медията. Нападението срещу нея предизвика опасения за възможни атаки, вдъхновени от речта на омразата по държавните медии, отбелязва Асошиейтед прес. Путин отхвърли като неоснователен нейния въпрос, отнасящ се до политически затворници и това, което тя нарече селективно прилагане на правосъдието.\r\n\t \r\n\tС Тръмп си говорят на малки имена\r\n\tРуският президент заяви, че с американския му колега Доналд Тръмп си говорят на малки имена и изрази надежда, че постепенно президентът на САЩ ще успее да получи възможности за създаване на контакти с Русия и ще започне да изпълнява предизборните си обещания и намерения.\r\n\tОбвиненията срещу американския президент за наговаряне с Русия навредиха на политическата система на САЩ и показаха неуважение към тези, които гласуваха за него, заяви Путин и отново отхвърли твърденията за намеса на Русия в президентските избори в САЩ, определяйки ги като безсмислица, измислена от противници на Тръмп.\r\n\t \r\n\tСпоред руския президент обвиненията срещу американския му колега са били разпространени от негови политически опоненти в опит да подкопаят политическата му легитимност. Контактите между руски представители и членове на предизборния екип на сегашния американски президент са били напълно рутинни, но се представят изкривено от политическите му опоненти, заяви Путин. Така според него Тръмп е възпиран да изпълни целта си да подобри отношенията между САЩ и Русия.\r\n\t \r\n\tПутин подчерта, че двете страни трябва да си сътрудничат за глобалните предизвикателства, но изрази притеснения относно факта, че САЩ обмислят да се оттеглят от ключови споразумения за контрол на ядрените оръжия. Русия ще се придържа към тези договори и ще гарантира сигурността си без да навлиза в надпревара във въоръжаването, обяви той.\r\n\t \r\n\tРусия не признава ядрения статут на Северна Корея, посочи той, но добави, че някои минали действия на Вашингтон са провокирали Пхенян да наруши споразумението от 2005 г. за прекратяване на неговата ядрена програма.\r\n\t \r\n\tГоворейки за украинската криза, Путин изтъкна, че Съединените щати са пълноправен участник в нейното уреждане независимо от 4-странния нормандски формат (б. ред.: Украйна, Русия, Франция и Германия). \"Нужно ли е те да бъдат и формално включени в нормандския формат\", попита риторично той и отбеляза, че това не зависи от Русия и че той самият никога не е бил против.\r\n\t\r\n\tПо време на управлението си Путин е дал вече 12 големи пресконференции, на които са били зададени общо 700 въпроса. Този път акредитираните журналисти бяха 1640, повече от миналата година, когато се бяха записали под 1500, пишат руските медии.", "date": "2017.12.14", "title": "Путин: Русия трябва да бъде модерна страна с гъвкава политическа система"}
{"url": "http://www.mediapool.bg/hristo-komarnitski-prizova-delyan-peevski-v-sadeben-spor-news273063.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКарикатуристът Христо Комарницки кани депутата от ДПС Делян Пеевски в предаването \"Съдебен спор\" на Нова телевизия. Това се разбира от статус на художника в социалната мрежа Фейсбук. \r\n\tКато причина за това художникът посочва злоупотребата на фирма \"Национална дистрибуция\" с монополно положение, а депутатът и едър издател е поканен в качеството му на \"техния господар\".\r\n\tОт първия си брой вестник \"Прас-прес\", в който рисуват трима отявлени критици на статуквото и на Пеевски, среща огромни спънки с разпространението, като тиражът на изданието изобщо не се доставяше до реповете.  Това принуди екипът зад вестника да го разпространява на ръка с доброволци. \r\n\tОще след първите ексцесии с разпространението издателите на \"Прас – прес\" сезираха Комисията за защита на конкуренцията. След 3-месечна проверка комисията обяви, че компанията \"Национална дистрибуция\", свързвана с депутата от ДПС Делян Пеевски, не е крила първия тираж на сатиричния в. \"Прас-прес\".\r\n\tВ  се казва, че от дистрибуторската компания са представили доказателства за това, че от предварително договорения тираж от 10 000 броя са били продадени 6337.\r\n\t\"От нереализираното количество, съгласно договореното между страните, са върнати като непродадени 3663 бройки. В този смисъл дружеството е изпълнило задълженията си по продажба и разпространение на изданието в търговската мрежа. Благодарим Ви за изпратения от Вас сигнал\", се казва в отговора на комисията. \r\n\tВ четвъртък Комарницски съобщи, че не му остава нищо друго освен да потърси публичност през телевизиите. \r\n\t\"Току-що изпратих на предаването СЪДЕБЕН СПОР следното съобщение: \"Здравейте, Казвам се Христо Комарницки и съм един от издателите на сатиричния вестник \"ПРАС-ПРЕС\", пише той във Фейсбук. \r\n\t\"Обръщам се към вас, защото вече девет месеца вестникът се сблъсква с непреодолими препятствия по пътя към своите читатели. Всички опити да разрешим проблема със съдействието на официалните български институции завършиха с неуспех. Вашето популярно и многоуважавано предаване остана последна инстанция и надежда!\", пише още той. \r\n\t\"Искам да призова като ответници в студиото на \"Съдебен спор\" управителите на фирма \"Национална дистрибуция\" АД и техния господар Делян Пеевски, които злоупотребяват с монополното си положение и възпрепятстват разпространението на нашето издание\", пише още карикатуристът.", "date": "2017.12.14", "title": "Христо Комарницки призова Делян Пеевски в \"Съдебен спор\""}
{"url": "http://www.mediapool.bg/belgiyski-sad-prekrati-protsedurata-za-ekstradirane-na-puchdemon-news273057.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийски съд прекрати процедурата за екстрадиране на отстранения каталунски лидер Карлес Пучдемон и четирима други сепаратисти към Испания, предаде Франс прес, като цитира адвоката на бившия регионален премиер.\r\n\t \r\n\tСъдия в Брюксел обяви процедурата за неоснователна, след като на 5 декември съдия от испанския Върховен съд отмени издадените европейски заповеди за арест.\r\n\t \r\n\tС прекратяването на процедурата отпадат и ограниченията върху свободата на придвижване на петимата каталунски сепаратистки лидери, наложени им от белгийския съд в рамките на процедурата за екстрадиране. Тези политици отидоха в Брюксел на 30 октомври, след като централното правителство в Мадрид пое контрола над Каталуня.\r\n\t \r\n\tПетимата все още може да бъдат арестувани в Испания, тъй като делата срещу тях в страната не са прекратени.\r\n\t \r\n\tДен след обявяването на изненадващото решение на испанския съдия Пучдемон обяви, че засега планира да остане в Белгия, но не изключва да се върне в Испания след регионалните избори в Каталуня на 21 декември.", "date": "2017.12.14", "title": "Белгийски съд прекрати процедурата за екстрадиране на Пучдемон"}
{"url": "http://www.mediapool.bg/inflatsiyata-u-nas-narastva-po-uvereno-do-3-news273064.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед години на дефлация цените у нас започнаха да се покачват по-уверено.\r\n\tИнфлацията в страната е 3% на годишна база към ноември 2017 г. спрямо същия месец на 2016 г., съобщи Националният статистически институт (НСИ). Повишението от началото на годината (ноември 2017 г. спрямо декември 2016 г.) е 2.4%, а само за ноември на месечна база – 0.4%.\r\n\tСредногодишната инфлация за периода декември 2016 г. - ноември 2017 г. спрямо периода декември 2015 г. - ноември 2016 г. е 1.8%, става ясно още от данните на статистиката.\r\n\tСпоред прогнозата на Министерството на финансите, заложена в Бюджет 2018, средногодишната инфлация в страната ще бъде 1.1% през настоящата година и ще се повиши до 1.4% догодина.\r\n\tПрез януари 2017 г. годишният темп на инфлация според евростандарта (ХИПЦ) отчете положителна стойност за първи път от средата на 2013 г. Причината е възстановяването на международните цени на храните и суровия петрол.\n\n\r\n\tОколо средата на годината отново настъпи забавяне на поскъпването най-вече заради спада на цените на петрола и не толкова заради храните.\r\n\tОт МФ отчетоха, че и вдигането на акциза върху цигарите има отражение върху инфлацията, защото е покачил цените им средно с 2.1% на годишна база към август.\r\n\tПринос към инфлацията има и вдигането на административно определяните цени средно с 2%.\r\n\t\"За периода на първите осем месеца от годината бяха направени няколко повишения на цените на електроенергия, топлоенергия и централно газоснабдяване, но също така и на водоснабдяване и канализационни услуги”, посочиха от МФ при изготвянето на бюджета.\r\n\tМинистерството очаква да продължи покачването на международните цени на горивата и храните.\r\n\tСредногодишното повишение на ХИПЦ през 2018 г. се прогнозира да бъде 1.4%, а инфлацията в края на годината да достигне 1.6%, посочват от МФ. Освен по-високите цени на храните и горивата най-вероятно ще се стигне и до засилване на базисната инфлация заради по-високото вътрешно търсене.\r\n\tОт данните на НСИ се вижда ясно, че за последната година най-много са се увеличили комуналните разходи – вода, ток, газ, жилища, като нарастването е с 5.3%. По-сериозно поскъпване се регистрира и при храните, където ръстът е 4.9%. Образованието също е перо, в което се регистрира по-сериозна инфлация – 4%.\r\n\tВ последната година има и сектори, в които се регистрира поевтиняване. На първо място това са телекомуникационните услуги, като една от вероятните причини е отпадането на таксите за роуминг на територията на ЕС през юни. Съобщителните услуги са поевтинели с над 2%.\r\n\tМинимално поевтиняване спрямо 2016 г. се отчита при облеклата и обувките, а също и в развлекателният сектор.", "date": "2017.12.14", "title": "Инфлацията у нас нараства по-уверено до 3%"}
{"url": "http://www.mediapool.bg/kak-materialnoto-naredi-menda-stoyanova-do-milcho-leviev-i-yuri-bukov-news273061.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакво е общото между Менда Стоянова, Юри Буков и Милчо Левиев?\r\n\t\r\n\tОтговорът на този въпрос за 1.1 млн. лв. беше даден от Академичния съвет на Академията за музикално, танцово и изобразително изкуство (АМТИИ) – и тримата са \"доктор хонорис кауза\" на висшето училище в Пловдив.\r\n\tЗаслугите на председателя на парламентарната комисия по бюджет и финанси и данъчен експерт от редиците на ГЕРБ са в \"материалната сфера\", както се изрази ректорът на АМТИИ проф. Милчо Василев.\r\n\tНа всички останали – и дейци на културата и изкуството титлата \"доктор хонориус кауза\" на АМТИИ е дадена заради \"духовното\", призна проф. Василев.\r\n\tСред тях са световноизвестните имена: композиторът Марин Големинов, пианистът Юри Буков, джаз музикантът Милчо Левиев, фолклористът Николай Кауфман, виртуозът Теодосий Спасов, оперната прима Красимира Стоянова и т.н.Великото събитие, което ни осигури Менда\r\n\t\"Приемам тази награда с огромно притеснение, с благодарност и радост\", каза Менда Стоянова при получаването на  в началото на седмицата.лед дълги години обещания, благодарение на съдействието на г-жа Стоянова, от държавния бюджет бяха отпуснати за ремонт на сградата, известна като Жълтото училище, което е и паметник на културата\", както обясни ректорът.\r\n\tПрез последните 50 години Жълтото училище е оставено на разрухата на времето. Паметник на културата от национално значение, за който същата тази държава има задължение по закон да го пази, но Министерството на културата няма пари.\r\n\tЗатова според ректора проф. Василев осигуряването на 1.1 млн. лв. с помощта на \"лобирането\" на Менда Стоянова е \"велико събитие\". \"Велико събитие, защото всички знаем какво ходене по мъките бе да сложим начало на ремонтите на Жълтото училище\", каза проф. Василев. И допълни, че нещата не трябва да се случват по този начин.\r\n\tНо се случват, когато всичко в тази държава продължава да зависи от благоволението на \"султана\".Жълтото училище с благословията на султан Абдул Азис хан\r\n\tТочно така е построено Жълтото училище през 1868 г. - с разрешение от Високата порта, за което има специално издадено ираде за полагане на основния камък от тогавашния султан.\r\n\tТова гласят оригинални надписи на български и османо-турски, които се намират на източния ъгъл между улиците \"Цар Ивайло\" и Тодор Самодумов\" в Пловдив.\r\n\tУчилището е наречено \"жълто\" заради оцветяването на фасадите му. То е първата българска гимназия в Пловдив. Построена е от известния брациговски майстор Тодор Дамов. В него са учили Иван Вазов, Петър Бонев - водач на перущенските въстаници през 1876, Тодор Каблешков, Димчо Дебелянов. След освобождението в Жълтото училище са преподавали Петко Славейков и Петко Каравелов.\r\n\tДнес това е единствената историческа обществена сграда, която продължава да се ползва според първоначалното си предназначение.\r\n\tНо можеше и да рухне, точно така, както рухнаха Тютюневите складове в Пловдив. На благотворителните концерти на световно известните музиканти Васко Василев и Теодосий Спасов бяха събрани около 40 000 лв., които са отишли за изготвянето на техническата документация за ремонта на вековната сграда, каза ректорът. И отново благодари на \"ходатайстването\" на Менда Стоянова за единия милион.За новата учебна година училището ще е възстановено\r\n\tСредствата от 1.1 млн. лв. са отпуснати от второто правителство на Бойко Борисов на 7 декември 2016 г., когато вече е в оставка.\r\n\tГодина по-късно ремонтните дейности текат, а надеждите на ректора са за новата учебна година през 2018 г. училището най-после да е готово и студентите да могат да се обучават в него.\r\n\tВ момента се прави укрепване на сградата. Предвижда се да бъде изграден скелет от стоманобетонни колони, греди, пояси и шайби. Ще бъдат подменени и гредоредите на всички нива с нови греди, които ще лягат върху новоизградените стоманобетонни пояси и стоманобетонни греди, както и върху метални греди, които ще разделят полетата над аудиториите.\r\n\tПрочутата жълта фасада ще бъде реставрирана, както и цветните пана по вътрешни стени и оградата с портата.\r\n\tИзпълнител на ремонтните дейности е бургаската фирма \"Андезит\" ООД, която е спечелила обществената поръчка с цена от 887 хил. лв., показва регистърът на обществените поръчки. Мажоритарен собственик на компанията е арх. Петко Момилов.", "date": "2017.12.14", "title": "Как \"материалното\" нареди Менда Стоянова до Милчо Левиев и Юри Буков"}
{"url": "http://www.mediapool.bg/andrei-raichev-todorzhivkovskata-diplomatsiya-na-borisov-e-unikalno-postizhenie-news273059.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциологът Андрей Райчев определи дипломатическите постижения на Бойко Борисов като \"тодорживковска политика\", тъй като успял да се хареса на всички. Той успя да балансира отношенията на България със САЩ и с Русия, а едновременно с това се превърна в доброто дете на Европа и неин пълномощник в Турция, коментира Андрей Райчев в четвъртък пред БНР.\r\n\tСпоред него има известно основание да се притесняваме как ще протече европредседателството:\r\n\t\r\n\tРайчев, дефинирайки се като \"критик на Борисов\", определи външната политика на Борисов като \"уникално постижение\"\r\n\tна Турция във вътрешните работи на Българияразясни Андрей Райчев\n\n\r\n\tТой определя дипломатическите постижения на Борисов като \"тодорживковска политика\", тъй като премиерът успял да се хареса на всички.\r\n\tРайчев не е съгласен с тезите на ГЕРБ, че не трябва да има вот на недоверие срещу кабинета по време на европредседателството. БСП и ДПС внесоха в парламента искане за такъв вот заради видяната от тях невъзможност на изпълнителната власт и парламентарното мнозинство на ГЕРБ да се справят с корупцията в страната. Гласуването ще бъде на 17 януари.\r\n\tТози вот ще е символически, а единствената опасност за европредседателството биха били нови избори, смята Райчев: \"\r\n\tИсторически предпоставки правят българина \"неамбициозен\" и ограничават целите, които си поставя, смята Райчев.\r\n\tТой очерта на едро и геостратегическото положение на страната ни:", "date": "2017.12.14", "title": "Андрей Райчев: Тодорживковската дипломация на Борисов е уникално постижение"}
{"url": "http://www.mediapool.bg/lozan-panov-predlozhi-nov-shef-na-grazhdanskata-kolegiya-na-vks-news273065.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на Върховния касационен съд (ВКС) Лозан Панов поиска от Висшия съдебен съвет (ВСС) да назначи съдия Светла Димитрова като негов заместник и ръководител на Гражданската колегия на институцията.\r\n\t \r\n\tВ края на октомври Пленумът на ВКС одобри предложението на Панов с 67 гласа \"за\", 9 \"против\" и 2 \"въздържал се\". Съдия Светла Димитрова има 38 години юридически стаж изцяло в органите на съдебна власт. Тя започва кариерата си като младши съдия в Окръжен съд – Ловеч, после е съдия в Тетевен. Кариерата й в София започва в Софийския районен съд, минава през Софийския градски съд, Софийския апелативен съд, а през последните 11 години е съдия във ВКС.\r\n\t \r\n\tОт една година съдия Димитрова е председател на Трето гражданско отделение на ВКС.\n\n\r\n\t \r\n\tВ момента ръководител на Гражданската колегия на ВКС е съдия Красимир Влахов. Смяната на съдия Влахов протече при тежък скандал с Лозан Панов, който изненадващо поиска Влахов да си подаде оставката. Съдията отказа, защото той бе назначен на тази позиция с подкрепата на своите колеги от ВКС, а и позицията му не е ограничена от определен мандат.\r\n\t \r\n\tВ мотивите за смяната в ръководството Лозан Панов посочва, че съдия Влахов заема този пост от 2012 г., а преди това е бил председател на Софийския районен съд в периода 2008 – 2012 г., т. е. от девет години заема ръководни длъжности в съдебната система.\r\n\t \r\n\t\"Намирам, че пет години и половина са достатъчно дълъг период за един заместник на административния ръководител (във ВКС) и ръководител на Гражданската колегия, какъвто е съдия Влахов, да приложи на практика възгледите си за управлението на Колегията в рамките на законово определената му компетентност\", пише Лозан Панов в мотивите си до Висшия съдебен съвет.\r\n\t \r\n\tВ предложението си Панов подчертава, че заместник-председателят е ключовото свързващо звено между председателя и Колегията и по дефиниция е необходима \"една добра синергия между тях\".\r\n\t \r\n\t\"В съвместната ни работа имаше моменти, в които тази връзка дори се късаше и в крайна сметка след един задълбочен анализ на казусите в работата ни установих, че има проблем в разбирането на двама ни за прилагането на принципа на екипност, който изисква взаимно доверие и поемането на отговорност\", пише шефът на ВКС.", "date": "2017.12.14", "title": "Лозан Панов предложи нов шеф на Гражданската колегия на ВКС"}
{"url": "http://www.mediapool.bg/sofiya-shte-se-reklamira-s-bistrishkite-babi-grafiti-i-rotondata-sv-georgi-news273066.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2017.12.14", "title": "София ще се рекламира с Бистришките баби, графити и ротондата \"Св. Георги\""}
{"url": "http://www.mediapool.bg/miglena-tacheva-darzhavata-zavede-delata-za-tsarskite-imoti-po-politicheski-saobrazheniya-news273022.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГ-жо Тачева, защо решихте да коментирате темата с \"царските имоти\"?\r\n\tПрез последните седмици се изговори и изписа доста - от откровени лъжи, до полуистини. Неправилно се интерпретира и решението на групата, като се внушаваше, че работната група обсъжда държавата да подарява имоти, че ще се отменят съдебните решения, че държавата бие отбой, че държавата се отказва, въпреки че печели всички дела... Все в този стил спекулации. За това се съгласих на това интервю, за да се опитам да осветя работата на работната група и мотивите за предложението ни за необходимостта от приемане на закон, който да признае собствеността на имотите на царската фамилия. Улеснена съм след , г-жа Цачева в сряда пред БНТ, за което я поздравявам. Това е позицията на министър на правосъдието, който е призван да бъде страж на правата на българските граждани.\r\n\tИзчетох доста публикации и документи. Прави впечатление, че през тези 19 години темата се е отваряла не един път за обсъждане, правени са парламентарни комисии, внасяни са законопроекти, но и до ден днешен този въпрос не е решен юридически, грамотно и правно издържано. Разбира се, че темата се експлоатира в политически аспект, но и най-върлите противници на т. нар. \"царска реституция\", както и адвокатите, представляващи държавата по делата, нееднократно са посочили, че следва да се приеме закон, който да признае собствеността на царската фамилия.Какво е решението на работната група?\r\n\tЦитирам дословно решението на работната група:Какви са юридическите аргументи за това решение?\r\n\tВъпросът, на който работната група трябваше да даде отговор, е възможните варианти за уреждане на спора. Всички сме свидетели, че през годините държавата, чрез своите институции, решава този казус разнопосочно и взаимноизключващо се.\r\n\tНалагат се две становища относно правната характеристика и правните последици от решението на Конституционния съд от 1998 г., с което е обявен за противоконституционен Законът за обявяване държавна собственост на имотите на семействата на бившите цар Фердинанд и Борис III и техните наследници от 1947 г. (ЗОДС).\r\n\tПърво становище - с което се приема, че решението на КС има отменително и правно възстановително действие. Т.е. ЗОДС не само, че се отменя и не се прилага занапред, но и автоматично се възстановява правното положение преди приемането му. А по отношение на реда, по който се извършва реституцията, се прилага по аналогия чл. 3 от Закона за възстановяване собствеността върху одържавени недвижими имоти - имотите се възстановяват на лицата, от които те са били отнети или наследниците им.\r\n\tВторо становище - че решението на КС няма правно възстановително и реституционно действие. И правните последици от това решение могат да се уредят единствено и само с изричен реституционен закон.\r\n\tНа основание конституционното решение, държавата, признавайки собствеността, започва процедури по връщането на двореца \"Врана\", \"Царска Бистрица\", ловната хижа \"Саръгьол\", \"Ситняково\", горите, къщата в Баня.\r\n\tВъзстановяването на собствеността е дълга процедура и по тази причина за част от имотите тя продължава и след 2001 г., когато Симеон Сакскобургготски става премиер.\r\n\tНапример процедурата за къщата в Баня е продължила повече от 6 години и е приключила през 2005 г.\r\n\tКакво друго обаче прави впечатление? Единственият имот, който тогава не е върнат, е т.нар. дворец в Кричим. По силата на законодателството тогава, когато имаш отказ от деактуване, този отказ се обжалва пред съответния съд. Адвокатите на Негово Величество обжалват този отказ.\r\n\tПо делото се произнася първо Пловдивският окръжен съд на 9 юли 2010 г., а след това и Пловдивския апелативен съд на 10 март 2011 г. Защо така подробно се спирам на тези дати?\r\n\tЗащото в тези две решения на окръжния и на апелативния съд в Пловдив, а след това и на Върховния касационен съд (ВКС), съдилищата застъпват становището, че трябва да има нарочен закон, който да уреди правните последици от решението по конституционно дело № 13/1998 г.\r\n\tПо двете решения на пловдивските съдилища се изследва института и правния статут на Интенданството. След това идва решението на ВКС, което е задължително за съдилищата по силата на тогава действащите разпоредби на Гражданско-процесуалния кодекс. Така държавата започва дела за оспорване на собственост и отнемане на вече върнатите имоти \"Ситняково\", \"Саръгьол\", \"Царска Бистрица\" и \"Врана\".\r\n\tКакво се получава от правна и фактическа страна? Първо имаме решението на Конституционния съд, за което се смята, че има реституционен ефект. Има поредица от действия на държавни институции, които възстановяват собствеността върху имотите на основата на това конституционно решение. Стигаме до решенията на пловдивските окръжен и апелативния съд и на ВКС, в чиито мотиви съдиите изрично посочват, че трябва да има закон, и че тази реституция не е проведена законосъобразно.\r\n\tТогава вместо да се започне дискусия и да се търси съгласие за приемане на закон, държавата чрез изпълнителната власт започва да води дела за тези имоти, за което, както скоро се разбра са платени милиони. А преди това същата тази власт ги е върнала. Това е нонсенс.Защо държавата твърди, че единствено къщата в тогавашното село, а днес град Баня, е безспорно на царското семейство?\r\n\tИ аз се чудя защо се мери с двоен аршин. Защото Баня е върната на същото това основание, на което са върнати и останалите имоти – решението на КС, с който е обявен за противоконституционен закона от 1947 г. Така за един имот се основаваме на решението на КС, а за всички останали се започват дела.Хората ще кажат, нормално е да защитавате Симеон Сакскобургготски - тя е човек на царя. Била сте зам.-министър на правосъдието в правителството \"Сакскобургготски\" и министър на правосъдието в кабинета \"Станишев\", когато управляваше БСП, НДСВ и ДПС. Как ще им отговорите?\r\n\tИмам добър диалог с Негово Величество Симеон II. Но не става въпрос за негова защита. Той има адвокати, които защитават интересите му. Тук става дума за права и справедливост.\r\n\tВ Конституцията ни е прогласено, че България е правова държава, в която са гарантирани живота, достойнството и правата на личността. В тази връзка ще си позволя да перефразирам стих на проф. Кино Лазаров, който казва: \"Всяка правова държава има нужда от правов народ!\" Такъв народ ли сме ние? Защото говорим за правова държава и справедливост само тогава, когато са нарушени нашите права или тези на близките ни.\r\n\tКогато е правен описът на царските имоти през август 1946 г., по заповед на тогавашния премиер Кимон Георгиев, ясно са разграничени личните имоти на царската фамилия.\r\n\tНяма спор, че до 1947 г., до провеждането на референдума, България е била конституционна монархия с всичките последици, произтичащи от това. А за една монархическа институция и Интендантството, трябва да се произнесат и историците.Как си обяснявате позицията на ВМРО срещу връщането на имотите?\r\n\tВ декларацията на ВМРО няма изложени правни аргументи. Споделям позицията на председателя им г-н Каракачанов, за обсъждане на въпроса в съвета на коалицията.БСП също се обявиха против. Лидерът им Корнелия Нинова каза, че няма да участват в писането на закон за царските имоти.\r\n\tВсяка партия има право на политическите си решения. Но бих искала да припомня един проект на закон, внесен в Народното събрание от БСП на 13 февруари 2004 г., когато са били в опозиция. Документът може да бъде намерен в парламента. Вносители на този законопроект са Сергей Станишев, Любен Корнезов, Георги Божинов, Кръстьо Петков и Александър Арабаджиев.\r\n\tИ в него БСП предлага в чл. 1 - Налага възбрана върху недвижимите имоти и движимите вещи в тях по Закона за обявяване държавна собственост имотите на бившите царе Фердинанд и Борис и техните наследници.\r\n\tА в чл. 4 пише - Собствеността на семействата на бившите царе Фердинанд и Борис и техните наследници ще се уреди със закон.\r\n\tТова означава, че юристите, които следват духа на Конституцията и законите признават, че въпросът с царските имоти трябва да се уреди със закон. Любен Корнезов и Александър Арабаджиев са безспорни капацитети в правото.\r\n\tТака през 2004 г. позицията на БСП е въпросът с царските имоти да се реши със закон.\r\n\tСлед това през 2006 г. четирима депутати от Коалиция за България, включително г-жа Мая Манолова, участвали във временната комисия за установяване на отнетото и възстановено имущество на семействата на бившите царе Фердинанд I и Борис III и техните наследници, са се подписали под следната констатация:\r\n\t\r\n\tПо-късно, през 2009 г., когато се приема решението за мораториума, БСП гласува \"против\". Което от юридическа гледна точка, според мен е правилно.\r\n\tВижда се, че през годините БСП са отправяли различни послания в зависимост от това дали са били във властта или в опозиция. За обективност трябва да отбележим, че те не са единствените. Самите държавни институции са действали разнопосочно.\r\n\tАко веднага след решението на КС от 1998 г. беше приет закон, както за другите отнети по различни начини собствености след 1944 г. – едра градска, конфискация, национализация, ТКЗС-тата, тогава този въпрос щеше да бъде решен много отдавна по един правилен и конституционно издържан начин.\r\n\tЗащото бяха написани специални реституционни закони, по които всеки друг български гражданин възстанови собствеността си, отнета по времето на комунистическия режим, а единствено за царското семейство държавата не само, че не направи това, а с поредица решения и действия първо призна юридически и фактически царската фамилия за собственици на имотите, а след това по чисто политически и конюнктурни съображения наложи мораториум и заведе дела.\r\n\tСега на ход отново е държавата!", "date": "2017.12.14", "title": "Миглена Тачева: Държавата заведе делата за царските имоти по политически съображения"}
{"url": "http://www.mediapool.bg/palestina-shte-poiska-palnopravno-chlenstvo-v-oon-zayavi-mahmud-abas-news273037.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПалестинците \"ще се обърнат към Съвета за сигурност на Организацията на обединените нации\" за пълноправно членство в ООН, обяви президентът на страната Махмуд Абас, цитиран от Ройтерс.\r\n\tАбас, който говори на извънредна среща на Организацията за ислямско сътрудничество (ОИС) в Истанбул, не поясни как точно палестинците възнамеряват да станат страна пълноправен член. \r\n\tТой каза, че ще поиска от Общото събрание да гласува за анулиране на членството на Израел в него, допълва ДПА.\r\n\tПовод за изказването му бе решението на американския президент Доналд Тръмп да признае Ерусалим за столица на Израел, което провокира сблъсъци, ракетен обстрел и въздушни удари в региона.", "date": "2017.12.14", "title": "Палестина ще поиска пълноправно членство в ООН, заяви Махмуд Абас"}
{"url": "http://www.mediapool.bg/phenyan-ne-dava-priznatsi-che-iska-pregovori-obyavi-vashington-news273035.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРежимът в Пхенян не дава признаци, че желае да участва в преговори с Вашингтон, каквато възможност допусна тази седмица държавния секретар на САЩ Рекс Тилърсън с уточнението, че това трябва да стане \"в подходящия момент\".\r\n\tТова стана ясно от думите на говорителката на Държавния департамент Хедър Науерт, която заяви, че първо трябва да има \"период на спокойствие\", в който Пхенян преустановява своите ядрени и ракетни изпитания преди да започнат каквито и да било преговори.\r\n\tДопреди това Тилърсън казваше, че \"условие за тези преговори е, че няма бъдеще за една Северна Корея с ядрени оръжия\", предаде Франс прес.\r\n\t\"Държавният секретар не въвежда нова политика. Политиката не се е променила\", заяви Науерт в отговор на въпрос за тази промяна в позицията. \r\n\tНа въпрос дали безядрена КНДР остава предварително условие за преговори със САЩ Науерт отговори, че \"безядрен Корейски полуостров остава целта на политиката ни\", съобщава Ройтерс в четвъртък.", "date": "2017.12.14", "title": "Пхенян не дава признаци, че иска преговори, обяви Вашингтон"}
{"url": "http://www.mediapool.bg/podgotvya-se-treti-prouchvatelen-sondazh-v-bloka-han-asparuh-news273043.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрети проучвателен сондаж за търсене на нефт и газ в дълбоководния черноморски блок \"Хан Аспарух\" ще извърши компанията \"Тотал Е&П\", става ясно от , публикувано на сайта на консорциума между френската \"Тотал\", австрийската ОМВ и испанската \"Репсол\".\r\n\tСъгласно инвестиционната си програма дружеството има задължение да извърши два сондажа, този се явява извънреден. Компанията направи един сондаж – Полшков-1, през септември 2016 г., чиито резултати и техният анализ дадоха основание на \"Тотал\" да обяви, че в \"Хан Аспарух\" е , но без подробности. Вторият сондаж – Рубин-1, още е в процес на провеждане, след което ще се анализират взетите проби.\r\n\tЯвно двата сондажа не са достатъчни на компанията, за да вземе решение дали да продължи работата си на блока, което налага третия сондаж за събиране на допълнителни данни. Вероятно ще се наложи искането и на допълнително удължаване на разрешителното за търсене и проучване в дълбоките води на Черно море. То изтече на 13 септември 2017 г., но Министерският съвет разреши изследователските дейности да продължат още 135 дни. Принципно компанията има право на допълнителни две години.\r\n\tКога ще се извърши третият сондаж не става ясно, но се посочва, че терена за изследването ще се избира между три потенциални площадки според резултатите от сондажа Рубин-1.\r\n\tРазглежданите сондажни места са на значително разстояние от всякакви защитени територии, защитени зони и територии с културно наследство. Поради голямото разстояние от брега (над 100 км до Варна) не се очаква въздействие върху крайбрежните дейности или рибните запаси при нормално протичане на операциите, посочва се в уведомлението на компанията.\r\n\tТъй като проектът се осъществява в открито море, няма да се изгражда нова пътна и техническа инфраструктура или да се променя съществуващата пътна инфраструктура. Няма да се изграждат нови сгради и съоръжения за целите на сондажните операции. За дейностите ще се използват съществуващите съоръжения и инфраструктура в местната пристанищна база на Леспорт, Варна. Снабдителни кораби и хеликоптери ще бъдат включени, за да подпомагат сондирането, допълват от \"Тотал Е&П\".", "date": "2017.12.14", "title": "Подготвя се трети проучвателен сондаж в блока \"Хан Аспарух\""}
{"url": "http://www.mediapool.bg/es-se-gotvi-da-dade-zelena-svetlina-za-sledvashtiya-etap-v-pregovorite-za-brekzit-news273062.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква се на срещата си в петък в Брюксел европейските лидери да премахнат една от първите прегради пред преговорите за Брекзита, като приемат да договорят преходен период, а след това да очертаят бъдещите търговски отношения между ЕС и Великобритания - задача, която не се очертава от лесните, пише в четвъртък агенция Франс прес.\r\n\t \r\n\tЗелената светлина, която ще дадат те, обаче няма да доведе незабавно до започване на търговски преговори с Лондон, защото правителството на Тереза Мей - разкъсвано между поддръжниците на \"твърд\" Брекзит и на по-безболезнено напускане на ЕС - не е дало никакви индикации какъв вид партньорски връзки ще иска да сключи с ЕС след Брекзита.\r\n\t \r\n\tВ своите заключения, с които АФП се е запознала, останалите 27 страни от ЕС предвиждат до същината на въпроса да се стигне чак през март 2018 година. В замяна на това те желаят от началото на януари да започнат да обсъждат двугодишния преходен период, поискан от Мей, за да избегне рязка раздяла след оттеглянето на Великобритания, насрочена за 29 март 2019 година.\r\n\t \r\n\tПо време на този преходен период, Великобритания ще трябва да се държи като де факто член на ЕС, прилагайки европейското право, правейки вноски в общия бюджет и продължавайки да прилага юрисдикцията на Съда на Европейския съюз, но без да има право на глас при вземането на решения, според проекта за крайния текст.\r\n\t \r\n\tСрещата на високо равнище, която започна в четвъртък Брюксел, обаче ще бъде и възможност за европейците да изяснят отново нещата, след коментарите на британския министър за Брекзита Дейвид Дейвис, според когото постигнатото в последния момент миналата седмица споразумение за условията на раздялата е декларация за намерения, а не правно обвързващ текст.Неприемливо\r\n\t\"Това е неприемливо\", заяви рязко Ги Верхофстат, отговарящ в Европейския парламент за преговорите за Брекзита, след като говорител на Европейската комисия отвърна с ирония, че става дума за споразумение между джентълмени, което обвързва главния преговарящ на ЕС Мишел Барние. . . и самия Дейвис.\r\n\t \n\n\r\n\tКато че ли за да предотвратят какъвто и да било британски опит за отклоняване на вниманието, 27-те страни ще заявят, че предстоящите преговори \"не могат да напредват, освен ако всички ангажименти, поети по време на първата фаза, се спазват изцяло и бъдат включени коректно в правните норми по възможно най-бърз начин\".\r\n\t \r\n\tВъпреки това те са съгласни, за да констатират, че в първата фаза на преговорите е постигнат \"достатъчен напредък\" по трите приоритетни въпроса за раздялата.\r\n\t \r\n\tТака 27-те приключват най-сложната фаза от преговорите, които задължително трябва да завършат през октомври следващата година, за да може британският и европейският парламент да имат време да ратифицират споразумението. То ще съдържа и секция, очертаваща рамките на едно бъдещо търговско споразумение.\r\n\t \r\n\tОбикновено ЕС има нужда от няколко години, за да сключи търговски споразумения с трети страни. Последното от тях, с Канада, което може да послужи за модел, съдържа над 1500 страници.\r\n\t \r\n\t\"Най-голямото предизвикателство все още е пред нас\", призна миналата седмица председателят на Европейския съвет Доналд Туск. \"Всички знаем, че да се разделим е трудно. Но да се разделим и да изградим нови отношения е още по-трудно\", подчерта той.Сходство в позициите за еврозоната\r\n\tМиналата седмица Тереза Мей на два пъти посети Брюксел за преговори по големите въпроси на раздялата, които най-накрая доведоха до постигането на споразумение през нощта на четвъртък срещу петък.\r\n\t \r\n\tВ 15-страничен текст, който ще послужи за основа за създаването на \"Договора за оттеглянето\", е изложена поредица от мерки, които трябва да гарантират условията, при които британците, които вече живеят в други държави от ЕС, ще продължат да пребивават там. Включени са и финансовите ангажименти, които Великобритания ще трябва да изпълни (Лондон ги оценява на между 40 и 45 милиарда евро), както и \"политически принципи\", които трябва да предотвратят издигането на нова физическа бариера между Република Ирландия и британската провинция Северна Ирландия.\r\n\t \r\n\tВ петък европейците ще обсъдят още, отново без участието на Великобритания, реформата на еврозоната, която бе предложена от френския президент Еманюел Макрон и обявена за приоритет от председателя на Европейската комисия Жан-Клод Юнкер.\r\n\t \r\n\tТуск смята, че много държави са на сходни позиции за създаване на Европейски валутен фонд и довършване на изграждането на Банковия съюз. Политическата несигурност в Германия, където отслабената канцлерка Ангела Меркел все още се опитва да състави правителство, обаче може да забави тези дискусии.", "date": "2017.12.14", "title": "ЕС се готви да даде зелена светлина за следващия етап в преговорите за Брекзит"}
{"url": "http://www.mediapool.bg/nai-malko-30-dushi-sa-ubiti-pri-vazdushni-udari-v-stolitsata-na-yemen-news273036.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 30 души са убити в столицата на Йемен Сана при въздушни удари на водената от Саудитска Арабия коалиция, заяви представител на контролираното от бунтовниците здравно министерство, цитиран от ДПА.\r\n\tПоне 80 души са били ранени, а сред убитите има основно пленници и цивилни.\r\n\tСпоред очевидци самолетите на коалицията са нанесли удари по позиции на бунтовниците хуси в Сана, включително по затвор с криминални престъпници.", "date": "2017.12.14", "title": "Най-малко 30 души са убити при въздушни удари в столицата на Йемен"}
{"url": "http://www.mediapool.bg/britanskiyat-parlament-poe-kontrola-varhu-protsesa-na-izlizane-ot-es-news273045.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританските депутати приеха законодателна поправка, която им дава право на вето върху окончателното споразумение за Брекзит, сключено с Брюксел.\r\n\t \r\n\tПремиерът Тереза Мей загуби само с четири гласа ключово гласуване в парламента за Брекзит заради бунт на част от собствения й консервативен лагер, изложил на показ слабостта на Мей в навечерието на европейска среща на върха. Това е първата подобна победа за разбунтувалите се парламентаристи от лагера на премиера, откакто парламентът започна да дискутира закона за Брекзит.\r\n\t \r\n\tПоправка в законопроекта на Мей за асимилиране на правото на Европейския съюз от британското право беше приета късно в сряда с 309 гласа срещу 305 гласа \"против\", след като единайсет разбунтували се членове на парламента от Консервативната партия на министър-председателката заявиха намерението си да гласуват против правителството.\r\n\t \r\n\tПоправката, внесена от депутат от консервативното мнозинство - бившия главен прокурор Доминик Грийв, предвижда окончателното споразумение с Брюксел за Брекзита да бъде ратифицирано от гласуване на парламента със задължителен характер.\r\n\t \n\n\r\n\tСпоред разбунтувалите се става въпрос за запазване на парламентарния суверенитет. Британският парламент пое контрола върху процеса на излизане от ЕС, отбеляза депутатката от Консервативната партия Ники Морган, която е проевропейски настроена.\r\n\t \r\n\tБританското правителство изрази разочарование от гласуването в парламента, но каза, че няма да спре юридическата подготовка за излизането на Великобритания от ЕС, посочва Ройтерс.\r\n\t \r\n\t\"Разочаровани сме, че парламентът гласува в подкрепа на тази поправка въпреки убедителните гаранции, които представихме\", отбеляза в изявление правителствена говорителка.\r\n\t \r\n\tПоправката няма да ни попречи да подготвим набора от закони за деня на раздялата. Сега ще определим дали са необходими още промени в законопроекта за Брекзита, за да сме сигурни, че той ще изпълни основната си цел, допълни говорителката.\r\n\t \r\n\tБританските вестници отбелязват, че поражението на британския премиер се случи в навечерието на срещата на върха на ЕС, на която една от темите ще бъде именно преговорите за развода на Лондон с Брюксел.\r\n\t\r\n\tТова правителствено поражение може да вдъхнови и други тори за бунт, пише \"Гардиън\". Изданието отбелязва, че поражението е било предвидимо. На референдума за Брекзит миналата година онези, които подкрепиха излизането от ЕС, казаха, че суверенитетът е свещен, но после правителството пое контрола и започна да налага диктата си.\r\n\t \r\n\tСпоред вестника шокиращото в снощното поражение на Тереза Мей е малкият брой на \"бунтовници\" от нейната партия. Но независимо от този малък брой, техният бунт спасява страната от едно лошо споразумение за Брекзит, допълва вестникът и изразява надежда, че други депутати от Консервативната партия ще се вдъхновят от този бунт по време на бъдещи важни парламентарни гласувания.\r\n\t \r\n\tПоражението на Мей в парламента подчертава до каква степен в него продължава да съществува недоволство във връзка с Брекзит, отбелязва американският в. \"Ню Йорк таймс\". Някои законодатели все още съжаляват за парламентарното решение от 2015 г. за насрочване на референдум за Брекзит, провел се през 2016 г. Гласуването снощи дойде и след поредица от проблеми за Тереза Мей, която на предсрочните избори по-рано тази година изгуби абсолютното си мнозинство в парламента. Последваха оставки на двама нейни министри, а трети е разследван за непристойно поведение.\r\n\t \r\n\tСега британският парламент ще има решаваща роля в плановете на страната за излизане от ЕС в момент, в който Тереза Мей поиска максимална свобода, за да преговаря с Брюксел, допълва вестникът.", "date": "2017.12.14", "title": "Британският парламент пое контрола върху процеса на излизане от ЕС"}
{"url": "http://www.mediapool.bg/germanskata-politsiya-arestuva-privarzhenitsi-na-islyamska-darzhava-news273046.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските власти арестуваха двама предполагаеми привърженици на \"Ислямска държава\" и извършиха обиски в столицата Берлин в рамките на разследване срещу групировката, предаде Асошиейтед прес.\r\n\t \r\n\tГерманската прокуратура съобщи, че полицията е задържала двама палестинци в град Залцгитер, Централна Германия. Мъжете, на по 21 години, отправяли заплахи в интернет, че ще извършат атентати, и разпространявали материали с джихадистко съдържание \"с цел да създадат обстановка на несигурност и страх\".\r\n\t \r\n\tБерлинската прокуратура съобщи отделно, че властите провеждат обиски в целия град в рамките на разследване за пътувания на хора от Германия, за да се присъединяват към \"Ислямска държава\".\r\n\t \r\n\tСпоред вестник \"Берлинер цайтунг\" заподозрените са били свързани с Анис Амри - тунизиецът, който миналата година се вряза с камион в коледен базар в германската столица, убивайки 12 и ранявайки десетки хора. Няколко дни по-късно той бе застрелян от италианската полиция.", "date": "2017.12.14", "title": "Германската полиция арестува привърженици на \"Ислямска държава\""}
{"url": "http://www.mediapool.bg/sreshtata-na-svetovnata-targovska-organizatsiya-v-arzhentina-zavarshi-bez-rezultat-news273047.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерската конференция на Световната търговска организация (СТО) в Аржентина завърши без съществени резултати в обстановка на растящо безпокойство за многостранната търговска система, предаде ДПА.\r\n\t \r\n\tУчастниците не успяха да приемат заключителна декларация. Един от 164-те членове на СТО отхвърли проектодекларация, в която се подчертава важността на многостранната търговия и развитие, съобщи говорителят на СТО Кийт Рокуел.\r\n\t \r\n\tНа срещата не бе постигнато единодушие по каквито и да било важни въпроси. Европейският комисар за търговията Сесилия Малмстрьом я определи като \"пропусната възможност\".\r\n\t \r\n\tГенералният директор на СТО Роберту Азеведу изрази разочарование, че конференцията не е постигнала целите си въпреки положените големи усилия. Той каза, че СТО ще трябва да се вгледа в себе си и да се опита да разбере по-добре различните интереси на партньорите си.\r\n\t \r\n\t\"Тъжната истина е, че не успяхме да се договорим дори за спиране на субсидиите за незаконния риболов. Това е наистина възмутително\", каза Сесилия Малмстрьом.\r\n\t \n\n\r\n\tСТО също така не е постигнала договореност по \"никакви стъпки\" в земеделските реформи и дори не е започнала да обсъжда нови теми като електронната търговия, малките и средни предприятия или по-голямата прозрачност на услугите, добави тя.\r\n\t \r\n\tСАЩ не бяха споменати поименно, но в СТО расте безпокойството от протекционизма, който администрацията на Доналд Тръмп иска да въведе в световната търговия, отбелязва ДПА.\r\n\t \r\n\tВ понеделник търговският представител на САЩ Робърт Лайтхайзър обвини членките на СТО, че наблягат на арбитража вместо на преговорите и заяви, че някои богати страни получават нечестно предимство, защото се отнасят с тях като с развиващи се страни. Лайтхайзър напусна конференцията същия ден.\r\n\t \r\n\tРоберту Азеведу същевременно подчерта, че много страни са изразили подкрепата си за СТО. \"За наше разочарование тази подкрепа не се превърна в действия\", отбеляза той.\r\n\t \r\n\tПредседателката на конференцията и бивша външна министърка на Аржентина Сусана Малкора заяви, че на конференцията се е потвърдило, че работата в рамките на СТО няма да се прекрати. Тя подчерта, че участниците са се договорили \"да продължат преговорите по оставащите въпроси\".", "date": "2017.12.14", "title": "Срещата на Световната търговска организация в Аржентина завърши без резултат"}
{"url": "http://www.mediapool.bg/kupuvachat-na-tets-varna-smyata-da-pusne-skorostno-edin-ot-blokovete-y-news273048.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за продажбата на ТЕЦ-Варна на фирма на бившия транспортен министър Данаил Папаззов получи зелена светлина от Комисията за защита на конкуренцията, от  става ясно, че плановете на новия собственик са да възобнови експлоатацията на спряната през януари 2015 г. централа, преоборудвайки я да работи на природен газ, а не само да ползва пристанището й, каквито съмнения имаше.\r\n\tФирмата  в края на октомври за купувач на ТЕЦ-Варна в процедура, проведена от досегашния собственик на въглищната електроцентрала – чешката ЧЕЗ. Детайли по сделката все още не са обявени, но се очаква след разрешението от антимонополната комисия тя да бъде финализирана до края на годината.\r\n\tВсе още вървели уточнения по прехвърлянето на акциите и банковите сметки на дружеството, чийто регистриран капитал е 8.505 млн. лв.\r\n\tОт внесеното в КЗК уведомление за концентрацията става ясно, че целта на новия собственик е да модернизира и реконструира оборудването на въглищната централа, която бе затворена, защото не отговаряше на екологичните изисквания на Европейската комисия. ЧЕЗ първоначално имаше намерение за преоборудва централата и вместо въглища тя да използва природен газ, но се оказа, че проектът за екологизацията на ТЕЦ-а на стойност 100 млн. евро не е рентабилен за чешката компания. Още преди да затвори централата, компанията смяташе, че проектът за газификацията й е рисков заради политическия риск при руските газови доставки у нас.\r\n\tВ последните години обаче цената на синьото горива падна, а и след антимонополното разследване на Брюксел срещу \"Газпром\" и ангажиментите от страна на руския концерн, за да избегне многомилиардните глоби, газовите доставки са по-сигурни и предсказуеми.\r\n\tНамерението на \"Сигда\" е да преоборудва на газ и да пусне в експлоатация блокове 4, 5 и 6, където вече е било започнато изграждане на газова инсталация. Купувачът възнамерява да инвестира в дооборудване на газовата установка и въвеждане в експлоатация на един от блоковете в максимално кратки срокове - в рамките на 3-4 месеца\", пише в уведомлението на дружеството до КЗК.\r\n\tТова означава, че напролет може да заработи един от блоковете на електроцентралата и енергийната система да се сдобие с гъвкава мощност, която може да се пуска и спира бърза и да балансира потреблението и от каквито има нужда мрежата ни.\r\n\tПлановете на дружеството са максимум шест месеца по-късно да заработи още един блок на централата.\r\n\tКато цяло купувачът има намерение да възобнови дейността на ТЕЦ-Варна и тя отново да придобие статута си на стратегически енергиен обект.\r\n\tВ момента първите три блока на централата нямат право да работят, но в Министерството на енергетиката и в Комисията за енергийно и водно регулиране има постъпило в началото на ноември писмо, с което се иска да се възобновят лицензите им.\r\n\tОчакванията са \"Сигда\" да развие и пристанището на електроцентралата, разположено край Езерово, на което са се доставяли вносни въглища за експлоатацията й. Доколкото Папазов като бивш директор на пристанище-Варна има голям професионален опит в управлението на такава инфраструктура, прогнозите са портът да се трансформира за други превози.\r\n\tПо неофициална информация \"Сигда\" е подготвила инвестиционна програма за тази цел, но дружеството смята да обяви конкретните си планове след като окончателно се приключи сделката и получи акциите на дружеството.\r\n\t\"Сигда\" ООД е собственост на Данаил Папазов и дъщеря му Ивелина Папазова, а синът му Станислав Папазов е съуправител на фирмата, която се занимава с пристанищна дейност и свързаните с нея агентиране и търговско обслужване, спедиция, инвестиционна, инженерингова и други дейности. Дружеството е с капитал от 5 хиляди лева, а за 2016 г. отчита приходи над 7 млн. лв.\r\n\tЧЕЗ стана собственик на ТЕЦ-Варна през 2006 г., когато плати на държавата 206 млн. евро. Колко ще получи сега чешката компания от продажбата на актива си, не се знае.", "date": "2017.12.14", "title": "Купувачът на ТЕЦ-Варна смята да пусне скоростно един от блоковете й"}
{"url": "http://www.mediapool.bg/saprugata-na-bivsh-hokeist-obvini-tramp-v-agresivno-uhazhvane-news273049.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъпругата на канадски хокеист, играл в САЩ, заяви, че Доналд Тръмп я ухажвал настойчиво в асансьор преди повече от две десетилетия, предаде Асошиейтед прес.\r\n\t \r\n\tСтасия Робитай, половинката на бившия хокеист Люк Робитай, написа в Туитър, че Тръмп започнал да я \"сваля\", докато двамата били в асансьор на залата Медисън скуеър гардън в Ню Йорк. Според Робитай Тръмп се държал с нея агресивно и направо й казал, че ще я отведе у дома си. После започнал да се смее и й казал, че можел да й гарантира, че съпругът й не изкарва толкова пари, колкото той самият изкарвал.\r\n\t \r\n\tЛюк и Стасия се ожениха през 1992 година. Люк Робитай бе играч от \"Ню Йорк рейнджърс\" в периода 1995-1997 година. През 2009 г. той бе въведен в Залата на славата на хокеистите. Днес той е президент на \"Лос Анджелис кингс\".\r\n\t \r\n\tСлед разкритията Стасия стана обект на критики. Тя заяви в своя защита, че разказва тези неща, не защото иска да привлече внимание, а защото се чувствала зле да пази в тайна случилото се.\r\n\t \r\n\tНад дузина жени вече обвиниха Тръмп в непристойно сексуално поведение. Той отхвърля тези обвинения.", "date": "2017.12.14", "title": "Съпругата на бивш хокеист обвини Тръмп в агресивно ухажване"}
{"url": "http://www.mediapool.bg/palestinski-hristiyani-i-myusyulmani-se-obedinyavat-sreshtu-reshenieto-za-erusalim-news273050.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко от час след като американският президент Доналд Тръмп призна Ерусалим за столица на Израел, палестинците протестираха, като изгасиха светлините на коледното дърво пред църквата \"Рождество Христово\" във Витлеем, построена на мястото, на което, според преданията, се е родил Исус Христос. Това бе навременно припомняне, че докато водещите заглавия се фокусираха върху ислямските призиви за бунт и върху позоваванията на Тръмп на исторически еврейски връзки, думите на президента на САЩ предизвикаха дълбоки чувства и сред малката палестинска християнска общност, пише  в четвъртък.\r\n\t \r\n\tНа излизане от неделната литургия в асирийската католическа църква в Ерусалим Фредрик Хазо обвини Тръмп, че \"въвлича целия свят в неприятности\", и призова американския лидер да промени решението си.\r\n\t \r\n\t\"Ние сме единни - християни, мюсюлмани, ние сме едно цяло\", каза петдесет и девет годишният палестинки музикант, застанал на алея в сърцето на Стария град на Ерусалим, заобиколен от магазини за религиозни сувенири.\r\n\t\r\n\tТой е ядосан на политиците, но вярва, че деликатният баланс между трите вероизповедания в свещения град ще надделее. \"На това свято място, Бог ни закриля всички. Ние сме под закрилата на неговите ангели в Ерусалим\", казва Хазо, цитиран от Ройтерс.\r\n\t \n\n\r\n\tХристияните са само около един процент от палестинското население в ивицата Газа, на Западния бряг и в Източен Ерусалим, въпреки че пропорционално имат по-голямо влияние в местната и националната политика.\r\n\t \r\n\tПрез юли Хазо протестира заедно с мюсюлманите срещу поставянето от Израел на металодетектори край съседната джамия Ал Акса - третото най-свято за исляма място - след като двама израелски араби застреляха двама израелски полицаи там. Израел махна металодетекторите след дни на кървави сблъсъци - сцени, които не са се повтаряли в Ерусалим след изявлението на Тръмп за Ерусалим.Единни в молитвата\r\n\tПризивите за религиозно единство в пределите на Ерусалим са в контраст с по-разделените гласове, които се чуват отвън. В часовете след изявлението на Тръмп папа Франциск призова за спазване на статуквото в града. Епископалната църква на САЩ каза, че изявлението на Тръмп \"може да има дълбоки последици за мирния процес и за бъдещето на решението с две държави\".\r\n\t \r\n\tРешението на Тръмп обаче получи силна подкрепа от друга група от християнската общност, сред която са и влиятелните в политически план евангелисти в неговата страна, които съзират Божията ръка в съвременното завръщане на евреите в библейската им родина.\r\n\t \r\n\tТръмп събра кръг от съветници евангелисти по време на кандидат-президентската си кампания и бе категоричният фаворит на белите евангелистки гласоподаватели на президентските избори миналата година, припомня агенцията.\r\n\t \r\n\t\"Ние вярваме в Библията и вярваме, че това е библейска земя и че Ерусалим е древната столица на Израел от дните на цар Давид\", казва Майк Еванс, базираният в Далас представител на евангелистката група, която се срещна с Тръмп в понеделник.\r\n\t \r\n\t\"Така че фактът, че нашият президент се изправи и каза това, ни прави изключително горди и почетени\", казва той.\r\n\t \r\n\tЗа касиера в палестински супермаркет Мохамед ал Хауа обаче думите на Тръмп и логиката зад тях пренебрегват една по-сложна действителност на място. Хората от всички вероизповедания в Ерусалим са обединени в молитвата, дори да са разделени по политическите въпроси, смята 33-годишният палестинец. \"Християни, евреи и мюсюлмани живеят в този град заедно. Няма проблеми между тях. Всичко е само политика.\r\n\t \r\n\tПравителствата са тези, които искат да предизвикват войни\", казва той.\r\n\t \r\n\t\"Това е моят град, моята кръв, моят живот\", заявява 70-годишен палестинец, който се разхожда в препълнения с поклонници двор на ерусалимската Църква на Божи гроб, почитана от християните като мястото, където е гробът на Исус.\r\n\t \r\n\tЦърквата се намира в малък район, в който се намират още комплексът Ал Акса и еврейската Стена на плача.\r\n\t \r\n\t\"Мога да отида в църквата, където си поискам в Ерусалим, и нито Тръмп, нито Нетаняху могат да ме спрат\", казва мъжът, който се представя само като Ерусалимеца.", "date": "2017.12.14", "title": "Палестински християни и мюсюлмани се обединяват срещу решението за Ерусалим"}
{"url": "http://www.mediapool.bg/da-pomognem-na-stanislava-pircheva-vremeto-izticha-news273051.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзвестни певци и музиканти се събират на концерт в подкрепа на журналистката от БНР Станислава Пирчева, която се нуждае от спешна операция за отстраняване на тумор в мозъка. Клиника в Германия вече е дала оферта – 50 000 евро ще струва операцията и двете седмици възстановяване там, съобщи журналистката от БНР Силвия Великова в четвъртък пред бТВ.\r\n\tДо момента в дарителската сметка са постъпили 18 000 евро, а до Нова година трябва да бъдат събрани още 32 000 евро. Общата сума трябва да бъде събрана до края на годината, тъй като има опасност състоянието на Станислава да се влоши. \r\n\t\", допълни Великова.  \r\n\tВ подкрепа на Станислава на 22 декември известни певци и музиканти се събират на концерт. Той ще е от 19:30 ч. в първо студио на националното радио. В него ще участват Дичо, Наско от БТР, Орлин Павлов, Мариана Попова, \"Мери Бойс Бенд\", Калин Вельов и др.\r\n\tНа 12 декември вече се проведе концерт в столичен клуб, направен от слушатели за \"Нощен Хоризонт\", който ще се повтори на 19 декември. Стихосбирката на Станислава \"Живот за разказване\" пък се продава в Народния театър, като парите също ще отидат за лечението на журналистката.\r\n\tСтанислава Пирчева е репортер в Програма Хоризонт на БНР от 1996 г. и работи в сферата на образованието, науката, културата, медиите и вероизповеданията. Водещ е на културно-информационни предавания - \"Нощен Хоризонт\", прави преки предавания на национални и официални празници и събития. Тя е трейнер за България по проект \"Мултикултурна Европа в медиите\" с водеща организация Холандския център \"Мира Медия\" и Центъра за развитие на медиите - София, член е на Изпълнителното бюро на Фондация \"Еврика\". Репортаж на Станислава Пирчева бе сред десетте финалисти в конкурса за радиопрограми \"Гран при\" организиран от Международния съюз за радио и телевизия със седалище Париж. Raiffeisen BANK,\r\n\tIBAN BG53 RZBB 9155 1008 770 503", "date": "2017.12.14", "title": "Да помогнем на Станислава Пирчева – времето изтича"}
{"url": "http://www.mediapool.bg/yu-es-ei-tudei-tramp-ne-e-dostoen-da-chisti-toaletnite-na-prezidentskata-biblioteka-na-obama-news273052.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВестник \"Ю Ес Ей тудей\" публикува изключително остра  срещу президента Доналд Тръмп, в която заявява, че републиканецът не е достоен дори да чисти тоалетните на президентската библиотека на Барак Обама, нито да лъска обувките на Джордж Уокър Буш, предаде Франс прес.\r\n\t \r\n\t\"Ю Ес Ей тудей\" е единственият национален всекидневник в САЩ и е с един от най-високите тиражи в страната. Той обикновено е с по-умерен тон, но туит на Тръмп за сенаторка от Демократическата партия предизвика острата редакционна статия.\r\n\t \r\n\tПод заглавие \"Ще достигнат ли някога дъното низостите на Тръмп?\" вестникът осъжда туита от вторник, в който Тръмп твърди, че сенаторката Кирстен Гилибранд неотдавна го е \"умолявала за дарения за предизборната й кампания\" и добавя, че тя била \"готова на всичко\", за да получи финансова подкрепа.\r\n\t \r\n\t\"С последния си туит, в който намеква, че американска сенаторка може да предлага сексуални услуги срещу предизборни дарения, президентът Тръмп показа, че е неадекватен да упражнява длъжността си. Стигането до дъното не спира един президент, който съумява да пада все по-ниско\", пише в редакционната статия.\r\n\t \r\n\t\"Един президент, който на практика нарича сенаторката Кирстен Гилибранд уличница, не е достоен дори да чисти тоалетните на президентската библиотека на Обама, нито да лъска обувките на Джордж У. Буш\", пише вестникът, споменавайки предшествениците на Тръмп от Демократическата и Републиканската партия.\r\n\t \n\n\r\n\tВ статията също се говори за множеството\"лъжливи или неверни изказвания\" на Доналд Тръмп - средно по 5,5 на ден по изчисления на в. \"Вашингтон пост\" - както и за коментарите му, които подхранват обществените разделения.\r\n\t \r\n\t\"Тук не става за политическите несъгласия, които имаме с всички президенти, нито за разочарованието ни от някои техни решения. Обама и Буш също са се проваляли в много отношения. Те са нарушавали свои обещания и са изричали лъжи, но благоприличието им никога не е било под съмнение\", пише \"Ю Ес Ей тудей\".\r\n\t \r\n\t\"Затова пък Доналд Тръмп като човек е особено ужасен, а поведението му е отблъскващо\", пише вестникът.", "date": "2017.12.14", "title": "\"Ю Ес Ей тудей\": Тръмп \"не е достоен да чисти тоалетните\" на президентската библиотека на Обама"}
{"url": "http://www.mediapool.bg/lekarstveniyat-moratorium-otprishti-sblasak-mezhdu-onkobolni-polititsi-news273040.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът бетонира мораториума върху поемането на нови лекарства от бюджета на здравната каса през 2018 г., след като в четвъртък окончателно отхвърли ветото на президента Румен Радев. Така забраната касата да поема нови иновативни терапии след Нова година зависи единствено от Конституционния съд. Гласуването бе предшествано от двучасов дебат, чиито политически и финансови аспекти бяха изместени от най-чувствителната от човешка гледна точка тема – страданието на онкоболните.\r\n\tУправляващото мнозинство отново прие бюджета на НЗОК със 125 гласа \"за\" срещу 95 \"против\", но БСП и омбудсманът Мая Манолова обещаха да изпратят казуса на Конституционния съд.\r\n\t\r\n\tТемата бе подхваната от председателя на социалната комисия Хасан Адемов от ДПС. Според него решението за забраната е \"категорично грешно\", защото \"здравната система не е само сбор от числа, има и хуманитарни елементи и пред тях всички трябва да сме равни\". Адемов припомни изказването на здравния министър Кирил Ананиев от уикенда, че се извършва огромна манипулация от малък брой хора в защита на корпоративни интереси., попита Адемов.\r\n\t\n\n\r\n\tПровокиран от признанията на колегите си, гледайки дебата по телевизията, в Народното събрание пристигна и актьорът и депутат от левицата Стефан Данаилов - Ламбо. В емоционална реч той заяви, че е в конфликт на интереси, \"защото ще подкрепя ветото на президента, а съм онкоболен\". запита Данаилов.\r\n\tТой призова депутатите да се разходят из болниците, за да видят страданието на хората., призова Ламбо.\r\n\t\r\n\tДраматичната му реч провокира председателя на парламентарната група на ГЕРБ Цветан Цветанов, който каза, че Стефан Данаилов бил употребен в този дебат, а в него можели да  бъдат поканени и Вежди Рашидов, и Йорданка Фандъкова, които също са лекували рак., каза Цветанов.\r\n\tТой акцентира, че трябва да се търси балансът, така че да има и повече пари за профилактика, за да се спасяват хората в ранни стадии., продължи Цветанов.\r\n\t\r\n\t\"Искам всички млади хора да направят профилактични прегледи и да предотвратим това, което се случва на Стефан Данаилов, Вежди Рашидов и Фандъкова и всички останали. Колеги от БСП, както винаги, се стараете да употребявате хората. В тази посока показахте, че не говорите за политики, а искате да употребите само хората, за да постигнете някакви политически цели. Всеки един знае, че в момента дебатът е за 32 молекули. В този дебат не трябва да има популизъм, а експертизъм. Нека не спекулираме, с това, че с тези 32 молекули и увеличаването на бюджета ще се реши проблемът, той няма да се реши. Трябва да направим така, че той да се реши с профилактика\", смята Цветанов.\r\n\t\r\n\tСтефан Данаилов взе думата, за да отговори на зам.-председателя на ГЕРБ: \"Другарю, Цветанов, всякакъв съм бил, само употребен не съм бил. Употребен ми звучи като изнасилен. Другарю, Цветанов, съжалявам, мислех, че имате по-високо мнение за мен. Ако смятате, че някой може да докара Стефан Данаилов в тази зала, се лъжете, току що влязох. Никой не ме е викал тук, аз съм болен човек. Грижете се за думите, които употребявате за мен и моите другари.\"\r\n\tВпоследствие в дебата се включи и бившият министър на културата Вежди Рашидов:, каза Рашидов\r\n\t\r\n\tЛидерът на БСП Корнелия Нинова изтъкна, че дилемата била здрави хора или пътища:.\"\r\n\tПо думите ѝ управляващите предпочитат да финансират приоритетно изграждането на инфраструктура,\r\n\t\r\n\tОт ГЕРБ се защитиха, че догодина средствата за здравеопазване в бюджета се увеличават чувствително – с 480 млн. лв., което е доказателство, че секторът е приоритетен.\r\n\tПредседателят на бюджетната комисия Менда Стоянова се ядоса на интерпретациите на опозицията върху решенията от правителственото заседание от сряда. Тогава кабинетът увеличи с 513 млн. лв. таванът на ангажиментите за нови разходи, които може да поема регионалното министерство – основно за тол -системата и за пътища, и раздаде близо 200 млн. лв. от текущия излишък на общини и ведомства.\r\n\tНе е коректно да се говори, че в сряда са раздадени 700 млн. лв. под масата, посочи Стоянова.\r\n\t\", посочи Стоянова.\r\n\tПо думите й другите гласувани 120 млн. лв. също не са раздадени, а е увеличена възможността Министерството на икономиката да увеличи капитала на държавно предприятие, което се занимава с обезвреждане на вредни химически вещества., обърна се тя риторично към БСП.\r\n\tПредседателят на здравната комисия Даниела Дариткова коментира, че било измамно да се твърди, че има нарушен достъп до лечение на онкоболни:.\"\r\n\t\r\n\tВ петък президентът Румен Радев наложи вето върху текстове от Закона за бюджета на НЗОК, които определят да не се плащат иновативни лекарства за следващата година с мотива, че се дава различно третиране на здравноосигурените лица и се засяга основно конституционно право, гарантиращо на гражданите достъпна медицинска помощ.\r\n\tОт здравното министерство обясниха, че става дума за 32 нови терапии на стойност около 40 млн. лв., като проблемът засяга около 1000 души. По отношение на 29 от лекарствата обаче била намерена модерна и ефективна алтернатива. Проблем били 3 лекарства, за които здравният министър Кирил Ананиев изрично обеща, че ще се намери решение през бюджета на неговото министерство. Той лично пое ангажимент нито един пациент да не бъде загърбен заради решението и да получи необходимата терапия., заяви преди дни Ананиев. Според него президентът Румен Радев е подведен с мотивите за ветото, което наложи.\r\n\t\r\n\tСлед като мнозинството отхвърли ветото на президента, парламентарната група на БСП пое ангажимент да сезира Конституционния съд за бюджета на здравната каса за 2018 г.\r\n\tСпоред зам.-председателя на червената парламентарна група Жельо Бойчев се.\r\n\tПо думите му дебатът в Народното събрание по темата е бил унизителен. Сезирането на КС според него ена болните хора.\r\n\tПреди дни обещание да сезира Конституционния съд отправи и омбудсманът Мая Манолова, която се включи в протестите на пациентски организации срещу мораториума пред Народното събрание през уикенда.", "date": "2017.12.14", "title": "Лекарственият мораториум отприщи сблъсък между онкоболни политици"}
{"url": "http://www.mediapool.bg/tsatsarov-zabranil-na-prokurorite-da-sadeistvat-na-byuroto-za-kontrol-na-srs-ta-news273038.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлавният прокурор Сотир Цацаров е издал заповед, с която забранява на прокурорите да съдействат на Националното бюро за контрол на специалните разузнавателни средства, като му предоставят поискани документи, свързани с подслушвания.\r\n\tТова обяви шефът на бюрото Бойко Рашков в четвъртък пред Нова телевизия, който е в конфликт с Цацаров, откакто държавното обвинение инициира отнемането на секретния достъп на заместника му Георги Гатев, направено с решение на ДАНС.\r\n\tОт документа, показан от шефа на бюрото, стана ясно, че той е бил издаден на 20 неомври 2015 г. Тази дата съвпада с разгара на \"Яневагейт\" покрай публикуваните от \"Биволъ\" скандални записи, в които бившият шеф на Софийския градски съд (СГС) Владимира Янева разказваше как премиерът Бойко Борисов натискал Сотир Цацаров да я \"опраска\" заради разработката \"Червей\" и разрешените от нея незаконни СРС-та, а главният прокурор обещал да го \"завоалира\". Впоследствие тя окончателно бе осъдена условно за това, че е дала разрешение за използване на СРС-та извън законовия срок.\r\n\t\"Тъй като има такава заповед, на нас ни се отказва да се запознаем с тези материали. Затова аз заявих в българския парламент, че бюрото оттук нататък няма да може да уведомява гражданите със 100% убеденост, че те са били подлагани на СРС-та\", коментира по този повод Рашков в четвъртък.\r\n\tПо думите му \"с тази заповед Цацаров забранява на своите подчинени прокурори на националното бюро да се предоставят: документите, на които се основава искането за използване на СРС-тата, резултатите, получени в хода на прилагане на СРС-та, получените веществени доказателствени средства\".\r\n\t\"По отношение на три случая на нас ни се пречи да извършим проверка\", съобщи Рашков, уточнявайки, че в един от тях разследващите имали подозрения, че става въпрос за противодържавно престъпление, което е било \"екзотично, дори по тоталитарно време\".\r\n\t\"Сега деянието, за което този човек се подозира, почти няма място в Наказателния кодекс. Този човек иска да знае дали срещу него са използвани СРС-та. Вчера от него пристигна трета молба. Ние в момента нищо не можем да му отговорим и вероятно ще изпратя тези материали на главния прокурор, той да отговори, тъй като действително става дума за нещо много сериозно. ДАНС също отказват да дадат информацията\", добави шефът на Бюрото за контрол на СРС-тата.\r\n\tТой разказа и за друга притеснителна тенденция в прокуратурата, показвайки разпечатка от телефонен разговор, публикувана преди време в свързвания с депутата от ДПС Делян Пеевски проправителствен сайт ПИК. Става дума за статия, озаглавена \"БОМБА В ПИК! Корнелия Нинова в скандални разговори с олигарха Красимир Георгиев – лидерката на БСП прикривала аферата \"Фронтиер\" на Р.Овч. чрез натиск на разследващи (ШОКИРАЩИ ФАКСИМИЛЕТА)\".\r\n\tМиналата година лидерът на БСП Корнелия Нинова заяви, че като зам.-министър на икономиката и енергетиката в кабинета на Сергей Станишев през 2007 г. от нея е искано, а тя е отказала, да се продаде \"Булгартабак\" за 100 милиона. Тя добави, че се е опълчила срещу Делян Пеевски, след което \"той я размазал\".\r\n\tВ публикацията, показана от Рашков в ефир, са поместени разпечатки от няколко разговора на бизнесмена Красимир Георгиев, като се уточнява единствено, че медията е ги е получила от анонимен източник. Всъщност въпросните разпечатки са публични и могат да бъдат намерени на сайта на парламента от няколко години насам.\r\n\t\"Когато някой е подслушван, след това всичко се сваля на хартия. Дори до тези хартиени носители нямаме достъп. Но тези веществени доказателства се изпращани някъде\", коментира Рашков.\r\n\t\"Този материал, който се е появил в медиите, е бил в делото на прокуратурата. Точно по този случай сме извършвали проверка и две от нашите констатации за неправомерно подслушване на магистрат са по този случай\", добави той, подчертавайки, че бюрото е изпратило 43 сигнала за нарушения на главния прокурор, от които по 19 ние няма знак, че някой е взел отношение.\r\n\tРашков припомни и случая със заплахата на вече бившия депутат от ГЕРБ към водещия на сутрешния блок на Нова телевизия Виктор Николаев, като направи паралел с настоящото му положение начало на Бюрото за контрол на СРС-тата.\r\n\t\"Г-н Николаев, знаете ли какво е общото между председателя на бюрото за контрол на специалните разузнавателни средства и водещия на вашето предаване? Общото е това, че имат един и същ политически кадровик – той се намира в парламента. При вас идват и казват – \"Столът до вас е празен\", а на мен ми казват – \"Имате мандат още една година\", обобщи той.\r\n\tСлед което опита да приключи интервюто си по по-положителен начин с думите: \"Аз мисля, че някога в нашата страна ще има такъв главен прокурор, който ще се подчинява само на закона.\"\r\n\tТвърденията му провокираха незабавна реакция на Цацаров, който изпрати предложение до председателите на комисиите по вътрешна сигурност и за контрол службите и СРС-тата – Цветан Цветанов и Димитър Лазаров, с предложение изявленията на Рашков отново да бъдат обсъдени, този път на съвместно заседание на двете комисии.\r\n\t\"По повод изявления на г-н Бойко Рашков, председател на НБКСРС, за тежки нарушения при прилагането и използването на СРС, допуснати от органите на прокуратурата и ДАНС, главният прокурор предлага на народните представители тези твърдения да бъдат обсъдени на нарочно заседание на ресорната комисия или на съвместно заседание на двете комисии. Главният прокурор предлага на заседанието да бъде поканен целият състав на НБКСРС (не само председателя, тъй като Бюрото е колективен орган), както и председателите на ДАНС и ДАТО\", съобщават от пресцентъра на държавното обвинение.\r\n\tОттам уточняват още, че Цацаров е предложил на депутатите въпросното заседание да е открито за медиите. Ако тази негова идея бъде изпълнена обаче, означава присъстващите да не обсъждат никакви конкретни нарушения със СРС-та, които представляват класифицирана информация.", "date": "2017.12.14", "title": "Цацаров забранил на прокурорите да съдействат на Бюрото за контрол на СРС-та"}
{"url": "http://www.mediapool.bg/valeri-simeonov-borisov-me-izraboti-za-vtoriya-lift-ne-iskam-da-go-vizhdam-news273053.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапрежението в управляващата коалиция е видимо, след като вицепремиерът и съпредседател на \"Обединените патриоти\" (ОП) Валери Симеонов обвини премиера и лидер на ГЕРБ Бойко Борисов, че го саботира за втория кабинков лифт в Банско. Той заяви, че не иска да вижда министър-председателя, който го \"изработил\", имайки предвид оттеглянето на решението за промяна на концесионния договор с фирмата \"Юлен\" за ползване на част от парка \"Пирин\" за нуждите на ски зоната в Банско.\r\n\tКорекцията на ски концесията веднъж бе отложена от Борисов въпреки съпротивата на Валери Симеонов и другия съпредседател на ОП и министър на отбраната Красимир Каракачанов и се очакваше да бъде одобрена на правителственото заседание преди ден, но изненадващо екоминистърът Нено Димов обяви, че решението отново се отлага до приемането на актуализацията на плана за управление на парка, тъй като двата документа било добре да вървят заедно, \"за да не се изпусне нещо\". възмути се Валери Симеонов пред телевизия Би Ай Ти\" (BiT) в четвъртък., продължи Валери Симеонов., продължи гневно Симеонов.\r\n\tТъй като промяната в ски концесията бе отложена до приключването на общественото обсъждане на актуализацията на плана за Пирин на 22 декември, има подозрения, че правителството се готви между Коледа и Нова година да прокара двете решения, макар екоминистърът Нено Димов да обясни, че ако има много забележки към промените в плана за управление на парка, позволяващи ски строежи, те трябва да бъдат отразени. Това означава, че документите може да влязат в МС в началото на януари, когато пък ще влезе в сила новият Закон за концесиите. Това според екозащитниците е важно за прекратяване на нарушенията в ски зоната., каза още Симеонов за премиера Борисов., каза той относно позициите на министъра на туризма, която също обяви, че е за втория кабинков лифт в Банско.\r\n\tТой коментира и атаките на опозицията и в частност лидера на БСП Корнелия Нинова:\r\n\tПо въпроса за вота на недоверие от БСП и ДПС, той заяви:", "date": "2017.12.14", "title": "Валери Симеонов: Борисов ме изработи за втория лифт, не искам да го виждам"}
{"url": "http://www.mediapool.bg/stefan-danailov-daite-da-smenim-politikata-i-da-postapim-nai-choveshki-news273041.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:", "date": "2017.12.14", "title": "Стефан Данаилов: Дайте да сменим политиката и да постъпим най-човешки!"}
{"url": "http://www.mediapool.bg/evroliderite-otnovo-se-opitvat-da-preodoleyat-razlichiyata-si-za-migratsiyata-news273042.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съвет (държавните и правителствени лидери на страните в ЕС) започнаха двудневно заседание в Брюксел, на което ще обсъдят, военното сътрудничество, санкциите срещу Русия, преминаването към втората фаза на преговорите за Брекзит, включваща търговските отношения между Лондон и ЕС, и идеите на Европейската комисия за развитие на еврозоната.\r\n\tВ пълния си 28-членен състав (заедно с премиера на Великобритания) тази вечер лидерите ще започнат срещата си с въпросите на миграцията - начините за \"драстично засилване\" на миграционната политика на ЕС, за да се предотвратят нови \"масови пристигания\" на мигранти като през 2015 година, както и какво да се прави с квотите за разселване на бежанци.\r\n\tПо тези два големи въпроса не се очаква никакво решение преди юни догодина, отбелязва агенция Франс прес. На тези дебати, организирани на вечеря при закрити врата, няма да има писмени заключения, каквито ще бъдат изготвени по други теми от срещата на върха като Брекзит.\r\n\tВ навечерието на последното за годината заседание на държавните и правителствените ръководители председателят на Европейския съвет Доналд Туск предизвика острата реакция на Европейската комисия заради оценката си, че задължителните квоти за разселване на мигранти не работят и са довели до разединение, отбелязва БТА от белгийската столица.\r\n\tВ писмото си по повод заседанието Туск изрази очакването за \"честен политически разговор\" на тази тема. Той призова до юни догодина държавите в Общността да направят предложения за промени в регламента от Дъблин и заяви готовност, ако дотогава няма съгласие, сам да предложи изход. Според действащия регламент държавите в ЕС, през които мигрант е влязъл в ЕС, са отговорни за разглеждането на молбата му за предоставяне на закрила.\r\n\tТуск казва, че дебатът около задължителните квоти за преразпределение на мигранти \"се е оказал силно конфликтен\" и определя отделеното му внимание като \"диспропорционално\". Според него темата за задължителните квоти се е оказала \"неефикасна\".\r\n\tТой очерта няколко предизвикателства и поуки по въпроса с миграцията, като отбеляза необходимостта от защита на външните граници, увеличаване броя на върнатите мигранти, дългосрочно финансиране на проекти в държавите, откъдето те идват. По неговите думи проблемът с миграцията, особено от Африка, няма да отпадне в следващите десетилетия.\r\n\tПисмото на Туск предизвика остра реакция от най-силно засегнатите от мигрантския поток страни – Гърция и Италия, но бе одобрена от Полша.\r\n\t\"Доналд Туск направи ненавременно и ненужно изказване по въпроса за бежанците и не смятам, че предложението му има шанс да бъде прието\", заяви гръцкият премиер Алексис Ципрас.\r\n\t\"Няма да приемем никакво изречение в заключителната декларация (на срещата на върха на ЕС тази седмица), което не се позовава на равна подялба\" на приема на пристигащите в Европа мигранти, добави Ципрас.\r\n\tНовият полски министър-председател Матеуш Моравецки изрази обаче задоволство, че съпротивата на Полша срещу допускането на бежанци в Европа изглежда печели по-голяма подкрепа в Европейския съюз.\r\n\t\"Доволен съм от всички гласове, които подкрепят нашата позиция и подход към въпроса за бежанците\", каза полският премиер в Брюксел. Според него Европа не би трябвало да приема бежанци, но би трябвало да им помага в бежански центрове другаде. Моравецки прави своя чуждестранен дебют на среща на върха на ЕС. Това е първа проверка дали той ще може да заличи задълбочаващия се разрив между полското правителство и Брюксел, отбелязва АП.Меркел и Макрон призоват за единство по въпроса с мигрантите\r\n\tСтраните от Европейския съюз не могат да показват само \"избирателна солидарност\" по въпроса с мигрантите, каза германската канцлерка Ангела Меркел, цитирана от ДПА. \"По мое мнение не може да има такава избирателна солидарност сред държавите членки на ЕС\", заяви Меркел след пристигането си за срещата на лидерите от ЕС в Брюксел.\r\n\tСпоред нея новият подход на председателя на Европейския съвет Доналд Туск за отказване от задължителните мигрантски квоти в ЕС \"не е достатъчен\". Тя предупреди, че сегашната миграционна система в ЕС \"въобще не работи\", защото поставя прекалено голямо бреме върху граничните държави, поради което е необходима и вътрешна солидарност в общността.\r\n\t\"Ние се нуждаем от солидарност не само за регулирането и управлението на миграцията . . . на външните граници - това е добро и важно, но имаме нужда и от вътрешна солидарност\", заяви Меркел.\r\n\tПрезидентът на Франция Еманюел Макрон призова днес всяка държава членка на ЕС \"да даде своя принос\" за постигането на разбирателство по миграционната политика, предаде Франс прес.\r\n\tПристигайки на срещата, Макрон каза, че се надява дебатите тази вечер между 28-те държавни глави и правителствени ръководители за квотите за прием на бежанци да \"даде политическа рамка\", за да \"се стигне до резултати през 2018 г.\" Двайсет и осемте, смята той, трябва да постигнат разбирателство за общи правила за предоставянето на убежище и обща политика за граничен контрол.\r\n\tЕвропейската миграционна политика предизвика голямо разцепление в ЕС, тъй като страните от Вишеградската група (Унгария, Словакия, Полша, Чехия) отказват да приемат кандидати за убежище, идващи през Средиземно море. Четирите страни обявиха, че ще дадат 35 милиона евро помощ за дейностите на Италия по контрол на миграцията в Либия.\r\n\tМакрон приветства жеста на \"добра воля\" на Вишеградската четворка, но каза, че това \"не решава всичко\".Формулата на Борисов\r\n\tПопитан дали страната ни е съгласни да отпаднат задължителните квоти за преразпределяне на мигрантите от Гърция и Италия, премиерът Бойко Борисов заяви пред български журналисти в Брюксел, че \"ние в момента сме в малко деликатна ситуация, понеже след две седмици България поема председателството на ЕС и ще трябва да балансира между всички позиции“.\r\n\t\"Затова моето мнение, което отстоявам открай време, много ясно решава тези въпроси“, добави Борисов.\r\n\tПърво според него ЕС трябва \"да се намесим много силно в геостратегическата политика, която се води в момента“, понеже \"това е най-богатото, най-доброто място за живеене с огромен Брутен вътрешен продукт“.\r\n\t\"Виждате президента Тръмп, президента Путин, президента Ердоган, Арабската лига... Вземат се решения, които носят след това някакви последици. Нека не ги охарактеризираме какви са. Ние къде сме? Спорът какъв е днес – между Юнкер, Туск и съответно между всички нас: колко пари и как да приемаме все повече и повече мигранти. Значи, едни водят войните и ползват репарациите от петрола, а други ще се избием колко пари да дадем, кой колко мигранти да поеме. И е видно, че народите, особено в граничните страни на ЕС, това не им харесва. Не само не им харесва. Пагубно е за всяка политическа партия, която го подкрепи. Виждате, че Европа се разтресе, в държави, в които никога това не се е говорело, загубиха основни партии избори. Налага се да се правят коалиции в какъв ли не тип само и само да се спаси политическото пространство или да има управление“, аргументира се Борисов.\r\n\tНа второ място според него, границите на ЕС трябва да се пазят така \"както се пазеха едно време“.\r\n\t\"Всеки, който иска да влезе в Европа, да влезе по два начина. Тези, които бягат от войни докато се спасят, сме длъжни, защото сме и най-хуманните, а и виновни като цяло, да бъдат обгрижени, така както всяко едно човешко същество заслужава нормален начин на живот. Тези, които са икономически мигранти, ще бъдат спирани и ще отидат там, където биват искани. Ако биват искани. С това приключва за мене спора между всички колеги“, затвори темата Борисов.\r\n\tПопитан какво е имал предвид, когато казва, че границите трябва да се пазят като едно време, той отговори: \"Имах предвид силна охрана, каквато имаше между Западен и Източен Берлин“.\r\n\t \r\n\tВ отговор на въпрос той уточни, че предлага засилване на дипломатическия подход, а не изпращането на армии навън. Говоря за дипломация, с армиите се видя какво става - изпратиха и американците, и турците, и руснаците - изпребиха хората там, разрушиха държавите, милионите мигранти и милиардите евро, които плащаме, са в Европа. Длъжни ли сме за това, че водят войни, България да приеме десетки хиляди мигранти, попита Борисов. След като непрекъснато сме потърпевши, питам защо ни няма на срещите, на които се събират да взимат решения, добави той.Другите точки в дневния ред\r\n\t \r\n\tПреди началото на дебата по миграцията се състоя церемония по повод обособяването на европейското отбранително сътрудничество, което Туск определи като пример за единството на ЕС. По този въпрос Бойко Борисов уточни, че нашата страна има три проекта - за наблюдение в Черно море и за военно сътрудничество.\r\n\t \n\n\r\n\tТази вечер Европейският съвет ще изслуша докладите на канцлера на Германия Ангела Меркел и на президента на Франция Еманюел Макрон за изпълнението на споразуменията от Минск. Очаква се санкциите срещу Москва, въведени от ЕС покрай присъединяването на Крим към Руската федерация, да останат в сила за още шест месеца. По въпроса със санкциите срещу Русия българският премиер отбеляза, че мненията в ЕС са разделени. Едните държави са твърдо за отпадане на санкциите - Унгария, Гърция и много други; има други като Полша, които са изключително против, поясни той.\r\n\tПо желание на Белгия на заседанието ще бъде разисквано решението на президента Доналд Тръмп за преместване на посолството на САЩ в Израел от Тел Авив в Ерусалим.\r\n\tУтре Европейският съвет ще обсъди хода на преговорите с Лондон. Европейската комисия и Европейският парламент подкрепиха постигнатите досега договорености и препоръчаха да започнат преговорите за бъдещите отношения Великобритания-ЕС.\r\n\tПредседателят на Европейския съвет Доналд Туск каза днес, че следващата фаза от преговорите за Брекзит ще бъде истинско изпитание за единството на ЕС. \"Нито за миг не се съмнявам, че истинският тест за нашето единство ще бъде втората фаза от преговорите за Брекзит\", каза Туск пред журналисти при пристигането си за срещата на върха.\r\n\t \r\n\tЗа  премиерът Борисов посочи, че нищо не е решено все още. Той съобщи, че следващата седмица главният преговарящ на ЕС Мишел Барние ще бъде в София. След като няма пари, срокове и кога техническите споразумения ще влязат в сила - затова предния път бях скептик. Имаше малко еуфория преди седмица в Брюксел, че всичко върви добре, вчера ни попариха. Нека изчакаме, защото принципът \"Докато за всичко не сме се разбрали, значи за нищо не сме се разбрали\" е в пълна сила в този случай. Виждате, че дори , това е изключително сложен процес, коментира министър-председателят.\r\n\tСъщо утре лидерите на ЕС ще обсъдят предложенията на ЕК за обособяването на Европейски валутен фонд в помощ на държавите, които предстои да се присъединят към еврозоната. Ще бъде разгледано и предложението за създаване на поста на европейски икономически и финансов министър.", "date": "2017.12.14", "title": "Евролидерите отново се опитват да преодолеят различията си за миграцията"}
{"url": "http://www.mediapool.bg/bsp-obvini-gerb-che-veche-znayat-koi-shte-sa-antikoruptsionnite-bortsi-news273067.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП обвини в управляващите, че още преди приемането на антикорупционния закон са наясно кои ще са членовете на новата комисия, създавана с него. Това стана в четвъртък по време на дебатите по окончателното приемане на закона от Народното събрание. Конкретният повод за упреците на БСП бе прието предложение за намаляване на изискуемия стаж за членовете на бъдещата антикорупционна комисия от 10 на 5 години.\r\n\tНовосъздаденият орган ще се представлява от председател, негов заместник и трима членове, избирани от Народното събрание за срок от шест години. Парламентът първо ще избира председателя, който ще предлага останалите четирима членове, които впоследствие ще трябва да бъдат одобрявани пак от НС.\r\n\tВ закона остана изискването шефът на комисията да има 10 години юридически стаж. По предложение на \"Обединени патриоти\" и ДПС обаче се прие за останалите четирима членове изискваният стаж да е два пъти по-малък.\r\n\t\"Това ни кара да мислим, колеги, че вече знаете кои ще са тия хора. Ако ги знаете, кажете ги?\", обърна се риторично Крум Зарков (БСП) към мнозинството.\r\n\tДебатът по антикорупционния закон протече вяло, защото най-конфликтните въпроси бяха оставени за следващите дни.\r\n\tБСП, чийто отхвърлен проект предвиждаше шефът на \"Антикорупция\" да се посочва от президента, атакува управляващите за това, че това ще се прави от парламента, чието мнозинство крепи правителството.\r\n\t\"Вие си го избирате, вие сте избрали и Министерски съвет, и същият този орган после следва да следи за корупция Министерски съвет, защото там е властта, там са възможностите за корупция. Не в Президентството. Това е, което вие казвате: \"Ние няма да се борим срещу корупцията, защото ние ще си назначаваме този орган и той ще следва нас да ни следи\", заяви депутатът от БСП Филип Попов.\r\n\t\"Това не е закон за противодействие на корупцията, а закон за защита на корупцията\", обобщи лидерът на БСП Корнелия Нинова.\r\n\t\"Президентът, моите уважения, но от една година не може да си назначи директор на пресцентъра... Ами нека първо назначи директор на пресцентъра си и тогава ще му дадем да назначава председателя на антикорупционната комисия\", отвърна Тома Биков (ГЕРБ).\r\n\t\"Защо парламентът? Защото парламентът може да оказва контрол. Парламентът има и опозиция и опозицията може да контролира също така, както и управляващите подобни органи – чисто законодателно, за да не се стига до превишаване на правомощия или пък до неизпълняване на функции\", изтъкна той.\r\n\t\"Парламентарната република е понятие прекалено важно, за да го сервирате на всеки сос. Ами нека тогава парламентът да избира и съдиите\", репликира го Крум Зарков от БСП.\r\n\tМаратонът по приемането на закона ще продължи и през следващите дни.\r\n\tАнтикорупционният закон предизвиква огромни опасения заради възможността да се подслушват политици и редови граждани, без дори да е нужно да има данни за престъпление. Ако мишената на следенето е политик или магистрат, достатъчно е наличие на сигнал, че някой е видян с прекалено скъпа кола или часовник. Това ще е възможно и при разминаване на доходи и имущество в размер на 20 000 лв. В момента законовото изискване е поне да има повдигнато обвинение за извършено престъпление.\r\n\tУпотребата на специални разузнавателни средства (СРС) също става възможна и срещу редовите граждани чрез гражданския процес за конфискация на имущество.\r\n\tКонцепцията на ГЕРБ предвижда обединяване на няколко различни структури под шапката на единната антикорупционна комисия. В нейното ядро ще влязат Комисията за конфискация, Комисията за борбата с конфликта на интереси и дирекцията за ДАНС за борба с корупцията.\r\n\tПроектозаконът допуска всеки гражданин да може да подаде сигнал за корупция или конфликт на интереси срещу лице от върховете на властта. Това води до възможност да се подслушва в рамките на гражданския процес, който задава правилата за конфискацията. Ще може да се подслушва и по съмнение за конфликт на интереси, където процедурите са по реда на Административнопроцесуалния кодекс.\r\n\tСпоред българската конституция, както и според всички международни стандарти и конвенции, употребата на СРС и намесата в личния живот са допустими единствено за разкриването на тежки престъпления. Това се прави само по реда на Наказателно-процесуалния кодекс. Гаранти са спазването на правата на гражданите са съдът, прокуратурата и МВР, които работят по строго формалните правила на НПК. Сега ръцете на новата комисия се развързват за безогледно подслушване, стига някой съдия да недогледа някое искане или да бъде \"мотивиран\" да недогледа.", "date": "2017.12.14", "title": "БСП обвини ГЕРБ, че вече знаят кои ще са антикорупционните борци"}
{"url": "http://www.mediapool.bg/industrialtsi-gotvyat-ni-spekulativno-poskapvane-na-toka-s-50-do-90-news273068.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоставчици на електроенергия за стопанските потребители готвели драстично и спекулативно постъпване на тока между 50 и 90 процента от следващата година, съобщи  председателят на Българската федерация на индустриалните енергийни консуматори (БФИЕК) Константин Стаменов пред БНР в четвъртък.\r\n\tСпоред него няма никакви причини за такова повишение на цените и затова бизнесът настоява за среща по въпроса с енергийния министър Теменужка Петкова и дори с премиера Бойко Борисов, тъй като ако подобно поскъпване се случи, предприятията ще фалират\r\n\t\"Това е убийствено поскъпване за бизнеса. Много малко предприятия ще издържат на такова поскъпване и много от тях ще трябва да затварят фабриките и да изчакат електроенергията да поевтинее\", посочи Стаменов.\r\n\t\"В момента обсъждаме една кампания да съберем ключове на фабрики и предприятия и да ги занесем на министъра на енергетиката – тя да управлява тези предприятия при това поскъпване на електроенергията, защото ние няма как да издържим\", допълни той.\r\n\tСпоред него няма никакви причини и обяснения за предлаганото то търговците на ток поскъпване.\r\n\t\"Има показатели за точно обратното – товарът в системата почти цялата година се движи около 5 хил. мегавата, износът на електроенергия е намаляла и е 500-600 мегавата дневно. Нито е спрял някой голям производител на електроенергия - което говори, че става въпрос за спекулативно поскъпване\", посочи Стаменов.\r\n\tТой даде за пример как членове на Камарата по машиностроене са алармирали, че от тях се изисква да подпишат анекс към досегашните си договори, с който от 1 януари 2017 г. да се вдигне цената със 100 лв. за мегаватчас. Според него това  е ненормално поскъпване спрямо цените на борсата за електроенергия.\r\n\tПредприятията са изправени пред изкуствен дефицит – няма електроенергия, освен на високи цени, заяви още той. Явлението е  необяснимо, тъй като товарът в системата е постоянен и няма отчетена свръхконсумация и свръхтърсене, а износът за чужбина е намалял, повтори той..\r\n\tТова, че цените в региона са по-високи не е аргумент за поскъпване, смята Стаменов.\r\n\tПодобни цени на тока за бизнеса са нов удар по икономиката, след като предприятията, ползващи газ, бяха ударени от въвеждането на новия тарифен модел да транзитиране на природния газ, въведен от октомври 2017 г.\r\n\tИзчисления на БФИЕК сочат, че заради новият тарифен модел таксите за пренос на синьото гориво са нараснали с 55 на сто през октомври и също толкова през ноември, макар от енергийното министерство да твърдяха, че повишението ще е далеч по-малко.  Комисията за енергийно и водно регулиране да следи и контролира ежемесечно приходите на \"Булгартрансгаз“ от таксите за пренос и ако се установят изкривявания и диспропорции, комисията ще разгледа възможностите за промяна на методиката. Регулаторът обаче твърди, че данните за октомври не сочат диспропорции. Според федерацията положението ще е особено тежко през декември, когато заради празниците ще има много неработни дни, а те ще са длъжни да плащат за капацитета на газовия оператор, без да го ползват, и това ще вдигне разходите им за транспортирането на суровината през този месец дори със 100 процента.\r\n\tЗам.-председателят на БФИЕК Пола Найденова коментира по време на дискусия, посветена на новия тарифен модел, организирана от сп. \"Ютилитис\" в четвъртък, че от новия тарифен модел за определяне на таксите за пренос на газа \"Булгартрангаз\" е натрупал 24 на сто повече приходи от тази дейност от одобрените му от регулатора.\r\n\tБизнесът плаща с между 8% и 308% повече спрямо таксата за пренос до 1 октомври, която беше в размер на 19.73 лева за 1000 куб. метра природен газ, стана ясно от думите на Найденова, цитирана от Investor.bg.\r\n\tНадвзетите приходи на \"Булгартрансгаз\" се събират в специална сметка и ще бъдат възстановени след края на регулаторния период, тоест през 2021 г. От БФИЕК обаче се усъмниха, че играчите ще се запазят същите и не е ясно на кого ще бъдат върнати парите. Според газовия оператор има възможност за корекция още към 1 октомври 2018 г., когато е новата газова година, ако надвзетите приходи са повече от 10%.\r\n\tПредставителят на енергийния регулатор Александър Йорданов призна, че приходите на \"Булгартрангаз\" са по-големи, но причината не била нито в тарифата, нито в оператора, а е заради по-високите разходи за заявен капацитет, които правят потребителите. Неговите изчисления сочат, че с новия модел средно таксата за пренос и достъп е вече около 30 лв. за 1000 куб. м, което е около една трета повече от предишната такса.\r\n\tСпоред Йорданов големите разходи на индустрията за преноса на суровината идват и от слабата активност при използването на виртуалните точки за търговия с газ при покриване на дисбаланси. Йорданов обясни, че тук има резерв, който може да намали разходите за дисбалансите.", "date": "2017.12.14", "title": "Индустриалци: Готвят ни спекулативно поскъпване на тока с 50 до 90%"}
{"url": "http://www.mediapool.bg/bulgaria-e-vtora-v-es-po-prodazhbi-na-novi-avtomobili-news273069.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекорден ръст на продажбата на нови автомобили нареди България на второ място в ЕС. Европейският автомобилен пазар продължава възходящия си ход от началото на годината и през ноември. Продажбите на автомобили растат на всички основни пазари с изключение на Великобритания, където е отчетен спад. Това показват данните на \r\n\tЗа България е отчетен впечатляващият ръст от над 55 на сто през ноември спрямо същия месец година по-рано и 23.5 на сто за 11-те месеца на годината спрямо същия период на 2016 г. Това води до обръщане на тенденцията за покупка на коли втора употреба. Ако до преди година на всяка нова кола се падаха по десет втора употреба, то сега съотношението е едно към шест.Софийският , който се проведе от 13 до 23 октомври, е едно от обясненията за рекордния скок в покупката на нови коли. Изложението беше посетено от над 50 000 души. Почти всички компании изказаха задоволство от сключените сделки. На автосалона бяха подписани и доста договори със срок на доставка в следващите месеци, така че \"ефектът автосалон\" ще продължи поне до края на годината, коментират експерти.\r\n\tВсе по-достъпните цени на някои марки автомобили, съчетано с атрактивните лизингови условия и ниските лихви по заемите, също карат все повече българи да предпочетат покупката на нов автомобил. Неслучайно  е най-продаваната кола у нас. Базовият модел на автомобила на българския пазар е 14 000 лв.Плюсовете на новата кола спрямо втора употреба са по-ниските разходи за гориво и за експлоатация заради обикновено 5-годишната гаранция, която се дава. Един от минусите при покупка на нов автомобил са по-високите данъци и застраховки, които се плащат. От години от Асоциацията на автомобилните производители настояват за обвързване на данъка с еко характеристиките на автомобила, но това не се случва.\r\n\tДанните на Асоциацията на европейските производители на автомобили сочат, че през през ноември у нас са регистрирани 3082 нови коли спрямо 1983 година по-рано, което е ръст от 55.4 на сто. За 11-те месеца на годината купените нови автомобили на българския пазар са 28 180 спрямо 22 815 за същия период на миналата година. Това е ръст от 23.5 на сто.\r\n\tВ същото време данните на КАТ за всички регистрации до края на ноември отчитат, че автопаркът у нас се е увеличил с над 284 хиляди употребявани превозни средства от всички категории. От тях на възраст до 6 месеца са 43 650, а на над 10 години са 185 298.\r\n\tПо последни данни към края на ноември в страната има над 3.6 млн. моторни превозни средства. От тях 1.34 млн. са на повече от 20 години, а 1.04 млн са произведени преди 15 - 20 години.Европейският автомобилен пазар продължава възходящия си тренд\r\n\tПазарът на нови автомобили в Европа продължава възходящия си тренд и през ноември, когато са купени над 1.2 млн. коли. Търсенето се е увеличило с 5.9% в сравнение със същия месец на миналата година. Най-вече това се дължи на факта, че имаше един допълнителен работен ден през ноември, посочват от АСЕА.\r\n\tПочти всички основни пазари на ЕС са се представили добре. Испания (12.4%) и Франция (10.3%) отбелязаха двуцифрен ръст, следвани от Германия (9.4%) и Италия ( 6.8%). Единствено пазарът на автомобили в Обединеното кралство се свива за осми пореден месец, като регистрациите намаляват с 11.2% през ноември.\r\n\tЗа единадесетте месеца на годината европейският автомобилен пазар отбелязва растеж с 4.1 на сто и регистрира над 14 милиона нови леки коли. Сред петте големи пазари най-силни са продажбите в Италия (8.7%) и Испания (7.8%), следвани от Франция (5.3%) и Германия (3%). За разлика от тях търсенето на автомобили във Великобритания е намаляло с 5 на сто от началото на годината досега.\r\n\tСилно се представят страните от Източна Европа, които отбелязват растеж от 14 на сто за периода януари – ноември спрямо същия на миналата година. Те обаче не са основни пазари, защото покупката на нови коли в тези страни се измерва с хиляди бройки, а не с милиони.\r\n\tВсе пак впечатляващ е ръстът на Литва с над 57 на сто през ноември, и с над 26 на сто за 11-те месеца на годината, с което заемат първата позиция.\r\n\tОт производителите на автомобили най-силно се представя групата PSA Group – \"Пежо\", \"Ситроен\", \"Опел\" и DS. Те отбелязват ръст на продажбите от 83.3% през ноември спрямо същия месец на миналата година и 25.7% за периода януари – ноември спрямо същия период на 2016 г.\r\n\tНа второ място по продажби са \"Сузуки\" (Suzuki) с ръст от 23.4% за 11-те месеца на годината.\r\n\tВ същото време най-силно намаляват продажбите в Европа на \"Дженерал Моторс\" (GM) основно заради сделката за\"Опел\". За ноември на годишна база понижението е от 99%, а за 11-те месеца на годината е близо 35 на сто.", "date": "2017.12.14", "title": "България е втора в ЕС по продажби на нови автомобили"}
{"url": "http://www.mediapool.bg/mvf-nivoto-na-loshite-krediti-v-baltariya-ostava-dvoino-po-visoko-ot-srednoto-za-es-news273070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа фона на тревогата на работодатели и банкери в последните месеци, че заплатите в България прегряват, Международният валутен фонд (МВФ) смята, че ключова задача пред българските политици е тъкмо покачването на доходите на населението до тези в по-богатите страни от ЕС.\r\n\tТова е едно от ключовите послания в изявлението на редовната есенна мисия на МВФ, която посети България в началото на декември.\r\n\tСпоред фонда обаче няма как сближаването да стане лесно.\r\n\t\"Все още има много дълъг път, който трябва да бъде извървян, за да може нивото на доходите да достигне средноевропейските стойности. Подобряването на достъпа до образование и последващо обучение е изключително важно, за да се посрещне сложният и задълбочаващ се проблем с липсата на квалифицирана работна ръка. Това е начинът да се подкрепи продължаващото приближаване на доходите в България към средноевропейските нива“, заяви на брифинг ръководителят на мисията на фонда Йорг Декресин. \r\n\t\"Икономиката на България се развива добре и сега задачата пред политиците е да превърнат икономическото възстановяване в устойчиво сближаване на доходите на хората до нивата в по-богатите европейски държави“, посочват в  експертите от международната институция.\r\n\t\"Икономиката се представя добре. БВП расте последователно през последните 5 години, достигайки 3.9% през 2016 г., колкото приблизително прогнозираме да е ръстът през 2017 г. и 2018 г. Текущата сметка е на огромен излишък, подкрепен от конкурентен износ, а външният дълг рязко се снижи. Фискалната политика е консервативна, а валутният борд поддържа ценовата стабилност. Но въпреки това има дълъг път до доближаване на доходите до нивата в ЕС“, посочват експертите от МВФ.\r\n\tСпоред Декресин има сигнали, че българската икономика се развива близо до потенциала си или малко над него и това може да се види по ръста на заплатите. \"Инфлацията засега е доста ниска. Затова ние мислим, че все още има известно време преди натискът върху икономиката да стане притеснителен“, уточни той.\r\n\tСпоред валутния фонд вдигането на доходите ще изисква продължителни усилия на много фронтове, включително засилване на ефективността на публичните институции, преодоляване на слабостите в образованието, здравеопазването и пазара на труда, а също и засилване на рамката за финансова стабилност.\r\n\tФондът дава висока оценка на политиката на финансовото министерство. Фискалната стратегия в Бюджет 2018 е добра, а плановете до 2020 г. също са подходящи. Заложеният растеж изглежда реалистичен, твърдят експертите. Според тях приходите в бюджета са леко подценени, но ако се събере повече от предвиденото, средствата е по-добре да бъдат спестени, за да не се стига до ненужни фискални стимули, смятат от институцията.\r\n\tУправление съобразно закона и ефективни публични институции са ключовете към устойчиво и обхващащо всички групи от населението повишаване на доходите, твърди фондът. Според експертите това означава по-добро използване на парите от бюджета, по-добро управление на държавните компании, включително Българската банка за развитие (ББР), а също и засилване на рамката за стабилност на банките и небанковите финансови институции. Надзорът трябва да защитава обществото от \"корупционни бизнес практики“\r\n\tПубличните услуги, които българското общество получава от държавата си, трябва да се подобрят, смята още фондът. Качеството на публичната инфраструктура все още изостава, което изисква да се увеличат разходите за подобни инвестиции.\r\n\tЗдравеопазването излиза скъпо предвид резултата, който произвежда. Образованието е недофинансирано, ако целта е да се постигне качеството в другите страни от ЕС.\r\n\tОт гледна точка на приходите трябва да се подобри събираемостта на ДДС, да се вдигнат имуществените данъци и да се намалят работещите без договори.\r\n\tМВФ предлага четири директни мерки, които е добре да предприеме кабинетът \"Борисов 3“ - план за намаляване на ДДС измамите, преглед на заплатите в публичния сектор, оценка на управлението на публичните инвестиции и преглед на разходите.\r\n\tФондът застава зад последните реформи в образованието и приветства повишаването на ниските учителски заплати.\r\n\tПредлагат се конкретни мерки срещу изтичането на парите в здравеопазването – например преструктуриране на закъсали болници, по-силен контрол на договорите на НЗОК с доставчиците на лекарства, задействане на националната здравна карта, мерки срещу недостига на лекари и сестри.\r\n\tМВФ иска кабинетът да засили прозрачността върху финансите и управлението на държавните фирми. Подобна информация трябва да се включва в бюджетната документация, а членовете на надзорните съвети на компаниите трябва да се избират много внимателно, смята фондът.\r\n\tФондът отново поставя акцент върху необходимостта от съдебна реформа. \"Опитът от Източна Европа показва, че реформата на съдебната власт може да бъде подпомогната чрез по-равномерно разпределение на възможностите и ресурсите в обществото и по-голяма прозрачност и отчетност“, твърдят експертите.\r\n\tДруг акцент в изявлението на МВФ по традиция е банковият сектор. Фондът подчертава, че нивото на лошите кредити продължава да бъде двойно по-високо от средното за ЕС.\r\n\tМВФ е доволен от последната промяна в Закона за кредитните институции, която прехвърли власт и отговорности от подуправителите към управителния съвет, след като в случая с КТБ бившият управител Иван Искров отхвърли от себе си всякаква отговорност с аргумента, че надзорът бил отговорност на съответния подуправител. Фондът настоява БНБ бързо да се пренастрои към този нов модел на управленска отговорност, като признава, че това все пак е нелека задача. \r\n\tФондът е доволен и от другата законова промяна – затягането на контрола върху кредитирането на свързани лица, въпреки че тя бе осакатена в последния момент след поправки, внесени от ДПС. МВФ настоява централната банка да вземе конкретни мерки срещу концентрацията на кредити и свързаните лица.\r\n\tМВФ настоява също БНБ да разработи стратегия за мониторинг на жизнеспособността на банките в средносрочен план.\r\n\tМеждународният валутен фонд подкрепя усилията на България за влизане в механизма, предхождащ въвеждането на еврото, а също и в еврозоната след това, заяви на брифинг ръководителят на мисията на фонда у нас Йорг Декресин.\r\n\tТой посочи, че влизането във валутния съюз ще донесе ползи, но и нови отговорности на България.", "date": "2017.12.14", "title": "МВФ: Нивото на лошите кредити в Бълтария остава двойно по-високо от средното за ЕС"}
{"url": "http://www.mediapool.bg/novata-koalitsiya-v-avstriya-shtyala-da-e-proevropeiska-news273071.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на Австрийската народна партия (АНП) Себастиан Курц заяви, че коалиционните преговори между неговите консерватори и крайнодясната Австрийска партия на свободата (АПС) са в \"заключителен етап\" и предлагат гаранции, че следващото правителство ще бъде проевропейско, предаде Ройтерс.\r\n\t \r\n\tКурц изведе АНП до победа на парламентарните избори през октомври, заемайки твърда позиция към имиграцията, която често съвпада с тази на наредилата се на трето място АПС, отбелязва Ройтерс.\r\n\t \r\n\tКрайнодясната партия се отказа от призива си Австрия да последва примера на Великобритания, като свика референдум за излизане от Европейския съюз. Сега АПС казва, че е проевропейски настроена, но е критична към ЕС и иска да предотврати по-нататъшна политическа интеграция.\r\n\t \r\n\t\"За президента и за мен бе важно новото правителство да има проевропейска ориентация. От моя гледна точка това е гарантирано\", каза Курц след среща с държавния глава Александър ван дер Белен.\r\n\t \r\n\tЛидерът на АНП изрази увереност, че коалиционното споразумение ще бъде постигнато преди Коледа.\r\n\t \n\n\r\n\tСред точките, по които вече има съгласие, е преместването на някои отдели на външното министерство, отговарящи за европейските въпроси, към канцлерството, което ще бъде оглавявано от Курц, каза източник, запознат с преговорите.\r\n\t \r\n\tВъпросите, които все още се обсъждат, включват това до каква степен ще се улесни свикването на референдуми. Постигнато е съгласие за забрана на допитванията за напускане на ЕС, заявиха запознати с преговорите източници.\r\n\t \r\n\tСпоразумението също така ще гарантира подкрепа за санкциите на ЕС срещу Русия - като защита против проруската позиция на АПС.\r\n\t \r\n\tВъпросът за министерските назначения още не е решен. Министерствата на външните работи, отбраната и вътрешните работи сигурно ще бъдат дадени на АПС, каза обаче един от цитираните източници.", "date": "2017.12.14", "title": "Новата коалиция в Австрия щяла да е проевропейска"}
{"url": "http://www.mediapool.bg/vhabertyurk-turski-potok-smenya-marshruta-si-kam-bulgaria-news273073.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПод заглавие \"Турски поток сменя маршрута си\", турският вестник \"Хабертюрк\" съобщава, че газопроводът ще смени маршрута си и ще влиза от Турция в България, а не в Гърция, предаде БНР. Според автора на статията Олджай Айдилек, промяната била обсъдена в турското министерство на енергетиката.\r\n\tОт Турция руският газ щял влиза в България, а не в Гърция, и ще продължава за Румъния, Унгария и Австрия през територията на нашата страна. Според изданието за тези планове България е била уведомена на най-високо ниво и вече е започнала подготовка.\r\n\tВ материала се отбелязвал още, че капацитетът на тръбопровода е 31.5 млрд. куб. м. газ, от които до Европа ще могат да бъдат доставяни почти 16 млрд. куб. м.\r\n\t \r\n\t\"Хабертюрк\" допълва, че морският участък се строи с бързи темпове и за две от планираните тръби вече са положени общо почти 600 км. от подводния участък. Вестникът цитира желанието на Москва да заобиколи Украйна заради ежегодните газови кризи между двете страни.\r\n\tПотърсени за коментар, от Министерството на енергетиката не потвърдиха, но и не отрекоха информацията на турския вестник, но заявиха, че министерството работи по всички проекти, които биха довели до диверсификация на трасетата на доставка на природен газ в унисон с европейските изисквания, добавя БНР.", "date": "2017.12.14", "title": "В.\"Хабертюрк\": \"Турски поток\" сменя маршрута си към България"}
