{"url": "http://www.mediapool.bg/neizpalneni-ot-darzhavata-dostavki-na-darvesina-zatvoriha-sviloza-news273398.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроизводителят на целулоза \"Свилоза” обяви, че е спрял работа, тъй като Северозападното държавно предприятие системно не си изпълнява договорите за доставка на дървесина за преработване. Дружеството е изпразнило складовете си, няма суровина за работа и не може да изпълнява свои международни договори, което ще му донесе значителни загуби.\r\n\tТова съобщиха от компанията в четвъртък, която посочва, че негативното развитие на пазара на дървесина от началото на 2017 г. продължава.\r\n\tЛипсата на достатъчни количества дървесина е довел до драстичен скок на цените през третото и четвъртото тримесечие на годината. \"Свилоза“ вече е изразходвала наличните в началото на 2017 г. запаси, а в същото време Северозападното държавно предприятие системното не изпълнява договорите си за доставка на дървесина.\r\n\tВ края на 2017 г. все още има неиздължени количества по договор от 2016 г., а доставките на количествата за 2017 г. в повечето от горските стопанства изобщо не са започнали, посочват от завода. В съобщението се допълва, че опитите да се закупи дървесина от свободния пазар също се оказали неуспешни поради голямото търсене.\r\n\t\"Престоят ще доведе до значителни загуби за предприятието. Това ще наруши изпълнението на сключени международни търговски договори и ще нанесе непоправими щети на имиджа на завода като коректен партньор, както и на многохилядните акционери на публичната компания\", заявяват от предприятието.\r\n\tРъководството му е информирало всички държавни институции за създалата се ситуация. Взети били управленски решения, но от тях нямалж конкретни резултати за преодоляване на изоставането в доставките, оплакаха се от \"Свилоза\".", "date": "2017.12.21", "title": "Неизпълнени от държавата доставки на дървесина затвориха \"Свилоза\""}
{"url": "http://www.mediapool.bg/vtoriyat-chovek-v-britanskoto-pravitelstvo-podade-ostavka-zaradi-skandal-s-pornografiya-news273375.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на секретариата на британското правителство Деймиън Грийн - най-висшия пост след този на премиерката Тереза Мей, подаде оставка по нейно искане, след като разследване срещу него заключи, че той е нарушил етичния кодекс за поведение на министрите, предаде Ройтерс.\r\n\t \r\n\tРазследването констатира, че той е дал неверни обяснения относно откритите от полицията през 2008 г. порнографски материали в компютъра в парламентарния му офис. Самият той тогава отрече обвиненията и каза, че е жертва на \"политическа инсинуация\".\r\n\t \r\n\tОставката на един от най-доверените хора на Мей в кабинета, който й помагаше да помири дълбоко разделената Консервативна партия, е сериозен удар за премиерката, която води мъчителни преговори за развода с ЕС, отбелязва Ройтерс.\r\n\t \r\n\t61-годишният Грийн бе назначен след неубедителното представяне на торите в предсрочните парламентарни избори през юни, на които партията изгуби абсолютното си мнозинство в Камарата на общините.\r\n\t \n\n\r\n\tГрийн - стар приятел на Мей, бе свикан под знамената да стабилизира нейното лидерство и да даде отпор на нейните противници вътре в партията, които искаха тя да се оттегли.\r\n\t \r\n\t\"Съжалявам, че ми бе поискана оставката от правителството заради нарушения на министерския кодекс, за което се извинявам\", посочва Грийн с писмо до Мей, поднасяйки оставката си.\r\n\t \r\n\tТой добавя, че не е свалял и не е разглеждал порнографски материали на парламентарните си компютри.", "date": "2017.12.21", "title": "Вторият човек в британското правителство подаде оставка заради скандал с порнография"}
{"url": "http://www.mediapool.bg/lekarskiyat-sayuz-sistemata-e-pred-sriv-zaradi-neglizhiraneto-y-ot-darzhavata-news273367.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Българския лекарски съюз (БЛС) д-р Венцислав Грозев излезе в четвъртък с отворено писмо, в което предупреждава за риск от рухването на здравната система и катастрофални последици за обществото заради неадекватна държавна политика в сектора.\r\n\tСпоред него здравната каса само симулира желание за преговорен процес по Националния рамков договор, а важните проблеми не се решават чрез последователно и стратегическо мислене, а въз основа на уличното недоволство.\r\n\tЛекарският съюз настоява за спешно изплащане на надлимитната дейност за 2017 г., отмяна на наложения мораториум за нови медицински дейности и ускорено провеждане на преговори за НРД 2018 г.\r\n\tПубликуваме пълния текст на писмото:", "date": "2017.12.21", "title": "Лекарският съюз: Системата е пред срив заради неглижирането й от държавата"}
{"url": "http://www.mediapool.bg/voinik-ot-severna-koreya-izbyaga-prez-granitsata-v-yuzhna-vazpolzvaiki-se-ot-maglata-news273376.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейски войник избяга в Южна Корея тази сутрин през силно охраняваната сухоземна граница и демилитаризираната зона между двете страни, предаде агенция Йонхап, цитирайки представител на генералния щаб на въоръжените сили в Сеул.\r\n\t \r\n\tТова е втори подобен случай на границата по 38-ия паралел за малко повече от месец. На 13 ноември друг севернокорейски войник бе прострелян и тежко ранен от бившите си колеги след зрелищно бягство през демилитаризираната зона при Панминчжон. Той все още е в болница в Южна Корея, след като бе ранен от куршуми на пет места.\r\n\t \r\n\tВойникът с нисък чин се появил внезапно пред южнокорейски пост в западния сектор на границата в 8:03 ч местно време тази сутрин, възползвайки се от гъстата мъгла. Там бил задържан и в момента \"съответните органи\" изясняват неговите намерения.\r\n\t \r\n\tПървоначално бе съобщено, че този път инцидентът се е разминал без стрелба, но по-късно Йонхап предаде, че южнокорейските граничари са дали около 20 изстрела по севернокорейските войници, които издирвали беглеца.", "date": "2017.12.21", "title": "Войник от Северна Корея избяга през границата в Южна, възползвайки се от мъглата"}
{"url": "http://www.mediapool.bg/ban-i-dva-fakulteta-na-su-sa-v-nauchniya-elit-za-2016-news273373.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири института на БАН, Факултетът по журналистика и Историческият факултет на Софийския университет са звената, които влизат в групата на елита в науката в сферата на социалните и хуманитарните науки в България през 2016 г. Те имат най-висока оценка за научните си постижения и затова ще получат допълнително финансиране, става ясно от , обобщена в \"Доклад на постоянно действащата експертна комисия за наблюдение, оценка и анализ на научноизследователската дейност, осъществявана от научните организации и висшите училища за 2016 г.\", публикуван неотдавна.\r\n\tНай-елитна наука в България в сферата на хуманитаристиката се практикува в Национален археологичен институт с музей към БАН (22.69 точки), в Института по балканистика към БАН (21.94 т.), в Кирило-методиевски научен център към БАН – (18.51 т.), в Института по български език към БАН (13.00 т.), във Факултета по журналистика и масова комуникация на СУ (9.44) и в Историческия факултет на Алма Матер (8.13).\r\n\tВъв втората група, която също е със сравнително добра оценка, влизат 20 научни звена, като много от тях са извън столицата – например Колежът по туризъм в Благоевград, а също и факултети на Шуменския, Пловдивския, Великотърновския университет.\r\n\tИзненадващо, сред слабите по научната си дейност звена в хуманитарната сфера се нареждат считани за елитни факултети като Юридическият факултет на СУ, който е получил по-малко от 2 точки в класацията, а също и Факултетът по класически и нови филологии на Алма Матер. В средата на класацията, с по-малко от 3 точки, е Философският факултет на СУ, който също се счита за престижен в сферата на хуманитаристиката.\r\n\tНай-закъсал в научно отношение е Великотърновският университет, който влиза с цели свои седем факултета в най-слабата група в хуманитаристиката. Към нея се причисляват и два от факултетите на Националната художествена академия.\n\n\r\n\tВ сферата на естествените науки масово лидери по научна дейност са звена на БАН, а не на университетите. Например в сферата на биологичните науки най-висока оценка получава Институтът по биофизика и биомедицинско инженерство на БАН (53.03 точки), на математиката и информатиката – Институтът по механика на БАН (21.41 т.), на физическите науки – Институтът по ядрени изследвания на БАН, на химическите науки – Институтът по обща и неорганична химия на БАН и т. н.\r\n\tВ класацията на МОН по наредба е трябвало да влязат общо 227 научни звена, но 68 от тях не са оценени заради некоректно подадени или неподадени данни. От класираните 159 звена 38 са в елита и само те ще получат допълнително материално стимулиране, сочи докладът.\r\n\tКомисията, която е извършила оценката по специална методика, е срещнала редица трудности в работата си, става ясно от документа. Някои звена не са предоставили дори списък на изследователския си състав, което е обезсмислило по-нататъшната оценка. Неточна и непълна информация е предоставяна за статиите, книгите и другите публикации на изследователите, особено по отношение на идексираните в Scopus. Като монографии са предоставяни учебници и учебни помагала, автореферати към дисертации и други крайно неподходящи по този показател публикации. Налице е двойно вписване на публикации, например на български и на английски език. Една публикация пък била регистрирана четири пъти – от всеки от четиримата й автори.\r\n\tКомисията на МОН има и конкретни препоръки как да се подобри системата на оценка. Предлага също да се осигурят средства за по-високи заплати на учените от най-добрите научни организации. Друга идея е да се създаде информационна система за научноизследователската дейност на звената в университетите и академиите у нас, като целта е оценката занапред да се генерира автоматично.\r\n\t \r\n\t\r\n\t\r\n\t \r\n\t\r\n\t\r\n\t1. Институт по биофизика и биомедицинско инженерство, БАН – 53.03\r\n\t2. Институт по микробиология, БАН – 28.26\r\n\t3. Институт по невробиология, БАН – 27.45\r\n\t\r\n\t1. Институт по биоразнообразие и екосистемни изследвания, БАН – 22.36\r\n\t2. Институт по молекулярна биология, БАН – 19.91\r\n\t3. Биологически факултет, Пловдивски университет“ – 17.95\r\n\t4. Институт по експериментална морфология, патология и антропология с музей, БАН – 15.23\r\n\t\r\n\t1. Институт по биология и имунология на размножаването, БАН – 14.72\r\n\t2. Биологически факултет, Софийски университет - 8.48\r\n\t3. Институт по криобиология и хранителни технологии – София, ССА – 5.16\r\n\t\r\n\t\r\n\t \r\n\t\r\n\t\r\n\t1. УМБАЛ \"Национална кардиологична болница\" - 57.19\r\n\t2. УМБАЛ \"Александровска\" – 57.09\r\n\t3. Фармацевтичен факултет, Медицински университет - София – 41.27\r\n\t4. Национален център по заразни и паразитни болести – 40.37\r\n\t5. Медицински факултет, Медицински университет - Пловдив – 37.26\r\n\t6. Медицински факултет, Медицински университет - София – 27.28\r\n\t\r\n\t1. Национална специализирана болница за активно лечение на хематологични заболявания – 26.65\r\n\t2. Медицински институт на МВР – 23.00\r\n\t3. Национален център по обществено здраве и анализи — 20.50\r\n\t4. Фармацевтичен факултет, Медицински университет - Варна — 20.10\r\n\t6. Факултет по обществено здраве, Медицински университет - София — 16.03\r\n\t7. Медицински колеж, Медицински университет — София — 16.00\r\n\t8. Медицински факултет, Медицински университет — Варна — 14.02\r\n\t9. Медицински колеж, Медицински университет — Варна — 13.75\r\n\t10. Медицински факултет, Софийски университет — 12.87\r\n\t11. Военномедицинска академия — 11.68\r\n\t12. Факултет по фармация, Медицински университет — Пловдив — 11.59\r\n\t13. Факултет по обществено здраве, Медицински университет — Пловдив — 11.44\r\n\t14. Факултет по фармация, Медицински университет — Плевен — 9.34\r\n\t15. Факултет дентална медицина, Медицински университет — София — 9.24\r\n\t16. Факултет обществено здраве и здравни грижи, Русенски университет — 8.86\r\n\t17. Факултет по обществено здраве и здравни грижи, Бургаски университет \"Проф. Ас. Златаров“- 8.01\r\n\t\r\n\t1. Факултет по медицина, Медицински университет — Плевен — 7.32\r\n\t2. Факултет по дентална медицина, Медицински университет — Варна — 7.19\r\n\t3. Медицински колеж, Медицински университет — Пловдив — 6.92\r\n\t4. Медицински факултет, Тракийски университет — 6.34\r\n\t5. Факултет \"Здравни грижи“, Медицински университет — Плевен — 5.59\r\n\t6. Факултет \"Обществено здраве“, Медицински университет — Плевен — 5.15\r\n\t\r\n\t1. Национален център по радиобиология и радиационна защита — 5.07\r\n\t2. Департамент по спорт, Софийски университет – 4,86\r\n\t3. Департамент по езиково и специализирано обучение, Медицински университет – Пловдив — 4.70\r\n\t4. Факултет по дентална медицина, Медицински университет — Пловдив — 4.68\r\n\t\r\n\t1. Медицински колеж, Университет \"Проф. Асен Златаров“ - Бургас - 4.31\r\n\t2. Филиал Хасково, Тракийски университет — 3.30\r\n\t3. Университетска болница Аджъбадем Сити Клиник МБАЛ Токуда — 3.08\r\n\t4. Медицински колеж, Медицински университет — Плевен — 2.86\r\n\t5. Център по езиково обучение, физическо възпитание и спорт, Медицински университет-София – 2.00\r\n\t6. Медицински колеж, Тракийски университет – Стара Загора – 1.93\r\n\t \r\n\t\r\n\t\r\n\t1. Институт за икономически изследвания, БАН — 11.51\r\n\t2. Факултет \"Управление и администрация“ - УНСС— 8.4\r\n\t\r\n\t1. Факултет \"Стопанско управление“, Лесотехнически университет — 6.47\r\n\t2. Стопански факултет, Университет по хранителни технологии, Пловдив — 6.30\r\n\t3. Факултет по икономика, Аграрен университет Пловдив — 6.09\r\n\t4. Бизнес факултет - УНСС— 5.6\r\n\t5. Академично направление Бизнес администрация—Американски университет—Благоевград- 5,5\r\n\t6. Висше училище по застраховане и финанси — София — 5.40\r\n\t7. Факултет \"Управление“, Икономически университет Варна, — 5.06\r\n\t8. Общоикономически факултет - УНСС— 5.0\r\n\t9. Финансово-счетоводен факултет - УНСС— 4.8\r\n\t10. Стопански факултет, Софийски университет - 4.60\r\n\t11. Факултет \"Икономика на инфраструктурата“, УНСС— 4.10\r\n\t12. Факултет \"Социални и икономически науки“, Пловдивски университет — 4.10\r\n\t13. Стопански факултет, Тракийски университет – Стара Загора – 4.10\r\n\t1. Бургаски свободен университет – 3.52\r\n\t2. Стопанска академия, Свищов – 3.31\r\n\t3. Факултет \"Бизнес и мениджмънт“, Русенски университет— 3.30\r\n\t4. Факултет \"Международна икономика и политика“, УНСС — 3.30\r\n\t5. Стопански факултет, Икономически университет, Варна — 2.24\r\n\t1. Стопански факултет, Технически университет, Габрово — 2.14\r\n\t1. Финансово-счетоводен факултет, Икономически университет, Варна — 2.06\r\n\t2. Стопански факултет, Великотърновски университет— 0,10\r\n\t1. Агробиоинститут – София, ССА – 28.48\r\n\t2. Факултет по агрономство, Аграрен университет – Пловдив – 17.70\r\n\t3. Аграрен факултет, Тракийски университет – Стара Загора – 16.93\r\n\t4. Институт по гората, БАН – 13.39\r\n\t5. Факултет \"Растителна защита и агроекология“, Аграрен университет – Пловдив – 12.25\r\n\t6. Факултет \"Горско стопанство“, Лесотехнически университет,– 11.73\r\n\t7. Ветеринарно-медицински факултет, Тракийски университет – Стара Загора – 11.27\r\n\t1. Институт по почвознание, агротехнологии и защита на растенията, ССА – 9.70\r\n\t2. Институт по овощарство – Пловдив, ССА – 9.44\r\n\t3. Институт по зеленчукови култури “Марица\" - Пловдив, ССА – 8.91\r\n\t4.Национален диагностичен научноизследователски ветеринарномедицински институт –София – 7.80\r\n\t5. Институт по животновъдни науки – Костинброд, ССА – 7.76\r\n\t6. Земеделски институт – Стара Загора, ССА – 7.56\r\n\t7. Институт по растителни генетични ресурси “К. Малков\" - Садово, ССА – 7.44\r\n\t8. Аграрно – индустриален факултет, Русенски университет, – 7.24\r\n\t9. Агрономически факултет, Лесотехнически университет – 6.93\r\n\t10. Факултет \"Горска промишленост“, Лесотехнически университет – 6.86\r\n\t11. Институт по тютюна и тютюневите растения, с. Марково, Пловдив, ССА – 6.65\r\n\t12. Добруджански земеделски институт – Генерал Тошево, ССА – 6.40\r\n\t13. Земеделски институт – Шумен, ССА – 6.40\r\n\t1. Институт за изследване и развитие на храните - Пловдив, ССА – 5.87\r\n\t2. Институт по полски култури – Чирпан, ССА – 5.17\r\n\t3. Факултет \"Ветеринарна медицина“, Лесотехнически университет – 4.94\r\n\t1. Институт по земеделие – Кюстендил, ССА – 4.25\r\n\t2. Институт по планинско земеделие и животновъдство и земеделие – Троян, ССА – 4.06\r\n\t3. Лозаро-градинарски факултет, Аграрен университет – Пловдив – 4.03\r\n\t1. Институт по земеделие – Карнобат, ССА – 3.59\r\n\t2. Департамент ЕОФВС, Университет по хранителни технологии – Пловдив – 0.47\r\n\t1. Национален археологичен институт с музей, БАН – 22.69\r\n\t2. Институт по балканистика с център по тракология, БАН – 21.94\r\n\t3. Кирило-методиевски научен център, БАН – 18.51\r\n\t4. Институт по български език, БАН – 13.00\r\n\t5. Факултет по журналистика и масова комуникация, Софийски университет - 9.44\r\n\t6. Исторически факултет, Софийски университет - 8.13\r\n\t1. Институт за литература, БАН – 7.91\r\n\t2. Институт по етнология и фолклористика с етнографски музей, БАН – 7.29\r\n\t3. Институт за исторически изследвания, БАН – 6.86\r\n\t4. Институт за изследване на населението и човека, БАН – 6.75\r\n\t5. Колеж по туризъм – Благоевград – 6.45\r\n\t6. Институт за изследване на обществата и знанието, БАН – 6.34\r\n\t7. Факултет \"Обществени науки“, Университет “Проф. Асен Златаров\" -Бургас- 5.93\r\n\t8. Факултет по хуманитарни науки, Шуменски университет – 5.14\r\n\t9. Философско-исторически факултет, Пловдивски университет – 4.46\r\n\t10. Колеж по туризъм, Университет “Проф. Асен Златаров\"- Бургас - 4.39\r\n\t12. Педагогически факултет, Софийски университет - 3.76\r\n\t13. Факултет по славянски филологии, Софийски университет - 3.74\r\n\t15. Педагогически факултет, Тракийски университет – Стара Загора – 3.67\r\n\t17. Педагогически факултет, Шуменски университет – 3.40\r\n\t18. Факултет Библиотекознание и културно наследство, УНИБИТ – 3.26\r\n\t19. Юридически факултет, УНСС – 3.20\r\n\t20. Педагогически факултет, Великотърновски университет – 3.19\r\n\t1. Факултет \"Начална и предучилищна педагогика“, Софийски университет- 2.81\r\n\t2. Философски факултет, Софийски университет- 2.75\r\n\t3. Факултет \"Пожарна безопасност и защита на населението“, Академия на МВР – 2.74\r\n\t4. Национална академия за театрално и филмово изкуство - София – 2.73\r\n\t5. Педагогически факултет, Пловдивски университет – 2.66\r\n\t6. Департамент по езиково обучение, Университет \"Проф. д-р Асен Златаров\" Бургас – 2.59\r\n\t7. Факултет \"Музикална педагогика“, Академия за музикално, танцово и изобразително изкуство, Пловдив – 2.52\r\n\t8. Факултет \"Музикален фолклор и хореография“, Академия за музикално, танцово и изобразително изкуство, Пловдив – 2.31\r\n\t9. Филологически факултет, Пловдивски университет – 2.22\r\n\t10. Богословски факултет, Софийски университет- 2.15\r\n\t1. Департамент за езиково обучение — Софийски университет - 1,93\r\n\t2. Факултет по класически и нови филологии, Софийски университет - 1.91\r\n\t3. Юридически факултет, Пловдивски университет – 1.71\r\n\t4. Факултет \"Полиция“, Академия на МВР – 1.70\r\n\t5. Юридически факултет, СУ “Св. Климент Охридски\" - 1.69\r\n\t6. Театрален колеж \"Любен Гройс“ – 1.50\r\n\t7. Факултет \"Изобразително изкуство“, Академия за музикално, танцово и изобразително изкуство, Пловдив -1.47\r\n\t8. Департамнет за информация и усъвършенстване на учители , Софийски университет - 1.40\r\n\t1. Факултет по изящни изкуства, Национална художествена академия – 0.96\r\n\t2. Факултет по приложни изкуства, Национална художествена академия – 0.55\r\n\t3. Филиал Враца, Великотърновски университет - 0.50\r\n\t4. Исторически факултет, Великотърновски университет – 0.44\r\n\t5. Департамент по чужди езици, Икономически университет-Варна – 0.42\r\n\t6. Юридически факултет, Русенски университет – 0.33\r\n\t7. Факултет \"Изобразително изкуство“, Великотърновски университет – 0.21\r\n\t8. Филологически факултет, Великотърновски университет – 0.17\r\n\t9. Философски факултет, Великотърновски университет – 0.17\r\n\t10. Православен богословски факултет, Великотърновски университет – 0.12\r\n\t11. Департамент \"Езиково обучение“, Великотърновски университет – 0.01\r\n\t1. Институт по механика, БАН – 21.41\r\n\t2. Институт по информационни и комуникационни технологии, БАН – 19.59\r\n\t3. Институт по математика и информатика, БАН – 18.75\r\n\t1. Факултет \"Телекомуникации и мениджмънт“, Висше училище по телекомуникации и пощи – 13.71\r\n\t2. Факултет \"Математика и информатика“, Шуменски университет – 7.62\r\n\t3. Факултет \"Приложна математика и статистика“, УНСС – 6.11\r\n\t4. Факултет \"Информационни науки“, УНИБИТ – 5.24\r\n\t5. ДИКПО – Варна, Шуменски университет – 4.20\r\n\t6. Факултет \"Математика и информатика“, Софийски университет- 3.85\r\n\t1.Факултет \"Математика и информатика“, Пловдивски университет – 3.77\r\n\t2.Факултет по информатика, Икономически университет, Варна – 2.49\r\n\t1. Факултет \"Математика и информатика“, Великотърновски университет -0.86\r\n\t1.Институт по ядрени изследвания и ядрена енергетика, БАН – 43.03\r\n\t2.Институт по астрономия, БАН – 31.28\r\n\t3.Факултет по природни науки, Университет “Проф.Асен Златаров\", Бургас – 31.13\r\n\t1. Национален природонаучен музей, БАН – 24.43\r\n\t2. Институт по електроника, БАН – 24.08\r\n\t3. Институт по физика на твърдото тяло, БАН – 19.38\r\n\t4. Физически факултет, Пловдивски университет – 18.48\r\n\t5. Факултет \"Природни науки“, Шуменски университет – 15.00\r\n\t6. Национален институт по геофизика, геодезия и география, БАН – 14.17\r\n\t7. Институт по оптически изследвания и технологии, БАН – 12.06\r\n\t1. Централна лаборатория по приложна физика, Пловдив, БАН – 11.10\r\n\t2. Национален институт по метеорология и хидрология, БАН – 10.37\r\n\t3. Институт за космически изследвания и технологии, БАН – 5.24\r\n\t1. Факултет \"Природни науки и образование“, Русенски университет – 4.84\r\n\t2. Физически факултет на Софийски университет- 4.82\r\n\t3. Природоматематически факултет, Югозападен университет, Благоевград – 1.58\r\n\t1. Институт по обща и неорганична химия, БАН — 102.95\r\n\t2. Институт по полимери, БАН — 58.05\r\n\t3. Институт по физикохимия, БАН — 53.46\r\n\t4. Факултет по химия и фармация, Софийски университет— 52.65\r\n\t5. Институт по органична химия с център по фитохимия, БАН — 42.43\r\n\t1. Институт по катализ, БАН — 40.43\r\n\t2. Институт по инженерна химия, БАН — 36.31\r\n\t3. Факултет по химични технологии, ХТМУ – 29.91\r\n\t4. Институт по електрохимия и енергийни системи, БАН — 24.52\r\n\t1.Химически факултет, Пловдивски университет — 16.42\r\n\t2.Факултет по металургия и материалознание, ХТМУ – 12.69\r\n\t3.Факултет по химично и системно инженерство, ХТМУ – 12.52\r\n\t1. Институт по минералогия и кристалография, БАН — 79.12\r\n\t1. Геологически институт, БАН — 15.66\r\n\t1. Геолого-географски факултет, Софийски университет- 5.45\r\n\t1. Технологичен факултет, Университет по хранителни технологии-Пловдив — 21.89\r\n\t2. Институт по металознание, БАН — 20.47\r\n\t1. Факултет \"Технически науки“, Университет \"Проф. Асен Златаров“, Бургас — 14.30\r\n\t2. Минно-геоложки университет – 12.16\r\n\t3. Факултет Екология и ландшафтна архитектура, Лесотехнически университет,— 11.93\r\n\t4. Технически университет, София – 10.86\r\n\t5. Русенски университет, Филиал Разград — 6.15\r\n\t6. Машинно-технологичен факултет, Русенски университет — 4.99\r\n\t7. Транспортен факултет, Русенски университет — 4.56\r\n\t8. Технически факултет, Университет по хранителни технологии, Пловдив — 4.26\r\n\t9. Факултет \"Електротехника, електроника и автоматизация“, Русенски университет — 4.02\r\n\t10. Висше транспортно училище \"Тодор Каблешков“ – 3.53\r\n\t11.Технически университет – Варна – 3.45\r\n\t12.Факултет \"Машиностроене и уредостроене“, Технически университет — Габрово — 3.34\r\n\t14.Факултет по технически науки, Шуменски университет – 3.11\r\n\t15.Университет по архитектура, строителство и геодезия – 2.95\r\n\t1. Факултет \"Електротехника и електроника“, Технически университет — Габрово — 2.50\r\n\t2. Факултет \"Техника и технологии“, Тракийски университет, Стара Загора — 2.45\r\n\t3. Висше строително училища \"Л. Каравелов“ – 2.17\r\n\t4. Архитектурен факултет, Варненски свободен университет — 2.11\r\n\t1. Технически колеж - Смолян, Пловдивски университет — 1.64\r\n\t2. Филиал Силистра, Русенски университет,— 1.29\r\n\t3. Департамент за езиково и специализирано обучение, ТУ-Габрово — 0.85\r\n\t4. Технически колеж Ловеч, ТУ-Габрово — 0.46", "date": "2017.12.21", "title": "БАН и два факултета на СУ са в научния елит за 2016"}
{"url": "http://www.mediapool.bg/tramp-zaplashi-da-spre-pomoshtta-za-stranite-koito-podkrepyat-v-oon-rezolyutsiya-za-erusalim-news273377.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заплаши да спре финансовата помощ за страните, които гласуват в ООН в подкрепа на проекторезолюцията срещу решението му да признае Ерусалим за столица на Израел, съобщи Ройтерс.\r\n\t \r\n\t\"Те получават стотици милиони, дори милиарди долари, а ще гласуват срещу нас. Е, ние следим тези гласувания. Нека да гласуват срещу нас. Ще спестим доста пари. Не ни засяга\", заяви Тръмп пред журналисти.\r\n\t \r\n\tОбщото събрание на ООН е свикало за четвъртък специална сесия по искане на арабски и мюсюлмански страни по повод предизвикалото спорове решение на САЩ.\r\n\t \r\n\tПостоянната представителка на САЩ в ООН Ники Хейли е разпратила вчера на дипломатите от над 180 страни в световната организация писма, в които ги предупреждава, че администрацията на Тръмп няма да остави без внимание начина, по който те ще гласуват днес, предаде Асошиейтед прес. \"Ние ще приемем за сведение всеки глас по този въпрос\", посочва Хейли.", "date": "2017.12.21", "title": "Тръмп заплаши да спре помощта за страните, които подкрепят в ООН резолюция за Ерусалим"}
{"url": "http://www.mediapool.bg/trima-shte-badat-sadeni-za-ubiystvoto-na-maltiyskata-zhurnalistka-dafne-karuana-galitsiya-news273371.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалтийските власти разпоредиха трима мъже да бъдат съдени за убийството на разследващата журналистка Дафне Каруана Галиция, предаде Асошиейтед прес.\r\n\t \r\n\tМагистрат постанови, че представените на предварително изслушване доказателства подкрепят обвиненията в предумишлено убийство срещу братята Алфред и Джордж Деджорджо и Винсент Мускат. Доказателствата включват мобилни данни и ДНК улики, които свързват заподозрените с нападението на 16 октомври, когато журналистката беше убита от бомба, поставена в колата й.\r\n\t \r\n\tСледовател заяви пред съда, че тримата мъже не са отговорили на никакви въпроси при полицейското разследване.\r\n\t \r\n\tТе бяха арестувани на 4 декември с още седем малтийци, които по-късно бяха освободени под гаранция.\r\n\t \r\n\tТримата остават в ареста. Засега не е насрочена дата за съдебен процес.", "date": "2017.12.21", "title": "Трима ще бъдат съдени за убийството на малтийската журналистка Дафне Каруана Галиция"}
{"url": "http://www.mediapool.bg/sofiya-prehvarli-na-bnb-otgovornostta-za-sdelkata-za-obshtinska-banka-news273378.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщината ще разчита на Българската народна банка (БНБ) да разсее съмненията около продажбата на мажоритарния дял в Общинска банка. Столичният общински съвет (СОС) разреши в четвъртък 67.646% от капитала на трезора, които сега са собственост на общината, да бъдат продадени на .\r\n\tОфертата на фонда от 46 млн. лева беше единствената подадена в процедурата по приватизация. Това, както и възможността кандидат-купувачът да се окаже фиктивен и зад него да стоят неясни към момента собственици, бяха основните притеснения на БСП и част от съветниците от Реформаторския блок срещу сделката.\r\n\tПо документи \"Новито опортюнитис\" е притежание на регистрирано в Лихтенщайн дружество за управление на фондове \"КАИК Фонд Мениджмънт\", а крайните собственици са три физически лица с австрийско гражданство, които са част от управлението на фонд мениджъра. Не е ясен обаче източникът на привлечените в \"Новито опортюнитис\" средства.\r\n\tСъмненията за скрит купувач не бяха разсеяни по време на дебата в Столичния общински съвет. Проверката на собствеността и произхода на парите за купуването на дела беше оставено в ръцете на Българската народна банка (БНБ), която ще има последната дума по сделката, след като тя .\r\n\tОт БНБ обясниха, че са получили искане за одобрение на сделката от кандидат-купувача на 8 декември. Процедурата за разглеждане е открита на 14 декември, а срокът за решение е 60 работни дни, което означава, че становище може да има през март. По закон банковият надзор трябва да провери кой е \"действителният собственик\" на кандидат-купувача.\n\n\r\n\t\"Трябва да се направи проверката и всички да знаем, че банката е в добри ръце и е в стабилно състояние\", коментира Николай Стойнев от ГЕРБ, който е председател на надзора на Столичната общинска агенция за приватизация и инвестиции, през която мина процедурата,.\r\n\t\r\n\t\"В този момент най-доброто и за общината, и за банката, и за клиентите е сделката да бъде осъществена\", заяви общинският съветник от Реформаторския блок Трайчо Трайков, който беше вносител на предложението за откриване на процедурата по приватизация на Общинска банка. Той е зам.-председател на надзора на столичната агенция за приватизация и се е подписал под доклада, с който на съветниците беше предложено да одобрят продажбата. Трайков обаче не гласува по точката, като обясни това с партийно решение. В сряда за спиране на сделката се обявиха ДСБ и движение \"Да България\".\r\n\tТрайков защити публично сделката, въпреки че изрази съжаление, че кандидатът е бил само един и при това не е стратегически, а финансов инвеститор. Според него въпреки разклатеното обществено доверие в БНБ след фалита на КТБ централната банка е била \"безупречна по отношение на лицензирането\", а доказателство за това било развитието на сделката за банка \"Виктория\", която е на финален етап. \"Ако очакваме същия стандарт, може да сме една идея по-спокойни\", обясни Трайков.\r\n\tИзвън залата той каза, че ако общината запази дела си в Общинска банка, ще трябва да налива още пари в нея заради затягането на изискванията към финансовите институции на европейско ниво. По неофициална информация през следващата година капиталът на трезора трябва да се увеличи със 7 млн. лева.\r\n\tОбщината на практика всяка година увеличава капитала на банката с парите от дивидента, който би трябвало да получи от нея.\r\n\tРезерви по сделката имат и общинарите от БСП, според които информацията за нея не е достатъчна. Според Милка Христова от левицата сделката е рискова и заради висящите дела във Върховния административен съд, заведени от миноритарните собственици - фирми около бизнесмена Христо Ковачки, които притежават 27 на сто от акциите. Делата са срещу заповед на БНБ, с която общината успя да си върне контрола над банката през 2011 г., и срещу промяната на устава на банката в същата посока. Първото дело - срещу заповедта на централната банка се разглежда на последна инстанция във Върховния административен съд, а поредното заседание е насрочено за 7 февруари. Решението на първа инстанция беше в полза на БНБ.\r\n\tВторото дело е срещу промяната на устава и е спряно, докато няма решение по първото. Ако БНБ загуби първото дело, фирмите около Ковачки ще си върнат блокиращата квота в банката за сметка на мажоритарния собственик - общината. Ако общината вече е финализирала сделката с \"Новито опортюнитис\", негативите от подобно решение ще останат за новия собственик.\r\n\t\r\n\tВисящите дела са и една от причините, с които се обяснява цената на мажоритарния дял в банката - минималната поискана сума беше 45.65 млн. лева. От БСП и коалиция \"Сердика\" изказаха съмнения за това, че цената е ниска. Аргументът на БСП е, че не е постигната по-добра оферта заради липсата на конкуренция.\r\n\tВойслав Тодоров от партия \"Нормална държава\" на Георги Кадиев, също оспори поисканата минимална цена. По негови изчисления общината била ощетена с поне 8 млн. лева, тъй като оценката на дела ѝ е правена при по-ниска стойност на капитала на банката. Той се закани да сезира прокуратурата за сделката.\r\n\t\"Минималната цена е изчислена по няколко метода и е средно аритметично от резултатите от тях\", обясни Николай Стойнев от ГЕРБ. Трайчо Трайков пък смята, че ако цената е била ниска, щяло да има повече кандидати.", "date": "2017.12.21", "title": "София прехвърли на БНБ отговорността за сделката за Общинска банка"}
{"url": "http://www.mediapool.bg/da-umresh-sreshtu-zaplashtane-tsivilnite-rusnatsi-koito-se-biyat-v-siriya-news273369.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато Владимир Кабунин подписал граждански договор с армията, видял възможност да си осигури много по-висока заплата, отколкото би могъл да получава в провинциалния си роден град в Русия.\r\n\t \r\n\tБившият полицай напуснал Оренбург, намиращ на почти 1500 км югоизточно от Москва, щастлив, че може да помогне на съпругата и сина си, и се присъединил към проруските бунтовници, биещи се с правителствените сили в Източна Украйна, заявиха за Ройтерс семеен приятел и роднина.\r\n\t \r\n\tКогато боевете там затихнали, той отишъл в Сирия, за да служи като полеви медик към войските под руско командване, казаха те.\r\n\t \r\n\tКабунин бил убит тази година в Сирия и тялото му било пратено у дома, казаха те. Но правителството не признава, че той е бил в Сирия, затова е бил погребан без военни почести и от гроба му не си личи, че е загинал при военни действия.\r\n\t \r\n\t38-годишният Кабунин бил един от стотиците хора, подписали договори с армията, тайно наети от Москва за бойни операции в Сирия от началото на руската военна операция там през 2015 г., заявиха хора, запознати с въпроса.\r\n\t \n\n\r\n\tСпоред изчисления на Ройтерс, основани на разкази на хора, познавали загиналите, и служители, най-малко 28 души на граждански договори са убити в Сирия тази година, а от руски консулски документи, видени от Ройтерс, може да се предположи, че бройката може да е доста по-голяма.\r\n\t \r\n\tПравителството отрича да набира и изпраща хора, наети от армията на граждански договори, да се бият в чужбина. Министерството на отбраната не отговори на запитване за случая на Кабунин и ролята на хората на договори в Сирия, а казва, че предишни съобщения на Ройтерс за хората на договори са опит за дискредитиране на мисията на Русия за възстановяване на мира в Сирия.\r\n\t \r\n\tНо през последните две години Ройтерс е разговарял с десетки членове на семействата, колеги и приятели на хора, наети на договор от армията, които са били убити в Сирия.\r\n\tЗапознатите с въпроса казват, че хората на договор са подчинени на правителството и са помогнали за обрат във войната в полза на сирийския президент Башар ал Асад, който е съюзник на Русия, но крият мащаба на нейното военно участие и загуби.\r\n\t \r\n\tФактът, че Кабунин и други като него желаят да се включат в подобни мисии, показва, че Кремъл може да разчита на голям резерв от бойци, които са готови да поемат риска да загинат безславно, при условие че са добре възнаградени.Добре утъпкан път\r\n\t \r\n\tКабунин тръгнал по път, поет от много хора на договори: служба в армията или силите за сигурност, връщане към цивилния живот, борба за изкарване на прехраната, после възможност за изкарване на прилични пари, биейки се тайно за Русия - в Украйна, а след това в Сирия.\r\n\t \r\n\tЧленове на семействата на руснаци на договор казват, че в Сирия те са получавали по 6500 долара на месец, което е над 12 пъти повече от средната месечна заплата в Русия.\r\n\t \r\n\t\"Ако напуснеш правоохранителните органи, имаш само един избор - да станеш наемник\", заяви за Ройтерс Василий Каркан, който е бил съученик на Кабунин.\r\n\t \r\n\tКато дете Кабунин бил стеснителен, докато не започнал да тренира кикбокс, спомни си Каркан. Спортът се превърнал в хоби за цял живот. Кабунин завършил медицина, а също учил право, но поел по стъпките на хора от семейството, като постъпил в полицията.\r\n\t \r\n\tПрез 2010 г. той си намерил нова работа в затвор, където съпругата му работила в белодробна болница. Задачата на Кабунин била да работи със затворници, за да получава информация и да събира разузнавателни данни за планирани опити за бягство или възможни размирици, но през 2012 г. напуснал тази работа.\r\n\t \r\n\tГоворител на системата на затворите в Оренбург каза, че той напуснал по свое желание. Семеен приятел заяви, че имало съкращения на работни места и че търсел нова работа около две години.\r\n\t \r\n\t\"Няма къде да работиш\", каза семейният приятел. \"Тук не можеш да изкараш повече от 10 000 рубли (170 долара) (на месец).\"\r\n\t \r\n\tКогато през 2014 г. избухнали сражения в Източна Украйна, Кабунин видял в това възможност за работа.\r\n\t \r\n\tМосква отрича да наема военни на активна служба в Украйна или да предоставя пряка военна помощ на сепаратистите. Но Кабунин се присъединил към Дмитрий Уткин - лидер на група бивши руски военнослужещи, биещи се там, с боен псевдоним \"Вагнер\", и заради медицинското си образование служил като военен медик, каза негов роднина.Загинал в бой\r\n\t \r\n\tКогато Уткин и неговите другари били изпратени в Сирия, за да подкрепят редовните руски сили, Кабунин отишъл с тях, казаха хора, запознати с въпроса. През април 2016 г. той бил полеви медик в подразделение за медицинска евакуация под командването на Уткин в Сирия, каза служител на украинска правоохранителна служба.\r\n\t \r\n\tСлужбата казва, че се е сдобила с личните данни на 1700 руснаци на договор, изпратени в Сирия, повечето от които преди това били в Украйна.\r\n\t \r\n\tКабунин потеглил за последно за Сирия на 4 януари и бил поставен да командва медицинска рота, но бил ранен на 31 януари и умрял на 7 февруари в провинция Хомс, каза роднина.\r\n\t \r\n\tРоднината разбрал това от бивши колеги на Кабунин от полицията, някои от които също служели в Сирия, и от смъртния му акт, предаден на съпругата му Наталия. Не е ясно как тя е била уведомена и кой й е дал смъртния акт. Тя отказа да говори пред Ройтерс.\r\n\t \r\n\tРоднини на други убити, работили на договор, казват, че вестите идват чрез приятели или познати, или по телефона от хора, които казват, че представляват частна компания.\r\n\t \r\n\tКабунин бил погребан до гробовете на други членове на семейството в Оренбург. От портрета му, поставен на кръста, ни гледа мъж с обръсната глава в цивилни дрехи.\r\n\t \r\n\tСъпругата му получила обезщетение, каза роднината, който не даде повече подробности.\r\n\tСпоред разкази на роднини на други хора на договор, убити в Сирия, работодателят обикновено изплаща обезщетение от 3 милиона рубли (51 227 долара) на най-близките роднини, когато наетият на договор бъде убит.\r\n\t \r\n\tРоднини на друг мъртъв, работил на договор, заявиха за Ройтерс, че в неговия случай парите били предадени в брой на вдовицата му в хотел в южния руски град Ростов на Дон.\"Мисията изпълнена\"\r\n\t \r\n\tНа 11 декември президентът Владимир Путин обяви при посещение в Сирия, че сирийската операция е приключила и отдаде почит на убитите там руски военнослужещи.\r\n\t \r\n\tНищо не беше споменато за загиналите хора на договор. Правителството не е длъжно да разкрива подробности за смъртта на членове на нередовни сили под неговото командване, а руските военни загуби в Сирия са държавна тайна.\r\n\t \r\n\tСмъртта на Кабунин не разубедила приятеля му Валерий Дзюба, също бивш полицай и кикбоксьор от Оренбург, да отиде в Сирия, за да се бие на договор за армията.\r\n\t \r\n\tСемейството на Дзюба получило телефонно обаждане от неизвестен човек, който казал, че той е умрял на 20 август, но не уточнил при какви обстоятелства. Дзюба е бил убит в Сирия, казаха един от неговите съученици, роднина на Кабунин, и служител в селото, където е бил погребан Дзюба.", "date": "2017.12.21", "title": "Да умреш срещу заплащане: цивилните руснаци, които се бият в Сирия"}
{"url": "http://www.mediapool.bg/nad-220-000-detsa-sa-zaplasheni-ot-mini-v-iztochna-ukraina-news273379.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтотици хиляди деца рискуват да станат жертви на мини и други взривни устройства в засегнатата от война Източна Украйна, показва доклад на ООН, цитиран от Франс прес.\r\n\t \r\n\tРегионът е едно от местата с най-голяма концентрация на минни полета. Кървавият конфликт между украинската армия и подкрепяните от Русия бунтовници излага на опасност 220 000 деца, които живеят, играят и ходят на училище в райони, осеяни с противопехотни мини и други експлозиви, се посочва в доклада на Детския фонд на обединените нации /УНИЦЕФ/.\r\n\t \r\n\t\"Неприемливо е, че места, където преди по-малко от четири години децата можеха да играят в сигурност, днес са осеяни със смъртоносни експлозиви\", заявява Джована Барберис, представителка на УНИЦЕФ в Украйна. \"Всички участници в конфликта трябва незабавно да спрат да използват тези жестоки оръжия\", които излагат деца на постоянна опасност от наранявания или смърт, призова тя.\r\n\t \r\n\tДанни, събрани в периода от януари до ноември тази година, показват, че средно едно дете на седмица е ставало жертва на конфликта по дългата 500 км фронтова линия, разделяща воюващите страни. Противопехотни мини и невзривили се снаряди са основна причина за нещастните случаи, засягащи децата, според УНИЦЕФ.\r\n\t \n\n\r\n\tАгенцията предупреждава, че бомбите и мините заплашват също жизненоважната инфраструктура, доставяща вода, газ и електричество и призовава всички страни в конфликта да сключат ново примирие и да разрешат дейности по разминиране и възстановяване.", "date": "2017.12.21", "title": "Над 220 000 деца са заплашени от мини в Източна Украйна"}
{"url": "http://www.mediapool.bg/28-zaginali-pri-pozhar-vav-fitnes-v-yuzhna-koreya-news273372.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 28 души загинаха и 26 бяха ранени при пожар в осеметажен фитнес център в корейския град Чечхон, предаде Ройтерс.\r\n\t \r\n\tОгънят е започнал в автомобил, паркиран в подземния гараж на сградата, съобщава агенция Йонхап, като цитира пожарникарите.\r\n\t \r\n\tПовечето от жертвите на огнената стихия обаче са намерени в сауна на втория и на третия етаж на фитнес центъра.\r\n\t \r\n\tНа място работят шейсет пожарникари с 49 единици противопожарна техника. Пратени са и два пожарникарски хеликоптера.\r\n\t \r\n\tОгънят до голяма степен е овладян и започна претърсване на сградата, но операцията се усложнява от гъстия дим и токсичния газ.", "date": "2017.12.21", "title": "28 загинали при пожар във фитнес в Южна Корея"}
{"url": "http://www.mediapool.bg/goreshtiyat-kartof-polsha-veche-pari-v-ratsete-na-borisov-news273380.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДни преди старта на първото българско европредседателство от Брюксел дойде новина, която със сигурност не се вписва в плановете на Бойко Борисов за успешното му провеждане. На 20 декември Европейската комисия реши да активира , която може да доведе до отнемане на правото й на глас в ЕС.\r\n\tЕК задейства \"юридическа ядрена бомба\" срещу правителството във Варшава, коментират европейски медии по повод активирането на чл. 7 от Договора за ЕС, случващо се за пръв път в историята на Съюза. ЕК твърди, че Полша руши независимостта на съдебната си система и настоява страните от ЕС да гласуват за започване на наказателна процедура.\r\n\tБългария е в \"небрано лозе\", но същото важи и за ЕС. Досега чл. 7 никога не е бил прилаган. Той бе приет, след като през 2000 г. в управляващата коалиция в Австрия влязоха крайнодесни сили. Заради липсата на подобен текст тогава, всяка от тогавашните държави в ЕС едностранно замрази отношенията си с Виена за девет месеца.\r\n\t\r\n\tКазусът \"Полша\" е последното нещо, което би искал премиерът Бойко Борисов. Преговорите по процедурата ще са истински тест за неговата , както политологът Андрей Райчев охарактеризира външната му политика, с която досега е успял да се хареса на всички.\n\n\r\n\tВ случая с Полша обаче е по-сложно, тъй като Германия, за чийто канцлер Ангела Меркел Борисов говори като за свой \"началник\", е сред най-горещите застъпници на противодействието срещу авторитарните попълзновения в Полша.\r\n\tФактът, че ЕК все пак реши да активира \"тежката артилерия\" срещу управляващите във Варшава след две години изчакване и неуспешни разговори, е предупреждение и към унгарския премиер Виктор Орбан. Но не само. Макар че досега ЕК не е споменавала изрично България като заплашена от подобни санкции, Бойко Борисов е наясно, че това е предупредителен сигнал и за него. Топлите му отношения с председателя на ЕК Жан-Клод Юнкер и предстоящото европредседателство изиграха своята роля за по-благосклонния тон на последния мониторингов доклад на ЕК за България. В същото време обаче мониторингът остана и България ще е първата страна под наблюдение, която ще председателства Съвета на ЕС. Освен това в доклада много ясно се казва, че България .\r\n\t\r\n\tПредставяйки програмата на българското председателство, ресорният министър Лиляна Павлова заяви тази седмица, че през 2018 г. ще има четири \"горещи картофа\" - Брекзит, финансовата рамка на ЕС, миграцията и енергийния пакет. Към България има големи очаквания, каза тя и добави: председателството е възможност да покажем, че сме не само бенефициент на евросредства, а че сме достоен член на ЕС, който умее в моменти на криза да бъде балансьор или търсещият консенсус.\r\n\tОт сряда вечерта обаче \"горещите картофи\" вече са пет, като последният - Полша - има потенциала да детонира процеси, създаващи рискове за постигането на консенсус по останалите четири.\r\n\t\r\n\tПродължаващият конфликт на Варшава с Брюксел вече имаше отражение върху редица важни теми – от реформата на еврозоната и мигрантската политика до следващия дългосрочен бюджет на ЕС в размер на 1 трилион евро, чийто най-голям бенефициент е Полша.\r\n\tЗадвижването на процедурата срещу Варшава ще стане факт, ако бъде подкрепено от четири пети от страните членки на ЕС. Липсата на поставен график дава и на двете страни възможност за маневри и евентуални компромиси.\r\n\tРано или късно европейските столици ще трябва открито да заявят своята позиция, макар че много от тях (включително България) съвсем не са във възторг от предприетите срещу Полша мерки.\r\n\t\r\n\tПредложението за налагане на най-тежките евросанкции срещу Варшава идва в момент, когато напрежението между източната и западната част на Европа е по-високо от всякога. Една от най-болезнените разделителни линии е по въпроса за миграцията, по който има сериозен разрив между страните, които приемат най-много мигранти и онези, които нямат почти никакви (като Полша и Унгария), но са твърдо против европейски решения. Европейските институции се надяват да постигнат напредък по този пакет именно в шестте месеца на българското председателство, тъй като следващото е на Австрия, а крайните националисти в новото й правителство едва ли ще са склонни да търсят приемлив компромис.\r\n\tВ този контекст процедурата срещу Полша е контрапродуктивна от гледна точка на опита за преодоляване на неразбирателствата.\r\n\tСъщото е в сила и за Брекзит. Периодът на българското председателство съвпада с втория етап на преговорите – по търговските въпроси, които са много по-сложни и деликатни в сравнение с първия етап.\r\n\t\"Преговорите за Брекзит и занапред ще се водят от ЕК и нейния преговарящ Мишел Барние. Това, което България ще трябва да направи, е да осигури единството на страните членки през тези няколко месеца, тъй като търговските преговори с Великобритания могат наистина да причинят разломи\", коментира Весела Чернева от Европейския съвет за външна политика пред Дойче веле.\r\n\t\r\n\tТова че бомбата \"Полша\" ще \"гръмне\" в българския двор, е несъмнено предизвикателство за председателството ни. То обаче не е грижа само на България и надеждите са Брюксел да има някаква стратегия за справяне със ситуацията.\r\n\tЗаместник-председателят на ЕК Франс Тимерманс, който обяви решението в сряда, както и неговите колеги в ЕК, със сигурност си дават сметка за всички рискове.\r\n\tЕврокомисията обаче има своите аргументи. В продължение на две години тя се опитваше да убеди консервативното правителство на \"Закон и справедливост\" във Варшава да не руши правовата държава и принципа на разделение между властите.\r\n\tБрюксел сметна, че е нужно да действа, за да съхрани доверието към ЕС, основан върху общи ценности и върховенство на закона.\r\n\tСпоред редица анализатори е малко вероятно и дори изключено Полша да бъде застигната от най-тежкото наказание – отнемане на правото й на глас. За да се случи това, в един момент от процедурата ще е нужно единодушно решение на Съвета на ЕС, а Унгария вече обяви, че застава на страната на Полша.\r\n\tСпоред коментари в европейските медии, вероятно ЕС твърде дълго се е колебал, преди да пристъпи към действия, поради което едва ли ще успее да постигне нещо в битката си за правова държава в Полша. Досега там бяха приети 13 закона, позволяващи пряка политическа намеса в работата на всички съдии и прокурори.\r\n\tЕК обаче прецени, че по-голям е рискът да бездейства. Последствията от решението й към момента не могат да бъдат предвидени. Още един повод Бойко Борисов да влезе в ролята на мъченик или герой, в зависимост от това как ще развие ситуацията.", "date": "2017.12.21", "title": "Горещият картоф \"Полша\" вече пари в ръцете на Борисов"}
{"url": "http://www.mediapool.bg/samneniya-za-izbora-na-firmata-za-predproektnoto-prouchvane-za-gazoviya-hab-news273370.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Изборът на консултант по Газовия Хъб Балкан от Булгартрансгаз печели приза за последна скандална обществена поръчка на 2017 година. Скандал дори е слаба дума. Инженерингът приложен от ръководството на компанията за намиране на подходящия кандидат е без прецедент\", написа във Фейсбук енергийният експерт и бивш посланик на България в Русия Илиян Василев.\r\n\tКоментарът му е по повод избрания от държавния газов оператор \"Булгартрангаз\" изпълнител на обществената поръчка за предпроектното проучване за смисъла, цената, източниците на захранване и на финансиране на планирания от правителството на ГЕРБ газоразпределителен център край Варна.\r\n\tПреди ден стана ясно, че от девет кандидати, четирима са отстранени от процедурата заради документални нередности, а от петимата останали участника  е българо-швейцарската фирма ДЗЗД \"АФ-ЕМГ Консулт\", създадена специално за целта дни преди крайния срок за подаване на офертите. Тя е собственост на българската консултантска фирма \"ЕМГ Консулт\" ЕООД, която е на Михаил Генов, и швейцарската \"АФ Консулт\" ООД, представлявана у нас от Никола Битрак. Предложената от нея цена 2 327 437.70 лв. е третата по-размер, но срокът за изпълнението й е най-краткият, която се оказва с по-голяма тежест, независимо, че според обявената от \"Булгартрансгаз\" методология за оценка стойността има 60% тежест, срокът – 20 на сто, и техническото изпълнение – 20%.\r\n\t\"Изборът за печеливш пада върху третия класиран по ключовия критерий - \"цена\" - кандидат. Комбинация от тотално неизвестна в бранша българска компания /опит извън сектора/ и швейцарска консултингова компания която \"блести\" с тотално неприложим към предполагаемата работа опит. Все пак Газовия Хъб Балкан е проект за система за управление и развитие на инфраструктура - преносна, за съхранение на природен газ и търговия. Всичко е оншор. Грам или метър няма под вода\", пише Василев, имайки предвид това, че швейцарската фирма представя опита си в предпроектно проучване за 100-километров дълбоководен газопровод в Нигерия.\r\n\t\"Забележете, няма методология за оценка на техническите параметри, там където въпросната фирма, която е дала близо 250 хиляди евро повече /т.е. 25% по скъпа оферта/ при тежест на ценовия критерии - който е измерим от 60%, е трябвало да спечели с \"много\". Другите 40% са условно технически критерии. Но няма методология. Има таванно-подов метод за преценка предложения от хора, които нямат личен опит в развитие и управление на хъб. Дори не са си наели консултант, защото тогава няма как да \"управляват\" ръчно търга\".\n\n\r\n\tОт \"Булгартрансгаз\" заявиха пред Mediapool, че методологията за оценяване на офертите на кандидатите в поръчката е публикувана в документацията и ако липсва такава, няма как процедурата да бъде одобрена от Агенцията за обществени поръчки. Дружеството признава, че избраната компания има далеч по-малък опит от част от останалите кандидати в този тип услуги, но допълва, че техните оферти не са били изрядни или не са доказали документално, че отговарят на всички условия за участие в процедурата.\r\n\tГазовият оператор допълни, че от ключово значение за избора на изпълнител е срокът, тъй като консултантът трябва да представи междинен доклад на проучванията си до май, когато по време на българското европредседателство се планира втора инвеститорска среща за газовия хъб. Окончателният анализ пък трябва да е готов до юни, за да може да се отчете пред ЕК свършеното на предпроектното проучване, за което Брюксел отпусна 900 хил. евро, което е половината от прогнозната стойност от 1.8 млн. евро без ДДС.\r\n\tАко изпълнителят не представи исканите от него анализи в договорените срокове, ще търпи санкция от 0.5 на сто от стойността на поръчката за всеки ден забава, предвижда проектодоговорът, който също е публикуван на сайта на \"Булгартрансгаз\" като част от .\r\n\tДържавното дружество отрича поръчката да е нагласена, но според Илиян Василев процедурата и изборът на изпълнител на предпроектното проучване за хъба са дискредитирани.\r\n\t\"За да могат \"неизвестни\" като съвкупен опит и експертиза компании да спечелят в техническата част спрямо световно утвърдени имена - не говоря в полза ни нито една конкретна фирма - които на всичко отгоре са дали и по-ниска цена, трябва вероятно да става дума за т.нар. материална разлика. Едните са играли на футбол във футболно първенство, а другите на народна топка. Е как си мислят, че този \"търг\" ще отекне като \"прозрачност\", \"като справедливост\", като \"професионализъм\" в Европейската комисия, чийто пари се харчат. Точно никак\", пише енергийният експерт, който беше привлечен като специалист в едно от обедниненията, кандидатствали за поръчката.\r\n\t\r\n\t\r\n\t\r\n\t, завършва поста си Василев.", "date": "2017.12.21", "title": "Съмнения за избора на фирмата за предпроектното проучване за газовия хъб"}
{"url": "http://www.mediapool.bg/pod-5-ot-balgarite-polzvat-administrativni-e-uslugi-news273382.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдва 4.5 на сто от пълнолетните българи – или около 250 хил. души, взаимодействат през интернет с общинска, данъчна и държавна администрация или КАТ, докато близо 82 на сто предпочитат да общуват със служител \"на гише\". В същото време обаче хората си дават сметка, че онлайн услугите стават все по-необходими и има нужда от електронното правителство. Това сочи национално-представително проучване на \"Галъп интернешънъл\", проведено по поръчка на Държавната агенция \"Електронно управление\" (ДАЕУ). Данните му бяха представени от зам.-председателя на агенцията Александър Йоловски и изпълнителния директор на \"Галъп\" Първан Симеонов в четвъртък.\r\n\tХората, които предпочитат да си общуват с администрациите чрез платформа за електронни услуги и го правят, са предимно на възраст между 25 и 36 години, с висше образование и с по-благоприятна житейска перспектива.\r\n\tКонтакт \"на гише\" избират 81.7 на сто от запитаните, под 1 процент се доверяват на комуникацията си с администрацията чрез и-мейл, а 1.8% - предпочитат контакт по телефон. Не могат да преценят над 10 на сто от анкетираните. .\r\n\tОколо 14 на сто (около 750 хиляди) от гражданите са ползвали електронни административни услуги с различна честота през изминалата година, като мнозинството от тях оценяват позитивно качеството на този тип услуги, сочи изследването.\r\n\t\"Въпреки ниския дял на използващите електронни административни услуги, преобладаващата част от хората изискват администрацията да не занимава гражданите и бизнеса със своите вътрешни проблеми. Гражданите очакват бързо обслужване, без опашки и на едно гише или изобщо без гишета\", посочи Александър Йоловски.\n\n\r\n\tВ същото време обаче близо 70% от запитаните заявяват, че не използват или не възнамеряват да използват различни средства за електронна идентификация (вкл. ПИН, ПИК, квалифициран електронен подпис или други) за целите на административното обслужване и за лични нужди.\r\n\tСамо около една трета от българите припознават необходимостта от идентификация по електронен път. Под 4 на сто от тях обаче използват средството за е-идентификация с най-висока сигурност, каквото е квалифицираният електронен подпис. Близо 15% от запитаните предпочитат да използват едно универсално средство за електронна идентификация.\r\n\tПрез последните 12 месеца близо 80% от българите не са търсили никаква информация или административни услуги онлайн на интернет страниците на държавните институции на всички равнища, сочат още данните от проучването.\r\n\tАктивните около 22 на сто от българите се обръщат към администрациите по-скоро по принуда и търсят информация и услуги, свързани с различни задължения към администрациите, включително към НАП, местни данъци и такси, здравни и пенсионни осигуровки, обезщетения за майчинство.\r\n\tПод 3% е общият дял на активните българи, които търсят информация, свързана със защита на техни права, култура, туризъм и отдих, отчитат от \"Галъп\".\r\n\tИзследването сочи, че повечето българи отдават приоритет на облекченията за гражданите пред тези за бизнеса и за самите администрации. Близо 80 на сто от запитаните са оптимисти, че ще отпадне необходимостта от документи на хартиен носител, 75 на сто считат, че административното обслужване по-скоро ще се подобри. Около 60 на сто са оптимисти, че целта за намаляване на административната тежест за бизнеса ще бъде реализирана, а близо 50 на сто са убедени в пълното въвеждане на т.нар. \"служебно начало\" от институциите.\r\n\tСъщевременно е налице скептицизъм, че корупцията в администрацията ще намалее в резултат от реализацията на политиките за е-управление. Общественото мнение е раздвоено по отношение на вероятността от въвеждане на електронно дистанционно гласуване (по интернет) – по около 48% от запитаните.\r\n\tЕдва 2 на сто от гражданите смятат, че финансирането е водещ фактор за реализацията на електронното управление в България, докато близо една трета от българите (29 на сто) смятат, че наличието на воля и желание от страна на държавата и политиците е ключовото условие за това. Друга една трета от запитаните обаче не могат да преценят кое е важно, за да се случи работещо електронно управление в България. Личната воля, а не наличието или липсата на ресурси и конюнктурната среда, гражданите отчитат като водещ фактор по отношение на цялостната държавна политика за е-управление. Равен дял от 7% от запитаните определят като водещи фактори цифровите умения на гражданите и на бизнеса и правната рамка.\r\n\tЗлоупотребата с лични данни (над 44 на сто) е водещият риск за гражданите при използването на преимуществата на електронното управление, сочат още данните от изследването на \"Галъп\". Близо 25 на сто се опасяват от злонамерена външна намеса и хакерски атаки.\r\n\tДанните от проучването потвърждават прокламирания от Държавната агенция \"Електронно управление\" подход на реализация на целите, ориентиран към резултатите, а не към намеренията. От идентифицираните от Агенцията водещи приоритети оперативната съвместимост и намаляването на административната тежест са посочени като темите с най-висока значимост - съответно за 78% и 50% от гражданите, сочат още данните на \"Галъп интернешънъл\".\r\n\t\"Усилията на ДАЕУ са насочени изцяло към постигането на бързи резултати в е-управлението за максимално широк кръг граждани, така че хората повече да не бъдат куриери между администрациите, а самите администрации служебно да проверяват фактите и обстоятелствата\", коментира при представянето на данните директорът на агенцията.\r\n\tТой припомни, че вече реално работи един от основните компоненти на електронното управление - Средата за обмен на данни между основните регистри на администрацията. Това позволява на администрациите вместо да изискват удостоверения от гражданите, да удостоверяват тези обстоятелства изцяло по служебен път.\r\n\tЙоловски напомни, че една от основните пречки пред въвеждането на този подход досега е самата правна база и именно в това направление политическата воля и фокусът на усилията на ДАЕУ през последната година вече дават реални резултати.\r\n\tКато друг основен компонент на е-управлението той посочи внедрената електронна препоръчана поща, която позволява на гражданите и на бизнеса сигурно и проследимо да връчват документи на администрацията, както и на самата администрация да връчва по електронен път официални документи на хората и на фирмите. Така всички администрации вече имат възможност да изпълнят изискването на законодателството да предоставят всички свои административни услуги изцяло по електронен път.\r\n\tЗа целта обаче както администрациите, така и гражданите, трябва да си направят профили в системата, а за да я използват, трябва да разполагат със средство за електронна идентификация, напомни Александър Йоловски.\r\n\tИменно нежеланието на над 60 на сто от гражданите да се идентифицират по електронен път е един от основните резултати от проучването на \"Галъп интернешънъл\". \"Тези данни извеждат необходимост от широкомащабна информационна кампания за разясняване на методите за удостоверяването на самоличността на гражданите по електронен път. Гражданите и бизнесът трябва да придобият по-широка представа за същността на електронната идентификация\", коментира зам.-председателят на ДАЕУ.\r\n\tАлександър Йоловски напомни още, че електронното управление няма да замени замени служителите на гише, но ще бъде улеснение за хората, които не желаят или не могат да се явят на гише.\r\n\tПредизвикателство остава цифровизацията на данните в ключови административни структури. \"Ако базите данни на администрациите са на хартия, електронното управление не може да се случи. Този процес ще изисква не само финансов, но и човешки ресурс и имаме ясната подкрепа на гражданите, че този приоритет трябва да се реализира\", коментира още Йоловски.", "date": "2017.12.21", "title": "Под 5 % от българите ползват административни е-услуги"}
{"url": "http://www.mediapool.bg/otkriti-sa-ostankite-na-avstraliyska-podvodnitsa-ot-parvata-svetovna-voina-news273381.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-старата загадка във военната история на Австралия бе решена с откриването на останките на първата й подводница, изчезнала преди 103 години през Първата световна война край бреговете на Папуа-Нова Гвинея, предадоха Франс прес и Асошиейтед прес.\r\n\t \r\n\tПодводницата АЕ1 изчезва на 14 септември 1914 г. близо до остров Нова Британия с екипаж от 35 души от Австралия, Нова Зеландия и Великобритания.\r\n\t \r\n\tТова е първата загуба на съюзническа подводница през войната. Причината за потъването й остава неизвестна.\r\n\t \r\n\tАвстралийската министърка на отбрана Марис Пейн съобщи днес, че останките на подводницата са намерени на дълбочина над 300 м от 13-ата експедиция за издирването й. Сега правителството се опитва да се свърже с потомците на загиналите на борда.\r\n\t \r\n\t\"След 103 години най-старата военноморска загадка на Австралия е разкрита\", заяви Пейн и изрази надежда, че находката ще помогне да се изяснят причините за потъването на подводницата.", "date": "2017.12.21", "title": "Открити са останките на австралийска подводница от Първата световна война"}
{"url": "http://www.mediapool.bg/sasht-nalozhiha-sanktsii-na-chechenskiya-prezident-i-oshte-chetirima-po-zakona-magnitski-news273374.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРамзан Кадиров, подкрепяният от Кремъл лидер на Чечения, стана обект на санкции на САЩ заради нарушения на човешки права, предаде ДПА.\r\n\t \r\n\tДруг чеченец, служителят от правоприлагащите органи Аюб Катаев, също влиза в списъка със санкционирани лица заради участието му в кампания срещу хомосексуалистите в Чечения.\r\n\t \r\n\tСпоред американското министерство на финансите, което налага санкциите, Кадиров като лидер на Република Чечения \"е начело на управление, замесено в изчезвания (на хора) и убийства без съд и присъда\".\r\n\t \r\n\tВ официалното изявление на САЩ се посочва случай с противник на Кадиров, за когото се предполага, че е бил убит по заповед на чеченския президент, \"след като отправил твърдения за изтезания и жестокости в Чечения, включително за изтезания, извършвани от самия Кадиров\".\r\n\t \r\n\tСанкциите срещу Кадиров, Катаев и още трима руски граждани са наложени по Закона \"Магнитски\".\n\n\r\n\t \r\n\t\"Смятаме тези санкции за незаконни и неприятелски, не сме съгласни с тях\", каза говорителят на Кремъл Дмитрий Песков.\r\n\t \r\n\t\"Може да се допусне, че е много вероятно да бъде спазен принципът за реципрочност\", добави той в отговор на въпрос дали Москва ще предприеме подобни мерки към американски официални лица.", "date": "2017.12.21", "title": "САЩ наложиха санкции на чеченския президент и още четирима по Закона \"Магнитски\""}
{"url": "http://www.mediapool.bg/napuk-na-es-polskiyat-prezident-podpisa-spornite-sadebni-zakoni-news273359.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският президент Анджей Дуда подписа двата спорни законопроекта за съдебна реформа въпреки критиките на ЕС, че те подкопават върховенството на закона. Дуда обяви това в телевизионно обръщение в сряда вечер, предаде Ройтерс.\r\n\t \r\n\t\"Реших да подпиша тези законопроекти\", каза той в изявлението, което беше излъчено по полската национална телевизия.\r\n\t \r\n\tПо-рано през деня Европейската комисия предприе безпрецедентни действия срещу Полша заради реформата в съдебната система. Тя предложи на Съвета на ЕС и на Европейския парламент Полша да бъде лишена от право на глас при обсъждането и приемането на общностните решения.\r\n\t \r\n\tЗаместник-председателят на ЕК Франс Тимерманс отбеляза, че комисията остава открита за разговор с полските власти, когато преценят за уместно. Той уточни, че предложението се налага заради постоянно неспазване от страна на Полша на правилата в ЕС, особено с приетите промени в законодателството, свързано с дейността на съдебната власт.\r\n\t \n\n\r\n\tДуда обаче обвини лидерите на Европейския съюз, че лъжат, като твърдят, че промените в полската съдебна система застрашават върховенството на закона и демократичните принципи.\r\n\t \r\n\tВ интервю по частна телевизия, дадено също снощи, часове след като Европейската комисия започна наказателна процедура срещу Полша, той каза, че не разбира решението на комисията да задейства процедура по член 7 от договора за ЕС и добави, че то е чисто политическо.\r\n\t \r\n\tСпоред Дуда в това решение има много \"лицемерие\". Той изтъкна, че полското правителство било \"вдъхновено\" да ревизира законите за избор на съдии и други аспекти на правосъдната система, разглеждайки правните системи в много страни от ЕС и в САЩ. Той настоя, че промените във Върховния съд и във Висшия съдебен съвет, предвидени в законите, които президентът подписа вчера, съответстват на конституцията и укрепват демокрацията в Полша.\r\n\t \r\n\tС очевидно вълнение в гласа си, Дуда каза: \"Много представители на европейските институции просто казват неверни неща за Полша. Те лъжат\".\r\n\t \r\n\tСъдебните реформи в Полша означават, че съдебната система в страната е под политическия контрол на управляващото мнозинство. При липсата на независимост в съдебната система, се повдигат сериозни въпроси за ефективното прилагане на законодателството на ЕС, се посочва във вчерашното съобщение на ЕК.\r\n\t \r\n\tЗа период от две години полските власти приеха повече от 13 закона, засягащи цялата структура на съдебната система в страната. Общият модел е, че изпълнителната и законодателната власт систематично получават възможност да се намесват в състава, правомощията, управлението и функционирането на съдебната система, се казва в съобщението.\r\n\t \r\n\tПоследните два от тези закони бяха приети в началото на декември. Единият от тях променя начина на избиране на членовете на Върховния съд. Освен това той предвижда намаляване на възрастта за пенсиониране на съдиите от Върховния съд, което ще доведе до незабавно освобождаване на десетки съдии, освен ако за тях не бъдат направени индивидуални изключения.\r\n\t \r\n\tВторият закон променя начина за назначаван на членове на Националния съдебен съвет. Той дава право на законодателите да избират 15 от 25-имата членове на съвета. Сега всички членове на съвета се избират от съдийското съсловие.\r\n\t \r\n\tОпозицията в парламента реагира на приемането на тези закони с викове: \"Диктатура!\".\r\n\t \r\n\tВенецианската комисия определи промените като \"сериозна заплаха\" за полската съдебна система.\r\n\t \r\n\tАргументите на управляващите са, че благодарение на новите закони съдебната система ще стане по-ефикасна и отговаряща на очакванията на обикновените поляци.\r\n\t \r\n\tОт символ за успешна интеграция към предвестник на мрачна тенденция \r\n\t \r\n\t\"Полският президент подписа закон за реформа на съдебната система на страната, който според критиците фундаментално подкопава върховенството на закона в държава, която само допреди три десетилетия се откъсна от игото на Съветския съюз и прегърна демокрацията. Новото законодателство на практика поставя полските съдилища под контрола на управляващата дясна партия \"Право и справедливост\", пише американският в. \"Ню Йорк таймс\".\r\n\t \r\n\tВестникът отбелязва, че така президентът Анджей Дуда отправи предизвикателство към обявено броени часове преди това официално предупреждение от ЕС, който определя нормативния акт като \"сериозно нарушаване\" на основополагащи ценности като върховенството на закона.\r\n\t \r\n\tПолша едно време бе смятана за символ на успешната интеграция на страните от бившия Източен блок в Запада, но сега е възприемана като предвестник на далеч по-мрачна тенденция - завой към десния популизъм и отдалечаване от ценности като плурализъм и уважение на инакомислието, пише вестникът вестникът.\r\n\t \r\n\tТози обрат подчертава възникващото разцепление в Европа между западни страни като Франция и Германия, където политическата върхушка се обедини около основните демократични ценности, и източни страни като Полша и Унгария, където популистки лидери постигат успех с позоваване на старите божества на нацията, вярата и семейството, коментира „Ню Йорк таймс“.\r\n\tМнозинството поляци продължават да подкрепят ЕС, а Полша остава един от най-големите получатели на европейски фондове, но управляващата партия \"Право и справедливост\" отхвърля някои от последните решения на съюза, защото ги смята за твърде либерални. Сред спорните теми са предлагани от Варшава ограничения на свободата на медиите и несъгласието й с квотите за преразпределяне на мигранти, пише в. \"Вашингтон пост\".\r\n\t \r\n\tНякои се опасяват, че действията на ЕС срещу Полша могат да подкопаят обществената подкрепа за съюза, от което ще спечели правителството, добавя изданието.\r\n\t \r\n\tБританският вестник \"Гардиън\" определя сегашния сблъсък между Варшава и Брюксел като най-тежката криза в ЕС откакто Великобритания реши да напусне съюза миналата година.\r\n\t \r\n\tНеобходимо е най-малко 22 от 28-те членки на ЕС да гласуват в подкрепа на предложението на Европейската комисия за официално предупреждение към Полша, но Брюксел е уверен, че разполага с нужната бройка. Най-сериозната възможна санкция по член 7 от Договора за ЕС, наричана от някои \"ядрения вариант\", ще е да се преустанови правото на глас на Полша в институциите на ЕС и потенциално спиране на отпускането на европейски фондове за най-големия им получател в съюза, но за тази цел ще е необходимо единодушие в следващо гласуване. Дясното правителство на Унгария заяви, че никога няма да подкрепи подобно решение, отбелязва \"Гардиън\".", "date": "2017.12.21", "title": "Напук на ЕС полският президент подписа спорните съдебни закони"}
{"url": "http://www.mediapool.bg/rusiya-e-predotvratila-60-teroristichni-napadeniya-news273344.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуските разузнавателни служби са осуетили през тази година 60 терористични нападения на територията на страната, съобщи руският президент Владимир Путин, предадоха агенциите.\r\n\tВ реч пред служители на органите за сигурност по случай професионалния им празник Путин заяви, че и след кампанията си в Сирия руската страна ще продължи да работи за \"унищожаване на развъдниците на международен тероризъм\".\r\n\tВ неделя руският лидер се обади на американския президент Доналд Тръмп, за да му благодари засведения от ЦРУ, за които Кремъл заяви, че са помогнали да се предотвратят поредица бомбени атентати в Санкт Петербург.\r\n\tВ изказването си пред силите за сигурност Путин наблегна на необходимостта да се противодейства на чуждите шпиони и да се осуетява всеки опит за намеса във вътрешната политика на Русия.\r\n\t\"Голямата отговорност на контраразузнавателните и разузнавателните подразделения е да поставят надеждна бариера за външна намеса в социалния и политическия живот, да потискат дейността на чужди разузнавателни служби, които - и това не е тайна - се опитва всячески да засилят работата си в Русия\", каза Путин.", "date": "2017.12.21", "title": "Русия е предотвратила 60 терористични нападения"}
{"url": "http://www.mediapool.bg/payatsite-v-sofiya-sashto-shte-pochivat-po-koleda-i-nova-godina-news273345.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентърът за градска мобилност в София също ще почива по Коледа и Нова година и столичани и гостите на столицата ще могат да паркират безплатно в центъра на града.\r\n\tЗа \"синя\" и зелена\" зона няма да се плаща на , се казва в съобщение на общинската компания. Дните са обявени за официални почивни и по принцип компанията не работи.\r\n\t\"Паяците\" ще почиват и на 30 декември в събота и в първия ден на новата 2018 година – понеделник, които също са обявени от правителството за почивни.", "date": "2017.12.21", "title": "\"Паяците\" в София също ще почиват по Коледа и Нова година"}
{"url": "http://www.mediapool.bg/falshiv-signal-za-bomba-evakuira-patnitsi-na-letishte-varna-news273342.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФалшив сигнал за бомба доведе до евакуация на пътниците на летище Варна и закъснение на полетите, съобщиха от аерогарата.\r\n\tАнонимният сигнал за поставено взривно устройство е подаден около 20:30 часа сряда.\r\n\tХоратаса били евакуираниот сградата.\r\n\tПристигналите на място полицейски екипи не са открили бомба.\r\n\tПретърсването е приключило към 23:20 часа.\n\n\r\n\tПо случая има задържан.\r\n\tЗаради инцидента полетите от Варна за София са излетели с два часа закъснение.", "date": "2017.12.21", "title": "Фалшив сигнал за бомба евакуира пътници на летище Варна"}
{"url": "http://www.mediapool.bg/v-ofshorni-zoni-po-sveta-ima-56-triliona-dolara-news273343.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалното бюро за икономически проучвания на САЩ (NBER) изчисли, че около 5.6 трилиона долара се държат в офшорни зони по света.\r\n\tТова са 8% от всички капитали или 10% от световния брутен вътрешен продукт (БВП).\r\n\tКласацията на световните региони по вложени в офшорни зони средства се води от страните от Персийския залив.\r\n\tНа второ място са държавите от Латинска Америка, където авторитарни режими крият заграбените национални богатства в офшорки.\r\n\tРусия е на трета позиция в класацията. Най-богатите руснаци държат в свободните зони активи на стойност 60% от БВП на страната си, което е около 1 трилион долара. \n\n\r\n\tНай-малко пари в офшорни зони държат Скандинавските страни – само 2% от техния БВП.\r\n\tБогатите от страните от Централна и Източна Европа държат в офшорки 15% от БВП.", "date": "2017.12.21", "title": "В офшорни зони по света има 5.6 трилиона долара"}
{"url": "http://www.mediapool.bg/sasht-sa-razreshili-targovski-dostavki-na-orazhiya-za-ukraina-news273346.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният департамент на САЩ потвърди, че е издал разрешително за търговски доставки на оръжия за Украйна, произведени от американски компании, съобщи БНР, като се позовава на ТАСС.\r\n\tСпоред представител на американското външнополитическо ведомство, цитиран от агенцията, става дума за износ за Украйна на ограничено количество стрелково оръжие и леко въоръжение от американски производители.\r\n\tПолитиката на Съединените щати никога не е ограничавала такива търговски продажби, е посочил източникът.\r\n\tТой е обърнал внимание, че страната му не е продавала пряко и не е предавала безвъзмездно отбранителни оръжия на Украйна, но не изключват да започнат да го правят.", "date": "2017.12.21", "title": "САЩ са разрешили търговски доставки на оръжия за Украйна"}
{"url": "http://www.mediapool.bg/kongresat-okonchatelno-odobri-namalyavaneto-na-danatsite-tramp-likuva-news273368.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонгресът на САЩ снощи окончателно одобри най-голямото намаление на данъците през последните 31 години, утвърждавайки първата мащабна реформа на президента Доналд\r\n\tТръмп в мандата му, предаде Франс прес.\r\n\t \r\n\tТръмп заяви, че приветства \"една историческа победа за американците\" малко преди вота, който бе чиста формалност, на Камарата на представители.\r\n\t \r\n\tСенатът на САЩ, контролиран от републиканците, вече одобри най-всеобхватната данъчна реформа през последните над три десетилетия с 51 срещу 48 гласа предишната нощ, като всички републиканци гласуваха \"за\", а всички демократи гласуваха \"против\". Камарата на представителите гласува законопрокета по-рано вчера, но се наложи Сенатът да внесе дребни корекции, за да приведе текста в съответствие с бюджетните си правила и се стигна до втори технически вот на Камарата на представителите.\r\n\t \r\n\tМинистърът на жилищното строителство и благоустройството на САЩ изрецитира по време на правителствено заседание в Белия дом по молба на президента Доналд Тръмп молитва към Бог, за да му благодари за \"политическата победа за данъчната реформа, постигната в Конгреса\", предаде Франс прес.\n\n\r\n\t\r\n\tМалко преди окончателното гласуване на реформата от Камарата на представителите републиканецът милиардер прекъсна заседанието на министрите и съветниците им, за да поиска от Бен Карсън, бивш неврохирург и адвентист, \"да произнесе една хубава и солидна молитва за благодарност към Бог\".\r\n\t\r\n\t\"Отче наш на небето, ние сме ти толкова признателни за възможностите и свободите, които ни предоставяш в нашата страна\", започна Бен Карсън, единственият чернокож в кабинета на Тръмп, бивш кандидат за президент.\r\n\t \r\n\t\"Ние ти благодарим за президента и за членовете на кабинета, които имат смелостта да се изправят срещу насрещните ветрове, за да осигурят най-доброто бъдеще за идващите след нас. Благодарим ти за Конгреса, който откри пред нашата икономика възможност да процъфтява. . . \" , продължи Бен Карсън.\r\n\t \r\n\t\"Амин\" - отговори Доналд Тръмп. - \"Великолепно, Бен\".\r\n\t \r\n\t\"Обещах на американския народ едно голямо, красиво намаляване на данъците за Коледа и с окончателното приемане на закона те го получиха\", изрази радостта си президентът след гласуването в Конгреса.\r\n\t \r\n\tНовоприетият закон намалява данъците за бизнеса, корпорациите и предприятията от сегашните 35 на 21 процента. Сегашната ставка според Тръмп и съпартийците му прави американските компании неконкурентни на световната арена. Президентът заяви, че данъчната реформа ще позволи в страната да се върнат 4 трилиона долара, които американците държат в офшорки. Той определи това като \"вливане на ракетно гориво в икономиката\".\r\n\t \r\n\tАсошиейтед прес посочва, че сред онези, които ще спечелят от реформата, е самият Доналд Тръмп и че за него и империята му за недвижими имоти приемането й е не само политически, но и финансов успех. От реформата ще се възползват муртимилионерите и мултимилиардерите, но тя създава и губещи - около 13 милиона американци се очаква да се лишат от здравни осигуровки, посочва агенцията.", "date": "2017.12.21", "title": "Конгресът окончателно одобри намаляването на данъците. Тръмп ликува"}
{"url": "http://www.mediapool.bg/sinoptik-obeshta-velikdenski-temperaturi-za-koleda-news273348.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТемпературите около Коледа може достигнат до 15 градуса на определени места в България. Това съобщи климатологът доц. Георги Рачев пред БНТ.\r\n\tВъпреки ниските температури сега, последните дни на годината ще бъдат с температури от около 4 градуса над нормата.\r\n\tНа 28, 29 и 30 декември България ще попадне под валежната зона като ще се редуват дъжд и сняг, но съществена снежна покривка не се очаква, каза Рачев.\r\n\tЗа 31 декември прогнозата е да няма валежи, а температурите ще бъдат около 0 градуса.\r\n\tСлед 48 часа в България ще дойде циклонът \"Карина\". На много места ще вали сняг, но няма да се образува дебела снежна покривка в равнините и низините.", "date": "2017.12.21", "title": "Синоптик обеща великденски температури за Коледа"}
{"url": "http://www.mediapool.bg/tri-detsa-postradaha-ot-igra-s-piratki-news273349.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри деца, на около 14-годишна възраст, пострадаха при игра с пиратки в района на Южния парк, съобщи МВР.\r\n\tДве от тях са настанени в \"Пирогов\". Едното е с нараявания на ръцете, а другото с наранявания на лицето.\r\n\tТретият пострадал е бил откаран в ИСУЛ с по-леки травми на очите. Детето е освободено за домашно лечение.\r\n\t\"Хората трябва да бъдат много внимателни, особено децата – трябва да са предупредени какво може да се случи\", призова доц. Людмил Симеонов от \"Пирогов\", пред бТВ.\r\n\tЕдното от пострадалите деца е получило тежки увреждания на дясната ръка и се е наложила ампутация на пръсти. Пострадала е и другата му ръка, както и лицето.\n\n\r\n\tСпоред доц. Симеонов трите пострадали деца са се опитвали да вадят взривното вещество на пиратки, за да направят нов по-голям взрив.\r\n\tПри най-тежко пострадалото дете предстоят поредица от реконструктивни операции. При второто дете е засегната кожата в областта на лицето, затова то е настанено в лицево челюстната хирургия.\r\n\t\"Тези инциденти зачестяват в периода на Нова година, макар да има и спорадични в останалата част на годината. Напоследък инцидентите са намалели – може би заради информационните кампании или заради регламентирания пазар на подобни пиротехнически изделия\", посочва доц. Симеонов.", "date": "2017.12.21", "title": "Три деца пострадаха от игра с пиратки"}
{"url": "http://www.mediapool.bg/kataluntsite-glasuvat-dali-da-varnat-separatistite-na-vlast-news273350.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед доста враждебна предизборна кампания избирателите в Каталуня решават дали да върнат на власт сепаратистките ръководители, изправени пред правосъдието за опит за отцепване, разтърсил както Испания, така и Европа, предаде Франс прес за започналите в автономната област регионални избори.\r\n\t \r\n\tЗа трети път в рамките само на пет години в областта се провеждат регионални избори. 13 000 полицаи следят за нормалното протичане на изборния ден. Право на глас имат 5.5 милиона избиратели.\r\n\t \r\n\tДо изборите се стигна след месеци бурни събития - референдум за самоопределение на областта, обявен от Мадрид за незаконен и последвало едностранно обявяване на независимост. Това принуди Мадрид да задейства чл.155-ти от Конституцията на страната, временно да замрази автономията на Каталуня и да свика извънредни избори.\n\n\r\n\t \r\n\tНай-новите допитвания показват, че каталунците са все така разделени поравно между сепаратистите и привържениците на единството на Испания, чийто най-върл поддръжник - партия \"Сиудаданос\" („Гражданите“) се изкачи мълниеносно в сондажите.\r\n\t \r\n\tЗаключителните прояви от кампанията обаче показаха дълбоките разногласия между двата лагера, които ще затруднят още повече съставянето на коалиционно правителство.\r\n\t \r\n\tВъпреки несигурността (над една четвърт от избирателите още не са решили за кого да гласуват), много анализатори залагат на правителство, ръководено от сепаратистите.\r\n\t \r\n\tПредизборната кампания също беше необичайна.\r\n\t \r\n\tВодейки я чрез видеообръщения от Брюксел, сваленият бивш каталунски премиер Карлес Пучдемон твърдеше, че гласуването за него ще означава поражение за Мадрид. Пучдемон се обяви за единственият легитимен кандидат за управлението на областта и претендираше да препречи пътя на бившия си вицепремиер Ориол Жункерас, чиято партия \"Републиканска левица на Каталуния\" се бори да управлява за първи път след гражданската война.\r\n\t \r\n\tОбвинен, както и Пучдемон и бившите каталунски министри, в бунт, противодържавна дейност и присвояване на средства, Жункерас е в затвора. \"Защото не се крия и отговарям да действията си\", каза той пред радио \"Рак1\", недвусмислен намек за бягството на Пучдемон в Брюксел.\r\n\t \r\n\tВ противниковия лагер 36-годишната кандидатка на партия \"Сиудаданос\" Инес Аримадас обещава на каталунците край на кампанията за независимост, която всява разделение в областта от години и накара над 3000 компании да изместят централите си другаде.\r\n\t \r\n\t\"Трябва да се събудим от този кошмар\", заяви тя, призовавайки избирателите да гласуват. \"Нещата ще се решат от шепа гласове и никой не може да си остане у дома\", каза тя.\r\n\t \r\n\tДори сепаратистите да не спечелят мнозинството от гласовете, изборният закон облагодетелства селските райони, където те доминират, а допитванията им дават надежди да получат 68 от общо 135-те места в каталунския парламент. Една такава победа би ги насърчила да преодолеят разногласията си, още повече, че автономията ще остане суспендирана, докато не бъде сформирано правителство.\r\n\t \r\n\tСамо че има голяма вероятност за блокаж и нови избори, предрича политологът Пепе Фернандес- Албертос.\r\n\t \r\n\tЗаконът предвижда свикването на нови избори да края на май, ако сегашните не излъчат правителство.", "date": "2017.12.21", "title": "Каталунците гласуват дали да върнат сепаратистите на власт"}
{"url": "http://www.mediapool.bg/prokuraturata-shte-proveri-bulgartabak-no-i-turskite-sluzhbi-news273352.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата започва проверка по , сочещ тютюневия холдинг \"Булгартабак\" за основен източник на контрабандни цигари в южната ни съседка.\r\n\tТова обяви в четвъртък главният прокурор Сотир Цацаров с уточнението, че разследващите ще се занимават не само с темата на доклада, но и с въпроса – кой точно е неговият автор и каква е била целта на констатациите му.\r\n\tВторото направление на проверката по думите му се налагало, тъй като изпратените от \"Интерпол\" на МВР материали \"всъщност представляват страници, които обаче нямат заглавие, които нямат официален автор, които нямат, освен всичко друго, дори и обозначение на службата, която е създала този доклад\".\r\n\t\"Казано по друг начин – ще трябва всичките тези данни да бъдат изискани чрез МВР директно от \"Интерпол\", за да се разбере действително не само авторството на доклада, естествено никой не се съмнява, че той е създаден от турските служби, но по отношение на това с каква цел – информационна, аналитична, данните, които са представени в него и т.н. Иначе запознаването с доклада е извършено\", добави Цацаров.\r\n\tКолкото до същинската част от доклада, прокуратурата ще изиска всички данни за контрабанда, с които разполагат българските служби, за да ги сравни след това с целия износ на цигари, осъществяван от България, както и с производството на \"Булгартабак\".\r\n\t\"На проверка ще бъдат подложени всички факти, които са изложени в този доклад. На практика това означава, че от абсолютно всички компетентни български служби за, да го нарека така, правоохранителни, както и такива, които са свързани с националната сигурност – Държавна агенция \"Разузнаване\", ДАНС, МВР и прочие, ще бъдат изискани абсолютно всички данни, с които те разполагат, ако разполагат, за осъществявана контрабанда на тютюневи изделия. Включително и по отношение на \"Булгартабак\", за който вие говорите. На второ място, такива данни ще бъдат изискани от Агенция \"Митници\". Ще трябва да се сравни целият износ на тютюневи изделия, който е осъществен от страната, но да бъде сравнен с производството на самата фирма\", обясни главният прокурор.\r\n\t\"Казано по друг начин – проверката започва, тя ще бъде осъществена от прокуратурата и ще се изискват данни. Такива данни, най-вероятно ще прецени наблюдаващият прокурор, че трябва да изиска и по линия на международното правно сътрудничество и от Интерпол, за да се установи кой е авторът на този доклад. За да се установи какъв е поводът за представянето на този доклад и каква е информацията и за какви цели е ползвана тя\", уточни Цацаров.\r\n\tВсъщност, авторството на доклада е изяснено още в неговата заглавна страница – върху нея са поставени гербовете на турската национална полиция, както и на департамента за борба с контрабандата и организираната престъпност. Освен това на третата страница от документа е отбелязан адресът на службата, както и контакти за връзка с нея.\r\n\tСтава въпрос за годишен доклад на КОМ, в който се отчита работата на службата през 2016 г. по всички направления. Изводите в явната част от документа, публикувана и на сайта на турската институция, се простират на близо 90 страници.\r\n\tСлабата информираност на родните разследващи по тези въпроси не е особено изненадваща предвид обстоятелството, че в края на ноември вътрешният министър Валентин Радев и главният секретар на МВР Младен Маринов . След като ръководството на МВР все пак установи, че това е така, то най-накрая препрати доклада и на главния прокурор, който до миналата седмица бе на позицията, че знае за съществуването му, но не може да вземе отношение по него, докато не му бъде пратен \"по възможните официални канали\".", "date": "2017.12.21", "title": "Прокуратурата ще провери \"Булгартабак\", но и турските служби"}
{"url": "http://www.mediapool.bg/nad-830-mln-lv-razdade-fond-zemedelie-na-fermerite-predi-koleda-news273353.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 830 млн. лв. раздаде Държавен фонд \"Земеделие\" на фермерите в навечерието на Коледа по различните схеми за подпомагане. От тях най-голяма е сумата за плащанията за единица площ – 636 млн. лв., за животновъдите отидоха около 123 млн. лв., а за гориво други 72 млн. лв.\r\n\tТака за втора поредна година половината от земеделските субсидии се изплащат в края на годината и няма напрежение в сектора, за разлика от предишни години.\r\n\tЗа 2017 г. таванът на директните плащания е в размер на близо 1.6 млрд. лева, а основната част от средствата идват от ЕС. Подпомагането е разпределено между схеми за базово плащане на площ, надбавки за млади и малки фермери, подпомагане за животновъдство, производство на плодове, зеленчуци, тютюн и др. Останалата част от средствата ще бъде изплатена през първата половина на 2018 г. след доказване на произведената продукция и други изисквания свързани с агроекологията.\r\n\t\r\n\tНад 636 млн. лева са преведени на 57 826 фермери по Схемата за единно плащане на площ (СЕПП), съобщиха от Държавен фонд \"Земеделие\" (ДФЗ). Общо 63 337 бяха кандидатите за единица площ в Кампания 2017 с декларирани 38 млн. дка земя\r\n\tИзчисленията са извършени по индикативна ставка от 194.63 лв./ха за тазгодишната кампания. Общият бюджет за подпомагане по СЕПП е в размер на 741 млн. лева.\n\n\r\n\tОкончателната ставка за Кампания 2017 г. ще бъде определена със заповед на министъра на земеделието, храните и горите. Тя ще бъде издадена след актуализирането на слой \"Площи, допустими за подпомагане\" на базата на подадените възражения и след изясняване принадлежността на констатираните двойно заявени площи за тазгодишната кампания, уточняват от ДФЗ.\r\n\tСредствата от 741 млн. лв. са от Европейския съюз по линия на единното плащане на площ. Освен тях всеки земеделски производител може да получи и различни добавки към основната субсидия - за млади фермери, за спазване на различни екологични ангажименти, преразпределителни плащания, осигуряващи по-висока субсидия за първите заявени декари в стопанството, по обвързаната подкрепа и други. Тези суми се изплащат през първата половина на следващата година.\r\n\tКандидатствалите по схемите за обвързано подпомагане за плодове, зеленчуци и за зеленчуци - оранжерийно производство трябва да докажат минимални добиви и реализация на произведената продукцияв периода от 2 до 31 януари 2018 г., напомнят от ДФЗ.  За целта те трябва да подадат декларация по образец и да предоставят документи във фонда.  Утвърдениятелектронен опис вече е достъпен за изтегляне от сайта на институцията.\r\n\t\r\n\tСамо 4% от земеделските стопанства у нас обработват 80% от земята, коментира неотдавна доц. Огнян Боюклиев от Института за икономически изследвания към БАН пред \"Блумбърг тв България\".\r\n\tЗаради европейските субсидии обработваемите площи у нас се увеличават непрекъснато и достигат над 38.5 млн. декара за 2017 г.  Средните стопанства у нас стигат до 24 300 декара, докато в ЕС средният размер за групата над 1000 дка е 2500 дка, сочи доклад на БАН.\r\n\t\"Най-големият собственик, който контролира над 1 млн. декара земеделска земя, е българин. Подобно нещо няма в цяла Европа\", твърди Боюклиев.\r\n\tВ същото време най-дребните ферми осигуряват половината от заетостта в сектора. Но е притеснително, че делът на стопанствата, които произвеждат за пазара, е само 6%, докато останалите 94% произвеждат основно за лично потребление.\r\n\tЕдна от причините за концентрацията на земите е начинът на субсидиране с пари от европейските фондове, смята Боюклиев. Прякото плащане на единица площ без таван на субсидиите води до разрастване на големите стопанства и до отглеждане на ограничен брой култури на големи площи. За десетгодишния период, в който България е член на ЕС, голяма част от субсидиите отиват за зърно и се внасят храни, вместо да се отглеждат традиционните български продукти. Така страната ни е изгубила около 10 млрд. лева добавена стойност и около 500 000 работни места, твърди доц. Боюклиев.\r\n\tСамо в България и Чехия доскоро нямаше таван за субсидиите, коментира той. В новия програмен период пък ограничението е приложено така, че през 2015 г. са били засегнати седем юридически лица, а през 2016 г. - нито едно, каза доц.Боюклиев. В резултат производството е насочено към суровини, което води до загуба на добавената стойност, смята той.\r\n\t\r\n\tЖивотновъдният сектор получи около 123 млн. лв. по осем схеми, част от т.нар. обвързано подпомагане. Средствата се разпределят между стопани, отглеждащи крави, биволи, овце и кози, включително под селекционен контрол, както и такива, отглеждани в планинските райони.\r\n\tПрез ноември животновъдите получиха над 23 млн. лв. от кампания 2017 за козе и овце по обвързаната подкрепа.\r\n\tС средата на декември фонд \"Земеделие\" преведепърво 40.5 млн. лв., а после още близо 59 млн. лв. на над 15 хиляди фермери, отглеждащи крави и работещи в планински региони. Тези средства са авансово плащане, като по всички схеми ще има и доплащания през 2018 г.\r\n\tПреди дни бяха разпределени и допълнително 1 млн. лева за развъдните асоциации за създаване и поддържане на родословна книга и за определяне продуктивността и генетичните качества на животните. С отпуснатите допълнителни средства бюджетът по държавната помощ нарасна до близо 6.5 млн. лв. Общо 48 са развъдните организацииу нас.\r\n\t\r\n\tДържавен фонд „Земеделие“ изплати преведе и близо 72 млн. лв. на над 8200 фермери по подпомагането за намален акциз на горивата.\r\n\tСхемата се финансира изцяло от държавния бюджет, като общото подпомагане за акциза е за 84 млн. лв. Останалите 11 млн. лв. от тази сума ще бъдат изплатени в началото на 2018 г.\r\n\tВ момента акцизът върху газьола е 646 лв. за 1000 литра, като отстъпката, която получават фермерите, е 0.40 лв. за литър. Сумата беше същата и през 2016 г.", "date": "2017.12.21", "title": "Над 830 млн. лв. раздаде фонд \"Земеделие\" на фермерите преди Коледа"}
{"url": "http://www.mediapool.bg/edinodushno-no-s-nova-portsiya-obvineniya-parlamentat-otmeni-lekarstveniya-moratorium-news273347.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗабраната здравната каса да плаща за нови лекарства през 2018 година беше единодушно и окончателно отменена от депутатите в четвъртък сутринта, но привидният консенсус по темата не трая дълго и управляващите и опозицията се засипаха с нова порция обвинения.\r\n\tОтпадането на лекарствения мораториум, който в последните месеци предизвика бурно обществено недоволство, протести, президентско вето и политически скандали, беше единодушно прието със 192 гласа “за“. Спорният параграф 6 от бюджета на Националната здравноосигурителна каса (НЗОК) беше отменен последователно на първо и второ четене и така крайната мярка отпада окончателно. Тя засягаше 32 иновативни медикамента за онкологични и редки болести на прогнозна стойност 50 млн. лева. След отмяната на мораториума новите терапии ще се ползват потенциално от 8 599 пациента.\r\n\tВъпреки постигнатият политически консенсус за отмяната му, мораториумът отново даде повод за престрелки между депутатите от управляващото мнозинство и опозицията.\r\n\tОт ГЕРБ отново обвиниха БСП, че злоупотребяват със страховете на хората, а левицата упрекна управляващата партия, че не е осъзнала грешката си.\r\n\t\r\n\t \n\n\r\n\t, заяви лидерът на БСП Корнеля Нинова.\r\n\tСпоред нея днес е хубав ден, защото се възстановява една справедливост – всеки български гражданин да има достъп до здравеопазване.\r\n\t - така Нинова коментира как се е стигнало до решението за отмяна на мораториума след телефонен разговор между нея и премиера Бойко Борисов преди два дни.\r\n\tСпоред нея има още една дума, която описва днешния ден и тя е урок. “ за всички ни и най-вече за 126 души в тази зала – не бива да се гласува механично нещо, което е спуснато от някъде.\r\n\tЗам.-председателят на парламента от ДПС Нигяр Джафер пък коментира, че не може да се говори за консенсус, когато е допусната грешка. “Дано Народното събрание, постигайки консенсус в кавички, да извлече поуки от това, което ни се случи на всички. Консенсусът трябва да се постига при обсъждането и взимането на важни решения, а не при замазването на грешки“, посочи тя.\r\n\tВ реплика председателят на парламентарната група на ГЕРБ Цветан Цветанов отново призова в изказванията да няма политически заряд, който може да предизвика противопоставяне. По думите му опозицията отново се стреми да върне дебата в полето на противопоставянето., каза още той.\r\n\t, коментира Цветанов, \r\n\t, призова депутатът от ГЕРБ Вежди Рашидов. , коментира Рашидов. , коментира Рашидов.\r\n\tДанаил Кирилов пък призова Нинова да декларира, че няма конфликт на интереси.\r\n\tОбвиненията на ГЕРБ станаха причина Нинова върне думите си от по-рано назд: .\r\n\tПо думите й аргументът на ГЕРБ, че БСП се заиграва със страховете на хората, е абсурден.\r\n\t\r\n\tУпреци управляващите получиха и от вицепрезидента Илияна Йотова, която по-рано в четвъртък коментира пред бТВ, че \"хора като Цветан Цветанов\" дължат извинение на президента Румен Радев. , заяви Йотова.\r\n\tПо думите ѝ ГЕРБ не са се вслушали във ветото на президента, обвинили са го едва ли не, че създава фалшиви новини и че не е подготвен. , коментира Йотова и припомни, че преди няколко дни един вече бивш заместник-директор на НЗОК е назовал хора с конкретни имена.\r\n\tПрезидентът Румен Радев приветства в четвъртък отмяната на мораториума. Той призовава всички парламентарни групи занапред да отчитат етичните съображения и да действат в интерес на конституционните права на гражданите и социалната справедливост.", "date": "2017.12.21", "title": "Единодушно, но с нова порция обвинения, парламентът отмени лекарствения мораториум"}
{"url": "http://www.mediapool.bg/dzhip-se-vryaza-v-peshehodtsi-v-melbarn-i-rani-19-news273354.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтомобил се вряза в пешеходци в центъра на Мелбърн в четвъртък, при което 19 души бяха ранени. Шофьорът е австралийски гражданин от афганистански произход на 32 години.\r\n\t \r\n\tСпоред властите наскорто той е преминал лечение от психическо разстройство и е злоупотребявал с дрога. \r\n\t \r\n\tНа полицията не е известно той да е имал връзки с терористи.\n\n\r\n\t \r\n\tВ миналото е имал проблеми със закона заради дребни нарушения, основно неспазване на правилника за движение по пътищата.\r\n\t \r\n\tШофьорът беше арестуван, след като белият му джип \"Сузуки\" се блъсна в спирка на кабелните трамваи в района ж.п. гарата \"Флиндърс стрийт\". Задържан е също друг мъж, намирал се в автомобила. Причините за инцидента не са известни, предаде Асошиейтед прес.\r\n\t \r\n\tВластите заявиха, че засега не разполагат с доказателства, че атаката срещу пешеходците е била атентат, но според тях шофьорът на автомобила е действал преднамерено.\r\n\t \r\n\t\"От това, което видяхме смятаме, че става дума за умишлени действия. Мотивите не са известни\", заяви пред журналисти началникът на полицията в щата Виктория, Ръсел Барет, цитиран от Франс прес.\r\n\t \r\n\tПо данни на местни медии общо 19 души са получили медицинска помощ на място. Най-малко 12 от тях са били откарани в болница, включително дете в предучилищна възраст, получило сериозни травми на главата.\r\n\t \r\n\tПолицията е взела засилени мерки за сигурност в центъра на града, за да гарантира сигурността на гражданите, съобщава ДПА. По време на вечерния час пик районът е бил пълен с хора, пазаруващи за Коледа, както и с деца във ваканция.\r\n\t \r\n\tАвтомобилът преминал на червен светофар в 16:40 часа местно време (5:40 ч. по Гринуич) и се врязъл в хората, намиращи се на пешеходна пътека.\r\n\t \r\n\tОчевидци заявиха пред местна телевизия, че джипът е ускорил до около 100 км/ч, преди да се блъсне в хората. Според един от тях автомобилът нарочно е завил към най-голямата група на пешеходната пътека. След като блъснал пресичащите, шофьорът ускори отново, добави той.\r\n\t \r\n\tПри подобен инцидент в същия район през януари автомобил се блъсна в пешеходци край мол, причинявайки смъртта на шестима. Случаят не беше оценен като свързан с тероризма, но след това на подстъпите към обществени пешеходни зони в Мелбърн и други градове на Австралия бяха поставени бетонни блокове.", "date": "2017.12.21", "title": "Джип се вряза в пешеходци в Мелбърн и рани 19"}
{"url": "http://www.mediapool.bg/vlastite-shte-premahvat-tsvetnite-peshehodni-pateki-news273355.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо инициатива на прокуратурата МВР и Министерството на регионалното развитие и благоустройството започват проверка на всички пешеходни пътеки в страната, обявиха в четвъртък главният прокурор Сотир Цацаров и министрите Валентин Радев и Николай Нанков.\r\n\tСред целите на проверката ще бъде премахване на цветните пешеходни пътеки, тъй като не отговаряли на нормативните изисквания.\r\n\t\"Жертвите и пострадалите в катастрофи в последните седмици са повече, отколкото бихме могли да приемем със съзнанието, че такава е статистиката. Всъщност, тя неможе и да ги мери. Нито един загубен на пътя човешки живот не е просто елемент от една извадка, а е траур на семейства и загуба без еквивалент. На практика няма населено място, няма български дом, който да не е засегнат по един или друг начин от това, което вие медиите наричате война по пътищата, а тя е точно война. Недопустимо е ежедневно да продължават да се газят и убиват хора на пешеходни пътеки\", коментира Цацаров, подчертавайки, че тези жертви често са деца и това е \"водещият мотив\" за проверката.\r\n\tТя ще продължи до края на февруари догодина и ще се занимава с въпроса дали всяка пешеходна пътека в страната е изписана с материалите, предвидени от властите. Освен това МВР и МРРБ ще инспектират дали зебрите са на места и с размери, съобразени с изискванията.\r\n\tПо думите на Цацаров след това ще последват \"сигнални писма\" по Закона за МВР до кметовете на всички населени места. Освен това ще има и предложения от прокуратурата \"до лицата, които по силата на нормативните актове са задължени да осъществяват контрол – в случай на неизпълнение, ще последват санкции и от МВР, и от прокуратурата\".\r\n\tЦелта е да бъдат установени местата, на които пешеходните пътеки са почти невидими или са видими, но са в отклонение на изискванията. Главният прокурор добави още, че \"град по град\" ще бъдат издадени предписания за привеждане на пешеходните пътеки в съответствие с нормативните изисквания. \"Ще направим и карта на пешеходните пътеки в страната\", обобщи Цацаров.\r\n\tВътрешният министър Валентин Радев съобщи, че досега през тази година тежките катастрофи в населените места са 4038, а извън тях – почти два пъти по-малко. В селата и градовете, където отговорността е на кметовете, всяко 12-то тежко произшествие завършва със смърт, добави още Радев.\r\n\tРегионалният министър Николай Нанков допълни, че няма синхронизиране за пешеходните пътеки по републиканските пътища, а те трябва да са изцяло бели без никакви символи и изписвания.\r\n\t\"По републиканските пътища вече тече проверка на инвентаризацията на пешеходните пътеки. Зачестяват случаи на пешеходни пътеки, които са с недопустими нарушения и извън нормативните изисквания. Пътеките трябва да са черно-бели. Убеден съм, че законът за пътищата може да бъде променен и да бъдат засилени санкциите при неизпълнение на местните власти на ангажиментите им да спазват нормативните изисквания\", заяви още регионалният министър.\r\n\tВластите обаче така и не изясниха дали и евентуално колко са смъртните случаи конкретно на цветни пешеходни пътеки, щом именно тяхното премахване е сред основните приоритети на проверката. Никой не коментира и обстоятелството, че използването на червения цвят като фон за пешеходните пътеки бе възприето от общините в опит да ги направят по-забележими за шофьорите и бе една от мерките именно срещу трагичните инциденти с пешеходци.", "date": "2017.12.21", "title": "Властите ще премахват цветните пешеходни пътеки"}
{"url": "http://www.mediapool.bg/taksimetrovi-shofyori-iskat-uslugata-da-poskapne-do-1-lvkm-v-sofiya-news273351.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ навечерието на коледните и новогодишни празници таксиметрови шофьори протестираха пред сградата на Столична община с искане за по-високи цени на услугата. .\r\n\tТе настояват тарифите да се повишат и минимална цена за превоз на пътници да стане 1 лв./км дневна тарифа и 1.14 лв./км – нощна.\r\n\tВ момента средните цени са 0.79 лв. на километър дневна тарифа и 0.90 лв./км нощна тарифа.\r\n\tСтоличният общински съвет (СОС) е поръчал . Очаква се той да е готов до края на януари. Той е възложен, тъй като общинарите не биха могли да аргументират пред гражданите въвеждането на минималните цени, поискани от таксиметровите шофьори.\r\n\tВ момента в София има само максимални цени на услугата – 1.30 лева на км за дневна тарифа и 1.60 лева на км през нощта. Председателят на транспортната комисия към СОС Екатерина Йорданова припомни, че това позволява на таксиметровите фирми да вдигнат цените до исканите от тях минимални нива.\r\n\t\"Не можем просто да се доверим на някакви твърдения, че тази или онази цена е справедлива – това трябва да бъде направено със съответната финансова обосновка от специалисти”, заяви Елен Герджиков, председател на СОС.\r\n\tВ навечерието на празниците около 20% от колите са блокирани заради бюрокрация, твърдят от таксиметровите фирми. Според тях причината за това е данъкът, който трябва да платят шофьорите, за да могат да работят и през 2018 г. Йорданова отхвърли обвиненията, че администрацията работи бавно и това пречи на шофьорите да си вършат работата. Тя обясни, че само за две седмици са регистрирани 2000 коли и към момента разрешение са получили над 4000 таксита.\r\n\tДанъкът за упражняване на таксиметрова дейност в столицата е 850 лева и за първи път се плащаше през миналата година. Въвеждането му доведе до намаляване на броя на такситата в столицата с около 800 и в момента са около 5800. На година от този данък се събират 5 млн. лева.\r\n\tМеждувременно преди празниците столичните бензиностанции вдигнаха цената на литър от най-масовия бензин А95 с около 10 стотинки. От 2.03 лева/л до преди две седмици, сега горивото се продава на цена от 2.13 лева/литър - 2.15 лева/литър.", "date": "2017.12.21", "title": "Таксиметрови шофьори искат услугата да поскъпне до 1 лв./км в София"}
{"url": "http://www.mediapool.bg/sasht-sa-uvedomili-rusiya-za-porednoto-razshiryavane-na-spisaka-magnitski-news273356.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ както и досега искат да градят конструктивни отношения с Русия и работят над това, заяви снощи високопоставен служител на Държавния департамент на брифинг, посветен на разширяването на Списъка \"Магнитски\", предаде ТАСС. \r\n\t \r\n\tПо-рано вчера министерството на финансите на САЩ добави в Списъка \"Магнитски\" петима руски граждани, сред които и лидера на руската Чеченска република Рамзан Кадиров, когото американската администрация обвинява в причастност към \"извънсъдебни разправи, мъчения и други груби нарушения на международно признатите права на човека\". \r\n\t \r\n\tАмериканският дипломат каза, че Вашингтон официално е уведомил руските власти за поредното разширяване на списъка, предвиждащ едностранни санкции спрямо руски длъжностни лица, които според САЩ са виновни за нарушения на човешките права в своята родина. \n\n\r\n\t \r\n\tВ края на миналата година САЩ разпространиха върху всички страни действието на този закон, приет от Конгреса и подписан от бившия президент Барак Обама през декември 2012 г.\r\n\t \r\n\tПредставителят на Държавния департамент изрази увереност, че руската страна крайно сериозно се отнася към разширението на този санкционен списък, който според него има \"сдържащ ефект\" и помага за предотвратяване на сериозни нарушения на човешките права в Русия.\r\n\t \r\n\tТой вече включва 49 имена на руски граждани. Неотдавна американските власти признаха, че списъкът \"Магнитски\" има и секретна част. Не е известен нито количественият, нито персоналният състав на тази част от списъка, отбелязва ТАСС, цитирана от БТА. \r\n\t \r\n\t\"По съображения за националната сигурност не коментираме никакви въпроси, отнасящи се до (секретното) приложение\", каза американският дипломат.", "date": "2017.12.21", "title": "САЩ са уведомили Русия за поредното разширяване на списъка \"Магнитски\""}
{"url": "http://www.mediapool.bg/kiev-zadarzha-ruski-shpionin-vav-vatreshniya-krag-na-premiera-news273357.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужбата за сигурност на Украйна (ССУ) задържа правителствен служител по подозрение, че работи в интерес на Русия, съобщи премиерът Володимир Гройсман, цитиран от Ройтерс.\r\n\t \r\n\t\"При разследване, в което участваше и Службата за сигурност на Украйна, беше открито, че служител в секретариата на правителството отдавна работи в интерес на вражеската страна. Той беше задържан\", заяви Гройсман във Фейсбук.\r\n\t \r\n\tНито премиерът, нито ССУ съобщиха позицията или името на задържания. Силите за сигурност съобщиха в изявление, че чиновникът е бил вербуван от руски агенти по време на пътуване в чужбина и е събирал информация за дейността на правителството.\n\n\r\n\t \r\n\tСпоред украински медии, цитирани от ТАСС, става дума за Станислав Ежов, който бил преводач на украинския премиер. \r\n\t \r\n\tНякога руските и украински служби за сигурност работеха в тясно сътрудничество, но отношенията между двете страни се влошиха след анексирането на полуостров Крим от Русия през 2014 г. и подкрепата на Москва за проруските сепаратисти в Източна Украйна.", "date": "2017.12.21", "title": "Киев задържа руски шпионин във вътрешния  кръг на премиера"}
{"url": "http://www.mediapool.bg/budapeshta-rai-za-kupondzhiite-ad-za-zhitelite-news273360.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Нощно време стените ми вибрират от музиката, а на сутринта често трябва да чистя повръщано от колата си\". На жителите на Будапеща - новата Мека на купонджийския туризъм, започва да им идва до гуша от вредните последици на това явление, казва Дора Гарай.\r\n\t \r\n\tС десетките евтини ежедневни полети, халбите бира по 1,5 евро и апартаментите по 30 евро на нощ унгарската столица се превърна в новото любимо място на купонджии от цяла Европа, които и лете, и зиме отиват там за нискобюджетно веселие.\r\n\t \r\n\tВ сърцето на метрополията старият еврейски квартал се е превърнал в невралгичен център на всякакви ексцесии с близо 800 барове, нощни клубове и ресторанти на площ от по-малко от два квадратни километра. Допреди пет години половината не са съществували.\n\n\r\n\t \r\n\tСпоред 32-годишната Дора Гарай, която се занимава с търговия и винаги е живяла в този квартал с красиви сгради от 19-и век, тази промяна, още по-рязка, отколкото в Барселона или Амстердам, е станала непоносима.\r\n\tОсвен шума, повръщаното, урината и отпадъците, част от ежедневния й пейзаж вече са и наркодилърите и проститутките, разказва тя.\r\n\t \r\n\t\"Не мога да си представя да отглеждам деца в такава среда. Наричат ни досадници, които не обичат веселбата, но ние сме просто нормални хора, които искат да спят нощем\", обяснява младата жена, която е председателка на сдружение на недоволни местни жители.\r\n\t \r\n\tВ разположения до голямата синагога бивш буржоазен квартал все още живеят не по-малко от 15 000 души. 18 процента от тях обаче обмислят да напуснат заради вредните въздействия, сочи проучване на университета \"Корвин\" в Будапеща.\r\n\t \r\n\tС 3,5 милиона души миналата година броят на туристите в Будапеща на практика се е удвоил за осем години. А типът посетители, които преди бяха привличани предимно от ретро чара на бившия \"Париж на Централна Европа\", много се е променил.\r\n\t \r\n\tСпоред ръководителката на изследването на университета \"Корвин\" Мелани Кей Смит \"евтиният алкохол\" и \"купонът\" днес са основните причини за пътуване до Будапеща.\r\n\t \r\n\t\"Невероятно е колко много получаваме тук срещу толкова малко пари\", потвърждава за АФП група подпийнали датчани.\r\n\t \r\n\tНощният живот на квартала, в който едно време е имало само няколко бара в полуразрушени сгради, сега е придобил \"индустриални\" измерения, като някои заведения могат да приемат до 2000 души.\r\n\t \r\n\tПосред нощ викач с мегафон насочва група туристи към заведение. \"Готови ли сте да се размажете?\" крещи той, след което обяснява на АФП, че недоволните местни жители \"могат да се преместят\".\r\n\t \r\n\tДора Гарай и сдружението й, което наброява не по-малко от 1000 души, не са на това мнение.\r\n\t \r\n\t\"От една страна, много хора обитават социални жилища и не им е лесно да си тръгнат. От друга страна, защо да се местим само защото някакви хора идват тук за по няколко дни и правят каквото си искат?\", възмущава се тя.\r\n\t \r\n\tВсе повече са апартаментите, които се наемат чрез интернет, и това се отразява отрицателно на местните жители. \r\n\t \r\n\t\"Оная нощ някакъв пиян англичанин, който си търсеше апартамента, звъня на всички врати\", разказва изгубил търпение местен жител.\r\n\t \r\n\tДора Гарай и сдружението й организират все повече демонстрации, за да се чуе гласът им. Те смятат, че общината трябва да създаде купонджийска зона далеч от жилищните квартали и да въведе работно време на баровете до полунощ, а не до 06.00 ч. сутринта, както е сега.\r\n\t \r\n\tТакава мярка обаче ще доведе до сериозни пропуснати ползи, смята Абел Жендовиц, собственик на бара \"Симпла Керт\", създаден през 2001 г. в изоставена жилищна сграда, откъдето тръгва бохемската, а после и купонджийската репутация на квартала.\r\n\t \r\n\t\"Положението по улиците наистина е станало непоносимо, но може да се реши с глоби за неприлично поведение, с повече полиция, боклукчийски коли и обществени тоалетни\", смята той.\r\n\t \r\n\tТой уверява, че баровете вече плащат за патрули от посредници, които да укротяват шумните клиенти.\r\n\t \r\n\tКварталното кметство пък спомена възможността за местен референдум за край на работното време на заведенията в полунощ.\r\n\t \r\n\tМелани Кей Смит обаче се съмнява, че ще се приеме такава мярка, имайки предвид \"това преплитане на политиката и бизнеса\". Още повече, че все повече изоставени жилища в квартала се купуват от инвеститори, които ги превръщат в квартири за купонджии.", "date": "2017.12.21", "title": "Будапеща, рай за купонджиите, ад за жителите"}
{"url": "http://www.mediapool.bg/prokuraturata-osvobodi-ot-aresta-maikata-na-ubitata-damla-news273362.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед 72 часа, прекарани в ареста. прокуратурата освободи майката на убитото в Момчилград 7-годишно момиченце. Държавното обвинение смята, че няма опасност тя да се укрие или да извърши друго престъпление. 38-годишната жена бе задържана няколко часа, след като сигнализира властите, че е намерила трупа на дъщеря си Дамла в неделя сутринта в дома им.\r\n\tТя бе обвинена за това, че е оставила без надзор детето си вкъщи и отишла нощна смяна на работа. В началото жената бе основен заподозрян за убийство, но после първият братовчед на Дамла Мехмед направи пълни самопризнания. Той е имал ключ от жилището, в което Дамла живеела с майка си.\r\n\tПрокуратурата вече е повдигнала обвинения срещу младия мъж за умишлено убийство, извършено по особено мъчителен за жертвата начин. За подобно престъпление се полага най-тежкото наказание – от 15 години до доживотен затвор без право замяна.\r\n\tВ четвъртък майката на Мехмед каза пред Нова телевизия: \"Той не може да го е направил, това е необяснимо. Аз мисля, че някой нещо му е направи и той не може да каже от страх”.\r\n\t\"Той се отнасяше добре към детето\", допълни майката на обвинения за убийството.\n\n\r\n\tСпоред събраните до момента доказателства убийството е извършено на 17 декември, неделя, а момиченцето е починало от задушаване.\r\n\t\"В петък вечерта той беше нощна смяна. В събота около 17.00-17.30 ч. отиде да си вземе обувките, върна се, след това излезе пак и се прибра около 1.00 ч. в неделя\", съобщи майката на Мехмед. Младият мъж е работил на две места – служител на един от мобилните оператори и във фабриката, в която работи и майката на детето.", "date": "2017.12.21", "title": "Прокуратурата освободи от ареста майката на убитата Дамла"}
{"url": "http://www.mediapool.bg/moratoriumat-padna-makite-s-lekarstvata-prodalzhavat-news273363.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа очертаващ се дефицит от 150 млн. лева в бюджета на здравната каса през следващата година предупредиха в четвъртък от Българския фармацевтичен съюз. За поредна година Националната здравно-осигурителна каса (НЗОК) ще прехвърли плащания към аптеките за ноември в бюджета за следващата година заради недостиг на средства в тазгодишния. Парите си за ноември в размер на 65 млн. лева аптеките ще получат от НЗОК едва през януари догодина. Така здравната каса автоматично влиза в 2018 година с дефицит, обясни магистър-фармацевт Маргарита Грозданова от Фармацевтичния съюз.\r\n\tПредседателят на съсловната организация на фармацевтите проф. Илко Гетов прогнозира, че разходите на НЗОК за лекарствата от отменения в четвъртък мораториум ще достигнат 70 млн. лева. Той посочи, че бюджетът на касата за догодина е разчетен с мораториум и този разход не е планиран. Гетов припомни, че медикаментите, засегнати от мораториума са нараснали в последните седмици от 24 на 32 и съответно разходите за тях ще са по-големи.\r\n\tВ мотивите към гласуваното от депутатите отпадане на мораториума е записан прогнозен разход от 50 млн. лева, но според Фармацевтичния съюз той може да бъде надхвърлен и да достигне до 70 млн. лева. Като се прибави и очакваният годишен ръст от 5% до 8% в разходите на НЗОК за медикаменти, очакваният дефицит се очертава да достигне 150 млн. лева, обясни Гетов.\r\n\t\"Много се радвам, че мораториумът отпада и пациентите ще имат достъп до иновативна терапия, но следващата крачка, която следва да се направи, е актуализация на бюджета за 2018 година, защото тези средства не са предвидени в определения 1 млрд. лева за лекарства\", коментира Грозданова. Тя припомни, че догодина касата разчита на много малък резерв от 114 млн. лева, докато тази година е бил 340 млн. лева. От септември до ноември той беше отварян четири пъти, с което са били осигурени 160 млн. за плащания към аптеките, но парите пак не са стигнали.\r\n\tОт Фармацевтичния съюз коментираха, че порочната тенденция да се бавят и прехвърлят плащания към аптеките в бюджета за следващата година води след себе си до много проблеми за малките аптеки, които не са свързани във вериги по вертикала и хоризонтала, т.е. не разчитат на големи обороти и зареждане от свързани с тях дистрибутори.\n\n\r\n\tФармацевтите обясниха, че без да си получат парите от НЗОК за малките аптеки е невъзможно да зареждат скъпо струващи медикаменти и да се разплащат с дистрибуторите. Затова от съюза призоваха колегите си да се възползват от законовото право да не изпълняват рецепти по линия на здравната каса, докато не си получат парите. Освен това Фармацевтичният съюз се оттегля от преговорите с касата за Националния рамков договор и е възможно да се стигне до анекс към тазгодишния.\r\n\tГлавният секретар на съюза Светослав Крумов коментира, че \"паразитни структури, създадени за паралелен износ, още днес или утре ще излязат да обясняват как проблем с лекарствата няма да има в техните лъскави аптеки\". \"Да, може би в големите градове, но в другите дали ще е така..ще видим\", коментира той.\r\n\tСпоред Фармацевтичния съюз около 20% от аптеките в страната се занимават с паралелен износ, като през последните години се увеличава броят на структурите, които са създадени специално с тази цел. На този фон Гетов разкритикува забавянето на промените в Закона за лекарствените продукти в хуманната медицина, които са готови от лятото, а влизат в парламента едва сега.\r\n\tГетов предложи създаването на лекарствен борд към премиера Бойко Борисов, който да формира политиките в сектора, в който обаче не попадат лобисти. Според него, за да няма лобизъм може да си внесем външни експерти от чужбина и европредседателството е удобен момент за договарянето им.", "date": "2017.12.21", "title": "Мораториумът падна, мъките с лекарствата продължават"}
{"url": "http://www.mediapool.bg/shte-vi-go-varnem-zakani-se-borisov-za-strelbata-po-danachniya-shef-news273361.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПремиерът Бойко Борисов се закани държавата да отмъсти на извръшителя и поръчителя на стрелбата по висшия данъчен служител и бивш полицай Иво Стаменов.\r\n\t\"Имаме план, имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа спокойни\", каза министър-председателят по време на среща с приходните агенции и силовите институции, чиято цел беше да се дадат гаранции, че служителите на НАП и митниците могат да продължат да работят без страх за живота си.\r\n\tВ понеделник сутринта на метри от централата на НАП в София бе прострелян шефът на спецзвеното \"Фискален контрол“ Иво Стаменов, който е бивш полицай. От изявленията на главния прокурор и вътрешния министър се разбра, че според тях мотивите за нападението не са лични, но не е ясно дали разследващите знаят нещо повече за това кой стои зад нападението и какви са му мотивите.\r\n\tБорисов увери, че опитът за покушение няма да остане безнаказан и че \"рано или късно правилата ще се спазват\". Той благодари на приходните агенции, които били като \"пчелички\", докарали близо милиард лева повече в бюджета, от които били раздадени пари за пенсии, за учителски заплати и др.\r\n\tПремиерът призна, че неслучайно е изчакал няколко дни преди да направи днешното изявление, защото искал да е абсолютно сигурен, че \"това е един действително много добър служител – принципен и честен, че няма личен мотив\".\r\n\t\"Така че, ответните реакции на държавата, защото, когато стрелят по данъчен, стрелят по самата държава, и ако ги оставим безнаказани, утре ще посегнат и на друг, а ние искаме с колегите от МВР и от прокуратурата да ви създадем максималния комфорт да си вършите работата, защото вие я вършите в полза на цялото общество, на всеки един човек. Защото от приходите, които събирате, може да се прави всичко, което даже ни обвиняват, че сме раздали като повече в бюджета, а те са над 700 милиона сигурно – пак повтарям: за полицаи, техника, отбрана, сигурност, учители, университети, училища, детски градини и какво ли не\", каза Борисов.\r\n\t\"Посегателството срещу шефа на специализираното звено в Националната агенция за приходите (НАП) \"Фискален контрол“ Иво Стаменов не е само върху една конкретна личност. Това е изстрел срещу държавата\", заяви в изявление пред журналисти след срещата и финансовият министър Владислав Горанов.\r\n\t43-годишният Стаменов все още е в тежко състояние във ВМА, макар че Горанов и вътрешният министър Валентин Радев са получили \"успокояващи новини“ от лекарите за неговото състояние и че \"посоката, в която се развива жертвата на това нагло покушение, е положителна“.\r\n\tСпецзвеното \"Фискален контрол“ беше създадено преди няколко години с цел противодействие на контрабандата и измамите с ДДС чрез проследяване на движението на товари и стоки с висок фискален риск. То разполага с мобилни екипи, които проследяват движението на тировете от влизането в страната през граничните пунктове до крайния получател.\r\n\tАгентите имат право да спират камионите, в които се превозват стоките с висок фискален риск. В началото в списъка на стоките с висок фискален риск бяха включени около 100 вида - основно плодове и зеленчуци, месо, захар, брашно, олио и др. храни, при които сивият сектор е голям. Впоследствие списъкът бе допълнен с растителни масла, имитиращи млечни продукти, риби, ядки, кафе, като броят на стоките под особено наблюдение надхвърли 400.\n\n\r\n\tПоследният включен артикул със заповед на финансовия министър от преди около месец бяха горивата - бензин, газьол, керосин и тежки горива.\r\n\tПоследното официално съобщение от НАП, свързано с работата на звеното за \"Фискален контрол\", е от средата на ноември. Тогава данъчните съобщиха, че е спряна продажбата на 21 тона негодно месо за милиони левове.\r\n\tСлед покушението срещу Стаменов, службите са направили среща със служителите на НАП, на която са дали уверения, че държавата ще ги защити и са ги окуражили да продължат да вършат работата си добросъвестно.\r\n\t\"Всички, които работят в НАП и митниците, чуха от нас, че държавата е зад тях. Нека да работят спокойно. Ние ще ги защитим“, заяви министърът на вътрешните работи Валентин Радев.\r\n\tПодобно бе и посланието на главния прокурор Сотир Цацаров: \"Държавата ще трябва да покаже, че е на мястото си и е в състояние да защити тези, които работят за нея“.\r\n\t\"За първи път от много време насам има посегателство, което не се изчерпва само до чертата на запален личен автомобил или посегателство върху лично имущество. За първи път от много време имаме посегателство, което е изключително нагло, изключително демонстративно и на което трябва да се отговори твърдо от държавата“, заяви той. И добави, че според него простреляният служител е добросъвестен и стриктно е изпълнявал своите задължения.\r\n\tКъм момента е сигурно, че мотивите за покушението не са от личен характер, каза още Цацаров.\r\n\tВътрешният министър Валентин Радев добави, че ведомството е решено да намери не само извършителя, но и поръчителя на опита за убийство на Стаменов.\r\n\tПо думите на Цацаров с разследването на случая е ангажиран най-добрият екип на СДВР, а координацията е възложена на директора на Националната следствена служба и на заместника на главния прокурор Борислав Сарафов.\r\n\t\"Не мога да скрия, че за мен и колегите ми това е шок. Това не е просто едно посегателство срещу колега или НАП като институция, а е посегателство срещу държавността изобщо“, посочи и директорът на НАП Галя Димитрова.\r\n\t\"Ние осъзнаваме, че нашата работа е рискова. Няма как това да е по друг начин, след като работим с хора, които не искат да спазват закона и след като контролираме стоки с най-висок фискален риск“, добави тя, но уточни, че благодарение на закрилата на държавата служителите на НАП ще продължават добросъвестно да изпълняват задълженията си.", "date": "2017.12.21", "title": "Ще ви го върнем, закани се Борисов за стрелбата по данъчния шеф"}
{"url": "http://www.mediapool.bg/vms-se-zamisli-kato-nyama-korabi-zashto-da-ne-vzemem-podvodnitsa-news273365.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед провала на проекта за купуване на два нови патрулни кораба командирът на Военноморските сили кантраадмирал Митко Петев каза, че на дневен ред излиза отново въпросът за възможността бойният флот да придобие подводница.\r\n\tОсвен това той посочи, че сега има нужда от по-бързо изпълнение на проекта за възстановяване техническата способност на трите белгийски фрегати, на които военният флот разчита от години. В момента единият кораб не е оперативен.\r\n\tПроектът за ремонта на фрегатите е на стойност около 90 млн. лева. Първоначално именно той бе основният приоритет на военното министерство, но второто правителство на Бойко Борисов размести целите и придвижи на преден план покупката на два нови кораби.\r\n\tПреди ден обаче единствената фирма подала оферта за строителството им – българската МТГ \"Делфин\", изненадващо се отказа от поръчката за около 820 млн. лева и така проектът пропадна.\r\n\t\"Спирането на проекта води до увеличаване на риска за опазването на прилежащата и на\r\n\tизключителната икономическа зона на България\", коментира кантраадмирал Митко Петев, цитиран от БТА.\n\n\r\n\tТой обясни, че страната ни няма съюзническа гаранция за 85 процента от морските си пространства, като партньорите могат да помагат, само при нарушения на териториалното\r\n\tни море.\r\n\tПетев посочи, че никоя държавна институция не е била против реализацията на проекта за нови кораби.\r\n\t\"Обществото като че ли не прозря какво означава българска фирма да е водеща по изпълнението на такава програма\", допълни контраадмиралът.\r\n\tОфициалната причина, която МО посочи за отказа на фирмата са намалените пари по проекта. Самата компания не коментира решението си.\r\n\tПървоначално той бе за 820 млн. лева, които трябваше да бъдат изплатени през следващите пет години. След като законови промени миналата година доведоха до начисляването на ДДС върху военните проекти, парите за сделката паднаха с над 164 млн. лева.\r\n\tКомандирът на ВМС посочи още, че независимо от трагедията с падналия боен хеликоптер през юни, авиобазата във Варна бързо е възстановила летателната си способност и изпълнява задачите си.\r\n\tТой уточни, че необходимостта от нов хеликоптер е на вниманието на министъра на отбраната.\r\n\tЕдна от най-модерните покупки на армията през последните години бяха хеликоптерите \"Пантер\", но по-рано тази година един от тях падна в Черно море по време на учение. Така останаха само две подобни машини.\r\n\tОсновен въпрос е и липсата на подводница. България остана без подводен флот през 2011 година, когато последната подводница \"Слава\" бе извадена от състава на военноморските сили.\r\n\tОттогава ВМС на няколко пъти са повдигали въпроса за покупката на нова, но досега не срещат разбиране от държавата.\r\n\tСпоред експерти липсата на подводница затруднява провеждането на учения и подготовката на моряците. Освен това са намалели рязко и специфичните възможности за разузнаване, които се осигуряват от подводния флот.", "date": "2017.12.21", "title": "ВМС се замисли: Като няма кораби, защо да не вземем подводница"}
{"url": "http://www.mediapool.bg/stolichnata-obshtina-diskriminira-horata-s-uvrezhdaniya-news273366.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита от дискриминация (КЗД) даде задължително предписание на Столичния общински съвет (СОС) да прекрати дискриминация срещу хората с увреждания. Проблемът е заложен в условията за предоставяне на асистентски услуги в общинската наредба \"Асистент за независим живот“.\r\n\tНеравното третиране идва от това, че наредбата поставя условие за достъп до асистентска услуга да получават само хора с увреждания, които учат или работят.\r\n\t\"Намираме, че не е редно де факто да се прегражда пътят до получаване на асистентска услуга за лицата с тежки увреждания, които не могат да учат или работят именно защото имат нужда от асистентска подкрепа. Ситуацията малко напомня на \"Параграф 22“, в който за да получиш асистенция, трябва да работиш, но за да работиш, трябва да имаш асистенция\", коментира докладчикът по преписката Петър Кичашки.\r\n\tСамият Петър Кичашки наскоро имаше сериозни проблеми със закона. Комисията за защита на личните данни (КЗЛД) го глоби с 10 000 лева заради злоупотреба с личните данни в подписката на инициативния комитет за разяснителна кампания за референдума на Слави Трифонов, оглавяван от него.\r\n\tРешението бе взето по жалби на 8 души, за които бе потвърдено, че никога не са се подписвали в подписка, инициирана от Кичашки и Борислав Цеков. През август Петър Кичашки бе устроен от Комисията за защита от дискриминация от президента Румен Радев.", "date": "2017.12.21", "title": "Столичната община дискриминира хората с увреждания"}
{"url": "http://www.mediapool.bg/tsentralni-banki-targoviya-i-baloni-zaplashvat-statukvoto-prez-2018-godina-news273383.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед година на стабилен световен икономически растеж анализаторите прогнозират почти същото развитие на нещата за 2018 година, т.е. очакванията са за един нито прекалено силен, нито прекалено слаб растеж или т. нар. сценарий на Златокоска. Ще се усеща обаче и известно присъствие на трите мечки.\r\n\tИдеята е, че всичко подсказва растеж, който ще бъде по-силен от постигнатия през 2017 година.\r\n\t \r\n\tЧастично това може да се дължи на факта, че анализаторите като цяло не познаха миналата година, подценявайки икономическото представяне, особено в еврозоната и Япония.\r\n\t \r\n\tМеждународният валутен фонд например предвиждаше световният икономически растеж през 2017 година да бъде 3,4%, а при развитите икономики - 1,8%. Сега показателите са преизчислени съответно на 3,6% и 2,2%. Фондът прогнозираше растеж на еврозоната и Япония 1,5% и 0,6%, а сега очакваният са за растеж от 2,1% и 1,5%.\r\n\t \r\n\t\"По-бързият растеж достига близо две трети от световното население\", посочи в съобщение в блога си МВФ. Това представяне обнадежди някои икономисти. Nomura е сред по-оптимистичните: \"Световният растеж има далеч повече самовъзстановяващи се характеристики сега, отколкото когато и да било през последните 20-30 години.\"\r\n\t \n\n\r\n\tМечките от приказката за Златокоска обаче имат навика да се появяват. Има множество потенциални политически и икономически рискове за статуквото. Както в приказката обаче нека бъдат само три: централни банки, търговия и балони.\r\n\t \r\n\tВ първия случай опасността е, че ще бъде предприета грешна политика, която ще притисне длъжниците. Втората опасност се свърза с подновения американски протекционизъм или недоволството от китайския износ, предизвикващо ответни задушаващи търговията бариери. Третият случай е свързан с неочакваните загуби на пазара, които пресушават разходите и търсенето.Първа опасност \r\n\tЧаст от тазгодишния световен икономически успех се обяснява със съчетаването на извънредно либерални парични мерки и компетентното управление на централните банки в опитите им да отучат света от досегашната щедрост.\r\n\t \r\n\tЗа 2018 година Управлението за федерален резерв се готви за още три вдигания на лихвите, Европейската централна банка бавно съкращава програмата си за изкупуване на активи, а Китай повишава лихвите.\r\n\t \r\n\tВсичко това е внимателно отчетено от хората, взимащи решенията, но могат да бъдат допуснати грешки, а всяка значима смяна на скоростите крие опасност да доведе до рязко намаляване на разходите на потребителите и компаниите.\r\n\t \r\n\tНепокритите корпоративни задължения в САЩ например възлизат на близо 8,8 трилиона долара, според Sifma, организация, обединяваща компании, занимаващи се с ценни книжа. Дългът се е повишил с 35% от 2010 година и е значим двигател за корпоративното разрастване.\r\n\t \r\n\tРисковете за финансовата стабилност представляват по-голяма заплаха за продължаването на цикъла на растежа, отколкото рисковете, свързани със стабилността на цените, пише в прогнозата си за 2018 година Четан Айя, един от ръководителите на отдела за световна икономика в Morgan Stanley. Според него американските корпорации са най-уязвими от по-високите лихви.\r\n\t \r\n\tТова означава, че затягането на политиката на централната банка, за да ограничи прекалено силния растеж или инфлационните рискове създава недостиг на кредитиране и поради това Вашингтон, Франкфурт, Пекин и Токио са предпазливи.Втора опасност\r\n\tПредизборната кампания на президента на САЩ Доналд Тръмп през 2016 година бе обсипвана с реториката \"Америка на първо място\" и солидна порция войнственост към другите страни.\r\n\t \r\n\tВече на власт, администрацията на Тръмп направи няколко неща в защита на интереса на САЩ да разстрои привържениците на мултилатерализма. Например администрацията започна разследване на вноса на стомана, блокира назначаването на съдии в Световната търговска организация и изтегли САЩ от Транстихоокеанското партньорство (ТТП), в което сега членуват 11 държави.\r\n\t \r\n\tДруги мерки не напреднаха чак толкова и по-специално заплахата да изтегли САЩ от Северноамериканското споразумение за свободна търговия (НАФТА), както и да постави на колене Китай заради, както твърди, нечестни търговски практики.\r\n\t \r\n\tТърговският дефицит на САЩ обаче се е увеличил до 43,5 милиарда долара въпреки подкрепяния от растежа американски износ. Дефицитът на САЩ с Китай леко е спаднал, но все още е 34,6 милиарда долара в полза на Пекин.\r\n\t \r\n\tОгромният търговски дефицит трябва да бъде намален бързо, заяви в Туитър Тръмп след пътуване до Азия през ноември.\r\n\t \r\n\tАко реториката се превърне в реалност, икономическият климат на 2018 година бързо ще отчете понижение на температурите.\r\n\t \r\n\tСпоред американския частен институт Conference board икономическото присъствие на Китай в САЩ е пет пъти по-голямо, отколкото американското в Китай. Това означава, че въвеждането на търговски бариери може да удари растежа на Китай, който пък допринася доста за богатството на страни износителки като Германия. Това далеч не е само въпрос между САЩ и Китай: Световната банка оценява, че световната търговия представлява 52% от световния брутен вътрешен продукт, което е над два пъти повече, отколкото през последните 50 години.Трета опасност\r\n\tБалоните се предвиждат трудно, докато не изскочат (има тенденция да се казва, \"този път е различно“, докато не стане ясно, че не е). Ако обаче икономистите са научили нещо за финансовите сривове този век, то е, че те завличат почти всичко със себе си.\r\n\t \r\n\tСпоред оценка на Световната банка световният растеж се е забавил от 4,4% през 2000 година до около 1,9% през 2001 година, когато се пръсна балонът dot com, а финансовата криза предизвика рязко понижение на икономическия растеж - от 4,3% през 2007 година до свиване от 1,7 % през 2009 година.\r\n\t \r\n\tВнезапните загуби на финансови инструменти карат компаниите да ограничат разходите си, което води до спад на растежа, закриване на работни места и изпадане в неплатежоспособност.\r\n\t \r\n\tИма много примери за активи, които отчитат постоянен и рязък скок през изминалата година: поразяващото поскъпване на биткойна е най-очевидният пример.\r\n\t \r\n\tАлбърт Едуърдс, специалист по въпросите на стратегиите от Societe Generale винаги е нащрек за появата на балони. Според него като се има предвид, че фондовите пазари са в стратосферата, няма да е необходимо много време за преобръщане на нещата.\r\n\t \r\n\tМоже да се окаже нещо толкова скучно, колкото неочаквано слаба печалба, предполага той.", "date": "2017.12.21", "title": "Централни банки, търговия и балони заплашват статуквото през 2018 година"}
{"url": "http://www.mediapool.bg/ukraina-zadarzha-predpolagaem-ruski-shpionin-vav-vatreshniya-krag-na-premiera-news273384.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлужбата за сигурност на Украйна (ССУ) задържа правителствен служител по подозрение, че работи в интерес на Русия, съобщи премиерът Володимир Гройсман, цитиран от Ройтерс.\r\n\t \r\n\t\"При разследване, в което участваше и Службата за сигурност на Украйна, беше открито, че служител в секретариата на правителството отдавна работи в интерес на вражеската страна. Той беше задържан\", заяви Гройсман във Фейсбук.\r\n\t \r\n\tНито премиерът, нито ССУ съобщиха позицията или името на задържания. Силите за сигурност съобщиха в изявление, че чиновникът е бил вербуван от руски агенти по време на пътуване в чужбина и е събирал информация за дейността на правителството.\r\n\t \r\n\tСпоред украински медии, цитирани от ТАСС, става дума за Станислав Ежов, който бил преводач на украинския премиер.\r\n\t \r\n\tНякога руските и украински служби за сигурност работеха в тясно сътрудничество, но отношенията между двете страни се влошиха след анексирането на полуостров Крим от Русия през 2014 г. и подкрепата на Москва за проруските сепаратисти в Източна Украйна.", "date": "2017.12.21", "title": "Украйна задържа предполагаем руски шпионин във вътрешния кръг на премиера"}
{"url": "http://www.mediapool.bg/sofiya-razsrochi-500-000-leva-dalgove-na-ndk-za-danatsi-news273385.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа последната си сесия за годината Столичният общински съвет одобри разсрочването на почти 500 000 лева, които Националният дворец на културата дължи за такса смет и данък сгради за 2017 г. Сумата ще се погасява от средата на 2018 г. до края на 2020 г., а НДК ще плаща по 16 165 лева на месец.\r\n\tДворецът на културата ще е сред основните сгради, в които ще се провеждат срещите от програмата на българското председателство на Съвета на ЕС в първата половина на следващата година. В тази връзка правителството отпусна 45 млн. лева за ремонт на сградата.\r\n\tГЕРБ обаче не успя да събере достатъчно гласове за друго решение в полза на държавата - за прехвърляне на пространствата около Националния стадион \"Васил Левски\" на Министерството на младежта и спорта. В момента този терен се ползва като безплатен паркинг.\r\n\tИдеята на общинаря от ГЕРБ Анатоли Илиев е пространството да бъде дадено на министерството, което пък ще може да го даде на дружеството си \"Национална спортна база\", което стопанисва стадиона. Целта била да се реши проблемът на министерството с достъпа до стадиона. Според Илиев сега паркираните коли затруднявали различни дейности - от метенето на пространството до влизане на техника за отстраняване на аварии на стадиона.\r\n\tДокладът за прехвърлянето на терена на държавата беше предложен за втори път на Столичния общински съвет. При първия опит той отпадна от дневния ред. При втория се стигна до гласуване по същество, но не се събраха достатъчно гласове \"за\".\r\n\tОсновното притеснение на съветниците, гласували против или въздържали се е, че министерството ще използва терените отново като паркинг, но за своите нужди. Това било дискриминация на гражданите и в същото време щяло да създаде още по-големи проблеми с паркирането в центъра. В същото време не е одобрен устройственият план на Борисовата градина, според който на това място не трябва да има паркинг.", "date": "2017.12.21", "title": "София разсрочи 500 000 лева дългове на НДК за данъци"}
{"url": "http://www.mediapool.bg/zatlastyavaneto-stava-narastvasht-problem-parizh-zapochva-da-razsazhdava-za-debelofobiyata-news273387.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция даде на света кроасаните с масло и фоа гра (пастета от гъши дроб), но въпреки това е страна, в която да имаш наднормено тегло често се смята почти за грях.\r\n\tСега, след като се вгледа в противоречивата картина в огледалото, нейната столица поде кампания срещу негативизма към \"големите размери\" - често пренебрегван вид дискриминация в един град, загрижен за външния вид и известен с луксозните си модни брандове и тънките талии.\r\n\t \r\n\tШефът на местната комисия за борба с дискриминацията Елен Бидар поде инициативата, след като стана жертва на обиди заради теглото си и след като забеляза как предубеждението към хората с наднормено тегло остава незабелязано, а камо ли и наказвано.\r\n\t \r\n\t\"Пълните хора биват смятани за грозни и дори глупави, нечисти и в лошо здраве\", каза Бидар.\r\n\t \r\n\tВ рамките на ежегодната седмица за повече внимание към проблемите на дискриминацията миналия петък в Париж започна кампания под мотото \"Стоп на дебелофобията! Да действаме заедно!\". Тя включва модно ревю за дрехи \"големи размери\" и дискусии с участието на блогъри от движението за \"позитивно отношение към тялото\". Из фитнес центрове, нощни клубове, плувни басейни и бистра ще бъдат разпространени 50 хиляди листовки с правни съвети и номера на горещи линии за помощ.\r\n\t \n\n\r\n\tКампанията, насочена както срещу обичайната, така и срещу институционализираната дискриминация, се провежда на фона на растящия броя на затлъстелите хора във Франция.\r\n\t \r\n\tНационалният институт за здраве и медицински изследвания съобщи, че м.г. близо 16 процента от възрастното население е било затлъстяло срещу само 6 процента през 1980 г. Но слабата фигура си остава идеал.\r\n\t \r\n\t\"Има такъв френски парадокс, че трябва да ядете фоа гра, но не трябва да дебелеете\", казва закръглената френска блогърка Дария Маркс. Тя отбелязва, че макар дискриминацията при наемане на работа въз основа на външния вид да е забранена от 2011 г. със закон, работодателите често го заобикалят, предпочитайки онези молби за работа, в които има и снимки на кандидатите.\r\n\t \r\n\tТя нарече това дискриминация и се позова на изследване, според което пълните хора е 15 пъти по-малко вероятно да бъдат поканени за събеседване, ако в молбата им е приложена и снимка. Докторите могат също така да откажат ин витро оплождане на жени, изглеждащи с наднормено тегло.\r\n\t \r\n\tКато предизвикателство към имиджа на красавици с малки размери, пропагандирани от модни къщи като парижките \"Шанел\", \"Луи Вюитон\" и \"Диор\", организаторите на петъчното събитие организираха дефиле под наслов \"Едрото е красиво\", за да представят тоалети в големи размери, специално направени от дизайнери като Ева Менж.\r\n\t \r\n\t\"Във Франция е много трудно да си купиш дрехи. Аз пазарувам само по интернет\" или от магазини в Лондон, каза Маркс.\r\n\t \r\n\tФренските модни гиганти неотдавна се стреснаха от опасностите, които крие насърчаването на прекалено слаби фигури. От 1 октомври френските модни конгломерати LVMH и Kering спряха наемането на прекалено кльощави модели и сега изискват от тях да представят медицински удостоверения, че са здрави, преди да започнат работа при тях. Компаниите изразиха надежда да наложат нов глобален стандарт в модната индустрия.\r\n\t \r\n\tРешението им бе приветствано по време на Парижката седмица на модата, включително при представянето на колекцията на Стела Маккартни, чиято модна къща е собственост на Kering. \"Модната общност трябва да обърне внимание на тези млади жени, на тяхното емоционално, психическо и физическо здраве\", каза пред АП Стела Маккартни.\r\n\t \r\n\tФренското законодателство отначало включи изискване за минимален индекс на телесната маса, но впоследствие то бе премахнато, след като депутатите решиха, че медицинското удостоверение е достатъчна предпазна мярка.\r\n\t \r\n\tДискриминацията срещу пълните хора във Франция е реален, документиран проблем - в неочаквана сензация се превърна книга със заглавие \"Не се раждаш дебела\", която описва какво означава за едно дете и млад човек във Франция да е пълен. Въпреки това някои хора си остават скептици.\r\n\t \r\n\t\"Няма проблем с някакво предубеждение срещу \"големите размери\" в Париж\", казва пиар консултантът Емери Долиже. \"Нима доброто похапване те прави дебел? Не. Напротив. Нашите американски приятели често ни демонстрират това.\"", "date": "2017.12.21", "title": "Затлъстяването става нарастващ проблем, Париж започва да разсъждава за \"дебелофобията\""}
{"url": "http://www.mediapool.bg/bsp-vnese-byudzhet-2018-v-konstitutsionniya-sad-news273388.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутати от групата на \"БСП за България\" внесоха жалба в Конституционния съд за процедурата по приемане на държавния бюджет за 2018 година, съобщиха от пресцентъра на БСП.\r\n\t\"Нарушен е чл.88 от българската конституция, където ясно е разписано как се приема всеки закон - на две четения. Искаме процедурата по приемането на Закона за държавния бюджет да бъде обявена за противоконституционна\", коментира зам.-председателят на парламентарната група на левицата Жельо Бойчев.\r\n\tСоциалистите очакват КС да се произнесе положително, защото управляващите са обезсмислили дебата и процедурата по приемането на бюджета. \"Направиха го с аргумента, че предложенията на опозицията нарушават финансовата рамка, зададена от министъра на финансите\", каза Бойчев. Той бе категоричен, че България е парламентарна република и българският парламент може да прави предложения и промени по бюджета.\r\n\tФилип Попов обясни, че става въпрос за предложението на Васил Антонов от левицата да се отпуснат пари за катедралния храм \"Св.Александър Невски\" и за Зографския манастир в Атон. По думите му, ако КС отсъди положително по жалбата на БСП, чл.6 ще трябва да се преразгледа.\r\n\t\"Управляващите нарушиха Конституцията, изключително неприемливо е, че те посягат на православната вяра на българите, тъй като ставаше дума за 1.13 млн. лв.\", добави Румен Гечев. Тексът първоначално бе приет по време на среднощното заседание на парламента по бюджета, но на трето гласуване на другия ден бе отхвърлено. Въпреки това няколко дни след охвърлянето на средствата в закона правителството отпусна около милион лева за храмовете със свое постановление.", "date": "2017.12.21", "title": "БСП внесе Бюджет 2018 в Конституционния съд"}
{"url": "http://www.mediapool.bg/v-sofiyskiya-universitet-shte-se-uchi-i-afrikanistika-news273389.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсем нови специалности ще има през следващата година в Софийския университет \"Св. Климент Охридски\" (СУ). Решението за откриването им е одобрено от Академичния съвет, съобщиха от висшето училище.\r\n\tОт учебната 2017/2018 година в най-стария университет у нас ще може да се учи \"Африканистика\" на английски език. Това ще е първата специалност в България, която предлага пълен цикъл на обучение на и по английски като първи чужд език и френски или португалски като втори чужд език. Студентите ще получат задълбочена специализирана подготовка в областта на африканските литератури, култури, лингвистика, превод. Специалността предлага и изучаване на четири африкански езика, обясниха от висшето училище.\r\n\tОт следващата учебна година университетът ще приема студенти и в специалностите \"Учител по природни науки в основна степен на образование\", \"Философия\" на английски език, \"Комуникационен мениджмънт\", \"Компютърно инженерство\", \"Публични информационни системи\", \"История и чужд език\" (английски или френски език), \"География и английски език\". С тях специалностите в Софийския университет стават 117.\r\n\tПриети са и документите за кандидатстудентската кампания през 2018 г. Приемът на заявления за явяване на изпити за първата и втората кандидатстудентска сесия започва на 19 февруари 2018 г. Крайният срок е 9 март за първата сесия и 18 май - за втората. Таксата за един изпит е 30 лв.\r\n\tПрез първата сесия изпитите ще са в неделните дни в периода 18 март - 22 април, а през втората - в съботните и неделните дни от 27 май до 24 юни.\r\n\tКандидат-студентите отново ще имат възможност да подават документи онлайн, на място в СУ или в бюрата в страната. Зрелостниците могат да платят и таксите за явяване на изпит и за участие в класирането онлайн, в случай че регистрирането им е изцяло чрез е-системата за кандидатстване.\r\n\tЗа поредна година документите за класиране ще се приемат онлайн, а записите ще бъдат валидирани в периода 18-30 юни, в Ректората на СУ, както и в офисите на бюрата в страната до 29 юни.\r\n\tПървото класиране на кандидат-студентите ще е на 10 юли, а записването след него от 11 до 13 юли. В този период ще се подават и документи за второ класиране, при което се иска и да оставят дипломата си за средно образование в университета. Класираните по първа желана специалност кандидати трябва да се запишат на този етап без право на потвърждаване или изчакване края на класиранията. Некласираните не подават декларация за участие в класирането и не депозират диплома за средно образование, тъй като участват автоматично в следващия етап.\r\n\tНа 17 юли ще бъде обявено второто класиране. Потвърждаването или записването на класиралите се от втория етап кандидати ще е от 18 до 20 юли. Непотвърдилите от второто класиране кандидати губят правото си за участие в третото подреждане. То ще бъде обявено на 24 юли, а срокът за записване е от 25 до 27 юли. Резултатите от това класиране са окончателни.\r\n\tПет от общо 117 специалности в СУ не използват оценките от матурите вместо изпит. Това са регулираните специалности - \"Право\", \"Медицина\" и \"Фармация\", и две от специалностите във Факултета по журналистика и масова комуникация - \"Журналистика\" и \"Връзки с обществеността\".", "date": "2017.12.21", "title": "В Софийския университет ще се учи и африканистика"}
{"url": "http://www.mediapool.bg/upravlyavashtite-pravyat-nov-sad-za-obshtestvenite-porachki-i-izborite-news273390.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТочно преди новогодишните празници управляващите решиха да създадат ново ключово съдилище, което ще гледа едни от най-важните дела в държавата, включително за обществените поръчки и срещу решенията на Централната избирателна комисия.  за новия Централен административен съд е внесен от депутатите Данаил Кирилов (ГЕРБ) и Христиан Митев (\"Обединени патриоти\").\r\n\tТой е специално предназначен за съдебните дела срещу актовете на целия контролен апарат на държавата - държавните агенции, държавните комисии, изпълнителните агенции и държавните институции създадени със закон или с постановление на Министерския съвет.\r\n\tВ това число влизат Комисията за защита на конкуренцията, Централната избирателна комисия, Комисията за енергийно и водно регулирани, Комисията за финансов надзор и др. Като касационна инстанция Централният административен съд ще гледа делата по исковете за обезщетения за вреди, причинени на граждани от незаконосъобразни актове.\r\n\tВърховният административен съд изрично запазва записания в конституцията контрол върху актовете на Министерския съвет и министрите, както и делата срещу решенията на общинските съвети. ВАС ще гледа като втора инстанция и част от делата, които излизат от новия Централен административен съд.\r\n\tВ мотивите към проекта се казва, че целта на промяната е \"максимално се ограничи ролята на ВАС\" като първа инстанция по административните дела.\n\n\r\n\t\"Върховният административен съд се оказа претоварен с разглеждане на първоинстанционни дела по оспорване на актове на множество регулатори (КЗК, КРС, КФН, ДКЕВР), докато по конституция е изрично определена подсъдността му по спорове за законността на актовете на Министерския съвет и на министрите\", се казва в мотивите на Кирилов и Митев.\r\n\tДвамата допълват, че това ще доведе до намаляване на касационните дела, защото ВАС ще има време да уеднакви съдебната практика.\r\n\t\"Това се явява и основна гаранция против корупцията в съдебната власт, в частност в административното правосъдие. Именно тези положителни крайни цели са важни за защитата на правата и интересите на гражданите и организациите\", допълват авторите на законопроекта.\r\n\tДанаил Кирилов и Християн Митев обаче в случая са само вносители на проект, чийто идеен \"баща\" е бившият председател на ВАС Георги Колев. В началото на мандата си той предложи създаването на Централния административен съд, а концепцията бе дело на работна група от административни съдии, ръководена от Боян Магдалинчев. Съдия Магдалинчев бе дясна ръка на Колев във ВАС, а сега е представляващ член на Висшия съдебен съвет, където бе избран от квотата на ГЕРБ.\r\n\tКогато проектът бе представен за първи път, Магдалинчев обясни, че ВАС трябва да бъде разтоварен от дела, за да може да се фокусира върху уеднаквяването на практиката по тях. Изчисленията тогава сочеха, че Централният административен съд може да поеме около 40% от всички дела, които сега се гледат от ВАС. Това означава, че ЦАС ще гледа около 6000 дела годишно. Този обем работа предполага назначаването на нови съдии – бройката е между 40 и 50.\r\n\tРазтоварването на ВАС обаче може лесно да се случи и без създаването на нова институция с нова сграда, нова администрация, нов председател и отделянето на 40-50 съдии от всички останали. За това е необходимо ГЕРБ да предостави всички дела, които ВАС гледа като първа инстанция, на административните съдилища по места. Те са 28, а някои имат и доста малка натовареност. Подобна промяна би стоварила огромен брой дела на Административен съд – София град, но проблемът би бил решен чрез назначаването на още съдии, които да ги поемат.\r\n\tПри това положение решението на ГЕРБ и \"Обединени патриоти\" няма друго обяснение освен да си окомплектоват чисто нов съд, гарантирайки си лоялността на съдиите му чрез подбора им от лобито си във Висшия съдебен съвет.\r\n\tПредложението не намира опора и в годишната статистика на ВАС. През последните 4 години делата във върховния съд постоянно намаляват. От пиковите 17 200 нови дела през 2013 г., то през 2016 г. постъпилите дела са 14 800.\r\n\tТова е поредна спорна инициатива на управляващите в съдебната власт. През тази година те прехвърлиха всички дела за \"корупционни престъпления\" по върховете на властта от общите съдилища в спецсъда. Промяната вече бе атакувана пред Конституционния съд от Пленума на Върховния касационен съд.", "date": "2017.12.21", "title": "Управляващите правят нов съд за обществените поръчки и изборите"}
{"url": "http://www.mediapool.bg/zdravnata-kasa-se-razplati-s-bolnitsite-lekarite-v-lovech-nyama-da-podavat-ostavki-news273364.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната здравноосигурителна каса (НЗОК) е изплатила на лечебните заведения за болнична медицинска помощ 153 511 922 лв. за извършена и отчетена дейност през м. ноември 2017 г., вкл. и още 32 241 969 лв. за лекарства за лечение на онкологично болните, съобщиха в четвъртък от здравноосигурителния фонд.\r\n\tНа многопрофилната болница “Христо Ботев“ - Враца са преведени 355 080 лв., като са постигнати споразумения с над 11 кредитори за намаление на размера на наложените запори и тяхното разсрочване. Това е постигнато след успешни преговори на държавата, в лицето на Министерството на здравеопазването, и лечебното заведение с кредиторите. Преведените на Районната здравноосигурителна каса (РЗОК) – Враца средства ще бъдат използвани за доплащане на възнаграждения на служителите на лечебното заведение за м. октомври и аванс за м. ноември 2017 г.\r\n\tНа многопрофилната болница “Проф. д-р Параскев Стоянов“ – Ловеч са преведени 234 480 лв. След успешни преговори на държавата, в лицето на Министерството на здравеопазването, и лечебното заведение, е постигнато споразумение със 7 кредитори за намаляване размера на наложените запори и тяхното разсрочване.\r\n\tС получените от болницата средства ще бъде изплатена работната заплата на персонала за м. октомври 2017 г. Д-р Анка Георгиева, изпълнителен директор на МБАЛ “Проф. д-р Параскев Стоянов“ – Ловеч, декларира, че няма да има оставки на медицинския персонал.\r\n\tМинистерството на здравеопазването и Националната здравноосигурителна каса вече работят по съставяне на оздравителна програма и в двете лечебни заведения, която ще се обсъди с тях в началото на януари 2018 г.\n\n\r\n\tНЗОК преведе и 5 255 871 лв. на аптеките. Тези средства осигуряват част от заплащането на лекарствата за домашно лечение на пациентите, включително и на тези, които получават скъпоструващо лечение по протокол. Прехвърлянето на изплащане на средствата за първите дни на януари 2018 г. няма да застраши лечението на здравноосигурените граждани, нито работата на аптеките, заявиха от здравната каса.\r\n\tКато национално отговорна институция, НЗОК е уведомила договорните си партньори, че във връзка с предстоящите официални празници и неработни дни, общопрактикуващите лекари или специалистите по съответния профил на заболяване, биха могли да предпишат, а аптеката да отпусне, лекарствените продукти, полагащи се на здравноосигурените лица по-рано от регламентирания 30-дневен срок, за да може всеки български гражданин да получи необходимите му лекарства за празниците.", "date": "2017.12.21", "title": "Здравната каса се разплати с болниците, лекарите в Ловеч няма да подават оставки"}
{"url": "http://www.mediapool.bg/proverka-na-zdravnoto-ministerstvo-ustanovi-che-pirogov-tryabva-da-se-prestrukturira-news273392.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДанните от проверката на института за спешна медицинска помощ \"Пирогов“ показват, че е необходимо преструктуриране на болницата, каквато е и тенденцията в повечето лечебни заведения с над 50% държавно участие, съобщиха в четвъртък от здравното министерство. Проверката беше разпоредена заради протести на част от персонала преди десетина дни.\r\n\tМинистерството на здравеопазването ще предложи подкрепа за реализацията на цялостната визия за преструктурирането на лечебното заведение. Това ще включва оптимизиране структурата на персонала и на дублиращите се дейности и звена.\r\n\tДейността на отделенията по хирургия, анестезиология, интензивно лечение, ортопедия и травматология трябва да се приведе в съответствие с медицинските стандарти при спазване на изискванията за съответните нива на компетентност и по отношение структурата на персонала. Съотношението на лекари и сестри в четирите клиники по ортопедия и травматология не отговарят на изискванията на медицинския стандарт. Редица от проблемите в работата на \"Пирогов“ се дължат на липсата на действащи медицински стандарти, например това са стандартите по хирургия и гастроентерология.\r\n\tПри разпределение на средствата за основни заплати в лечебното заведение има диспропорции и липсват единни правила и механизми, регламентиращи принципите за разпределение на основните и допълнителни възнаграждения на персонала.\r\n\tВ хода на проверката не е установен недостиг на медицински консумативи, необходими за работата на лечебното заведение. Със заповед на изпълнителния директор от октомври 2017 г. в болницата се осъществява медицински триаж на постъпилите пациенти, което оптимизира приема и прегледите още с влизането в болницата.", "date": "2017.12.21", "title": "Проверка на здравното министерство установи, че \"Пирогов\" трябва да се преструктурира"}
{"url": "http://www.mediapool.bg/frantsiya-e-strana-na-godinata-v-klasatsiyata-na-ikonomist-news273393.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСписание \"Икономист\" определи Франция за страна на 2017 г. заради избирането за президент на Еманюел Макрон, който е \"измел стария режим\", предаде Франс прес.\r\n\t \r\n\t\"Франция опроверга очакванията\", отбелязва влиятелното британско издание в редакционен коментар. В него се припомня как бившият банкер спечели изборите, а неговата партия е обрисувана като новобранец в политиката, победил старата гвардия на парламентарните избори.\r\n\t \r\n\tПрипомня се още, че движението на Макрон е смазало крайната националистка Марин Льо Пен, която, според \"Икономист\", е щяла да разруши ЕС, ако е била избрана за президент.\r\n\t \r\n\tСписанието смята, че новият държавен глава на Франция, освен предложените реформи, сред които и тази за по-гъвкав пазар на труда, е трансформирал националния политически дебат и е дал надежда на онези, които мислят, че разделението ляво-дясно е по-маловажно от това между отвореност и изолация.\r\n\t \n\n\r\n\tФренският президент промени имиджа на своята страна, която изглеждаше неподатлива на реформи, заклещена между склерозата и ксенофобията, коментира \"Икономист\".\r\n\t \r\n\tСред държавите, \"отличили\" се тази година, са и Бангладеш, защото прие бежанци рохинги, Аржентина заради избирането на Маурисио Макри за президент, и Южна Корея заради политическите реформи, извършени на фона на заплахите от Северна Корея.\r\n\t \r\n\tОтличието \"страна на годината\" се присъжда от списание \"Икономист\" от 2013 г. на държава, която през изминалите 12 месеца е преживяла забележителна промяна или е направила света по-добър.\r\n\t \r\n\tБританското издание призна, че е допуснало грешка през 2015 г., когато страна на годината стана Мианма заради прехода от диктатура към подобие на демокрация. \"Не предвидихме колко ще се влоши отношението към рохингите\", отбелязва \"Икономист\".", "date": "2017.12.21", "title": "Франция е страна на годината в класацията на \"Икономист\""}
{"url": "http://www.mediapool.bg/predkoledni-globi-ot-obshto-12-mln-lv-za-evn-i-chez-news273358.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕнергийните групи на ЧЕЗ и ЕВН в България получиха глоби за общо около 12 млн. лв. Първо Комисията за защита на конкуренцията (КЗК) съобщи в четвъртък, че е санкционирала с 6 млн. лв. двете компании, защото пречат на свободния пазар на електроенергия и злоупотребяват с господстващото си положение.\r\n\tПосле ЕВН обяви, че същия ден са й връчени и две наказателни постановления от Комисията за енергийно и водно регулиране (КЕВР). Те са за общо 6 млн. лв. и са наложени за нищожни нормативни пропуски, свързани с необходимостта при смяна на електромерите да има подписи на двама свидетели на снемането на старите показания. Всъщност става въпрос за два такива случая, в които липсващият втори подпис ще коства на компанията по 3 млн. лв.\r\n\t\"Честитката\" за наложените санкции пристига при ЧЕЗ в момент, когато отчаяно се опитва да продаде бизнеса си в България. В процедурата участват само местни играчи със съмнителен капацитет да управляват подобни активи, но компанията е твърдо решена да се оттегли от страната.\r\n\tИ двете компании ще обжалват санкциите, но са притеснени от кратките срокове заради предстоящите празници.\r\n\t\n\n\r\n\tОт ЧЕЗ отричат нарушенията, за които са санкционирани.\r\n\t\"Ръководството на Групата ЧЕЗ в България ще предприеме всички предвидени в закона действия, за да бъдат защитени интересите на дружествата, на техните клиенти, акционери и служители\", посочва се в изявление на ръководството на \"ЧЕЗ България\", обяви компанията.\r\n\tЧЕЗ вече съди България пред арбитражен съд на Световната банка за това, че държавата не е защитила инвестициите и искът й е за \"стотици милиони\". ЕВН пък претендира пред същия съд за 600 млн. евро нанесени щети от регулаторни политики и може скоро да се очаква решение по казуса.\r\n\t\r\n\tЕВН, което ще обжалва наложените му глоби от общо 10 млн. лв., определи подхода на регулаторите като лош сигнал към чуждестранните инвеститори. Запитан дали след тези санкции ЕВН ще продължи да работи у нас, регионалният мениджър на компанията Робърт Дик заяви, че \"решението за оттегляне е на австрийския инвеститор ЕВН АГ, но за да сме активни на българския пазар, се нуждаем от нормална правна и бизнес среда\". Той допълни, че компанията е \"предпазлива относно бъдещото си развитие в България\".\r\n\t\"Когато един инвеститор е наказван с такива глоби, какъв е стимулът му да инвестира в дейността си и да работи?\", попита членът на управата на \"ЕВН България\" Калина Трифонова.\r\n\tРобърт Дик коментира, че постановленията на КЕВР повдигат много въпроси в бъдещото развитие на сектора, тъй като нищожни пропуски по отношение на дейността на дружеството неоснователно са наложени максималните финансови санкции.\r\n\t\r\n\t\"И двете решения - и това на КЗК и това на КЕВР, са издадени непосредствено преди коледно-новогодишните празници, което ни оставя с изключително малък срок за реакция по отношение на тяхното обжалване\", посочи Дик.\r\n\tАвстрийският посланик у нас Роланд Хаузер заяви, че наложените санкции са особено лош сигнал по отношение на условията за инвестиции в България.\r\n\tДрамата с липсата на втори подпис при смяната на електромери и свалянето на показанията на стария уред се точи от 2014 г. Още тогава от ЕВН обясниха, че това изискване им създава огромни проблеми, тъй като често обитателите на имота са различни от хората, на чието име е партидата. Така при смяната собствениците няма как да бъдат открити и затова констативните протоколи за свалянето на уредите се подписват от наематели или други свидетели на процедурата, но често не може да се намери втори човек, който да сложи подпис под документа.\r\n\tСега представителят на дружеството Гочо Чемширов обясни, че санкцията на КЕВР е за два такива случая, в които собственици или обитателите на жилищата не са присъствали на смяната на електромера въпреки двукратните предупреждения, че такава предстои.\r\n\tОт КЕВР обявиха, че в петък ще дадат изявление по случая с глобите за ЕВН.\r\n\t\r\n\tСанкциите от КЗК за ЧЕЗ и ЕВН в България пък идват след близо тригодишно разследване. Антимонополната комисия е установила, че двете компании пречат на свободния пазар на електроенергия и злоупотребяват с господстващото си положение.\r\n\tГлоби за близо 4 млн. лв. са наложени на ЕВН, която у нас притежава електроразпределителната мрежа в Югоизточна България и захранва територията с ток, а отделно има търговец на свободния пазар. Санкциите й са по една за електроразпределителното и за електроснабдителното дружество. Първото е глобено с 1 896 210 млн. лв., второто – с 1 902 995 лв.\r\n\tДвойно по-ниски са санкциите за ЧЕЗ, чието електроразпределително дружество е глобено с 1 057 140 лв., а електроснабдителното – с 1 136 400 лв.\r\n\tОт решенията на КЗК не става ясно как точно са определени размерите на санкциите, но общо взето аргументите са сходни.\r\n\tПроизводството срещу ЕВН, ЧЕЗ и третия регионален мрежови оператор и доставчик \"Енерго-Про\", както и срещу Асоциацията на търговците на електроенергия в България и Института за енергиен мениджмънт,  на 2014 г.\r\n\tКомисията се била сезирала заради медийни публикации, че ЧЕЗ, ЕВН и \"Енерго-Про\" участват както на регулирания, така и на свободния пазар на ток и това създавало пречки. После била постъпила жалба на дружеството \"Енерджи МТ\", която е търговец на свободния пазар и срещала пречки в опитите си да привлича нови клиенти.\r\n\tЯвно за \"Енерго-Про\" и асоциацията на търговците на ток и Института за енергиен мениджмънт все още не е взето решение от антимонополния орган.\r\n\t\r\n\tОт КЗК смятат, че ЕВН и ЧЕЗ чрез предприятията в своите групи прилагат обща стратегия и практики, с които дискриминират независимите търговци извън съответните групи и ограничават търговията с електрическа енергия по свободно договорени цени.\r\n\tСпоред комисията, това поведение засяга преминаването на стопански потребители от доставка по регулирани към доставка по свободно договорени цени и може да предотврати, ограничи или наруши конкуренцията на пазара на търговия с електроенергия по свободно договорени цени и да засегне интересите на потребителите.\r\n\tПроблемът според КЗК е, че едновременното участие на дружества на енергийните компании на двата пазара пречи на клиентите им при смяна на доставчика чрез административни процеси, неоказване на съдействие, предоставяне на противоречива информация, поставяне на нови и различни изисквания, невъзможност да се сключи договор за доставка на свободни цени с избран от крайния потребител доставчик.\r\n\t\r\n\tИ ЕВН, и ЧЕЗ обаче смятат, че предявените твърдения са неоснователни. Във възраженията си до КЗК те посочват, че комисията неправилно е определила обхвата на изследвания пазар, за който се твърди, че е засегнат от действията на двете компании.\r\n\tТе оспорват и констатациите, че вътрешният обмен на информация в дружествата от групата е злоупотреба с господстващо положение. Аргументът е, че това е нормална практика.\r\n\tДружествата обръщат внимание и на факта, че участието на техните електроснабдителни дружества и тези за търговия с ток съответно на регулирания, и на свободния пазар е законово и нормативно регламентирано, поради което няма как компаниите да бъдат обвинени, че нарушават конкуренцията.\r\n\tОсвен това интересите на дружествата от всяка икономическа група са логично свързани и те са привличането на възможно най-голям брой клиенти на двата пазара, посочват от ЕВН във възраженията си пред КЗК.\r\n\tРешенията на антимонополния орган могат да бъдат обжалвани пред Върховния административен съд в 10-дневен срок от връчването им на компаниите, което те ще сторят, но времето за реакция от тяхна страна се оказва кратко заради празниците.", "date": "2017.12.21", "title": "Предколедни глоби от общо 12 млн. лв. за ЕВН и ЧЕЗ"}
{"url": "http://www.mediapool.bg/svetovni-sportni-parvenstva-i-sofiya-oupan-shte-reklamirat-bulgaria-news273394.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще бъде рекламирана като целогодишна туристическа дестинация по време на големите спортни състезания, чийто домакин ще е през 2018 г., съобщиха от Министерството на туризма в четвъртък след среща на ресорния министър Николина Ангелкова с шефовете на федерациите по волейбол Любомир Ганев, по художествена гимнастика Илиана Раева и по тенис Катерина Генова.\r\n\tСтраната ни ще бъде силно промотирана и по време на събитията, свързани с избора на София за Европейска столица на спорта през следващата година.\r\n\tРекламата на българския туристически продукт ще е част от тенис турнира от АТП 250 \"София Оупън\", в който през февруари ще се включи българската тенис звезда Григор Димитров. Същото е планирано да стане и в рамките на световните първенства по художествена гимнастика през септември в София и по мъжки волейбол, което ще се състои по същото време в България и Италия.\r\n\tБългария става все по-притегателна като дестинация и за почитателите на тениса, особено след големия международен пробив на Григор Димитров. След успеха на първите две издания на турнира \"София оупън\" от 4 до 11 февруари 2018 г. ще се състои нова атрактивна надпревара на корта, съобщи генералният секретар на Българската федерация по тенис Катерина Генова. За трети път в историята си страната ни ще бъде домакин на турнир от календара на Асоциацията на професионалните тенисисти. По време на авторитетната проява ще се рекламират възможностите на българската столица като спортно средище, но и на многобройните й туристически забележителности, поясни министър Ангелкова.\r\n\tОт 10 до 30 септември Варна, София и Русе ще са домакини на Световното първенство но волейбол за мъже, което се организира съвместно с Италия. Това ще е най-големият спортен форум, който страната ни ще приеме. Предишното домакинство на световно по волейбол е било през 1970 г., но сега ще привлече много по-голям интерес след силните изяви на българските състезатели през последните години, смятат от туристическото ведомство и планират там също да се рекламира туристическият потенциал на България, предлагаща разнообразни услуги за почивка и пътешествия.\n\n\r\n\tПо същото време в София ще се проведе и Световното първенство по художествена гимнастика – спорт, в който страната ни също е сред лидерите на планетата. На събитието се очакват над 2000 участници и гости, зрителите ще са многократно повече, а състезанието ще привлече и много туристи, посочва Илиана Раева, цитирана в съобщението на министерството.\r\n\tРекламата на страната ни ще съпътства и професионални състезания и любителски занимания, част от инициативата София Европейска столица на спорта за 2018 г.", "date": "2017.12.21", "title": "Световни спортни първенства и \"София оупън\" ще рекламират България"}
{"url": "http://www.mediapool.bg/valnata-ot-seks-obvineniya-oglavi-klasatsiyata-na-ap-za-sabitie-na-godinata-news273391.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВълната от обвинения за сексуални посегателства и неуместно поведение, започнала от Холивуд и обхванала света на медиите, политиката и много други среди в САЩ, е новинарската история на 2017 г., според годишната класация на агенция Асошиейтед прес. Тя е изготвена въз основа на анкета, в която са участвали редактори и ръководители на новинарски емисии в страната.\r\n\t \r\n\tОт скандала със сексуалните посегателства пострадаха холивудският продуцент Харви Уайнстийн, медийните звезди Мат Лауър и Чарли Роуз, членове на Конгреса и много кулинарни виртуози.\r\n\t \r\n\tНа второ място в класацията е поставена първата година на Доналд Тръмп като президент на САЩ. Тя бе белязана от полемика, рейтингът му спадна до рекордни нива, а неговият навик да пуска туитове в ранни зори породи смесица от подигравки, ентусиазъм и възмущение.\r\n\t \r\n\tНа трето място е масовата стрелба в Лас Вегас, където 64-годишен мъж, играещ видеопокер с големи залози, събра разнороден арсенал и откри огън по хора на концерт, убивайки 58 души. Мотивите на нападателя, който бе застрелян от полицията, така и не са установени за момента.\r\n\t \n\n\r\n\tНа четвърто място са ураганите, връхлетели американски щати и Карибите и причинили щети в размер на стотици милиарди долари. Бурята Харви уби 80 души, ураганът Ирма отне живота на десетки хора на Карибите и в САЩ, в това число и 12 обитатели на старчески дом, а ураганът Мария повреди над 200 000 къщи в Пуерто Рико.\r\n\t \r\n\tНа пето място остава Северна Корея с нейните ракетни изпитания и изпитанието на водородна бомба.\r\n\t \r\n\tНа шесто място е разследването за евентуално руско влияние в предизборната кампания в САЩ през ноември миналата година.\r\n\t \r\n\tНа седмо място е неуспехът да бъде отменена здравната реформа Обамакеър въпреки няколкото опита в Конгреса.\r\n\t \r\n\tНа осмо място е приетата преди броени дни американска данъчна реформа за 1,5 трилиона долара. Чрез нея се намаляват корпоративните данъци. Резултатът за физическите лица обаче е смесен. Критици на реформата казват, че тя ще доведе до голям бюджетен дефицит. Според поддръжниците й реформата ще допринесе за ускоряване на икономическия растеж.\r\n\t \r\n\tНа девето място са терористичните атаки по света. Сред тях са нападението в нощния клуб в Истанбул в новогодишната нощ, когато загинаха 39 души. През май терорист се взриви след концерта на Ариана Гранде в Манчестър. Нападатели с превозни средства прегазиха хора на пешеходния булевард Рамблас в Барселона и на колоездачна алея в Ню Йорк. През ноември при атака срещу джамия в Египет загинаха 300 души.\r\n\t \r\n\tНа десето място е поставен разгромът на групировката \"Ислямска държава \"в редица нейни бастиони в Сирия и Ирак, сред които Ракка и Мосул. Свързани с ИД терористи обаче продължават да действат в Афганистан и Египет.", "date": "2017.12.21", "title": "Вълната от секс обвинения оглави класацията на АП за събитие на годината"}
{"url": "http://www.mediapool.bg/avariya-pak-ostavi-bez-parno-pet-kvartala-v-sofiya-news273395.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарното и топлата вода в пет столични квартала е спряно заради авария. Засегнати са \"Красно село\", \"Гоце Делчев\", \"Стрелбище\" и части от \"Борово\" и \"Мотописта\". Причината е пробив на главен топлопровод. Засегнати от аварията са повече от 700 абонатни станции и 20 000 домакинства.\r\n\tОт \"Топлофикация-София\" разчитат, че ще се справят с аварията в рамките на законоустановения срок от 48 часа. На място в момента са 4 екипа.\r\n\tТоплопроводът е същият, който преди десет дни остави на студено същите квартали, обясни Елизабет Павлова от дружеството пред БНР.\r\n\t\"Преди 10 дни оставихме топлопровода, без да възстановим изолацията, за да можем да обследваме и видим каква е реалната ситуация. Както виждате, днес има нова авария. Заради това се налага да подменим по-голямата част от топлопровода\", коментира Павлова.\r\n\tМеждувременно в четвъртък Столичният общински съвет прие бизнес плана на \"Топлофикация\" за 2018 г. В него е заложена и реконструкцията на 20 км топлопроводи през лятото. \"Рехабилитацията на топлопреносната мрежа дава добри резултати по отношение снижаване на аварийността и повишаване надеждността и качеството на услугата централизирано топлоснабдяване\", смятат от \"Топлофикация\".\r\n\tОсвен това ще се правят ремонти в ТЕЦ \"София\" и ТЕЦ \"София Изток\". Планирано е и началото на изграждане на когенерация, в която да се използва горивото, произвеждано от боклука на София. За изпълнение на инвестиционната програма на \"Топлофикация-София\" са предвидени 97.5 млн. лева. Собствените средства са за обекти на стойност 87.1 млн. лева, а привлечените са от Международен фонд \"Козлодуй\".", "date": "2017.12.21", "title": "Авария пак остави без парно пет квартала в София"}
{"url": "http://www.mediapool.bg/saitat-za-blagotvoritelni-kauzi-platformatabg-veche-e-dvuezichen-news273396.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски сайт за набиране на средства Платформата.бг има и версия на английски език, след като за Коледа бе пусната обновената му и адаптирана за мобилни устройства визия , съобщи създателят й Фондация Bcause.\r\n\tДосега платежната система беше само на български език и създаваше трудност на чуждоезичните дарители да подкрепят български каузи, но вече за набирането на дарения от целия свят няма пречки – всичко е в ръцете на активните хора, които могат да запалят искрата на своите приятели и да ги превърнат в свои поддръжници и дарители, посочват от организацията.\r\n\tСъздаването на дарителска кампания в Платформата.бг е напълно безплатно и става много бързо. Удобна е за каузи с неголеми и бързопостижими финансови цели. Кампаниите могат да бъдат в полза на нестопански организации, читалища, болници, училища и други публични институции, както и за частни лица – за лечение, обучение, изяви.\r\n\tПрез 2017 година чрез платформата са набрани около 80 000 лева за малки и по-големи благотворителни каузи. Най-много са кампаниите в сферата на образованието, културата и социалните проекти. Сред тях бе най-голямото спортно благотворително събитие на Балканите –\"1000 km Balkan Charity Challenge“. Най-много дарения привлякоха кампаниите на \"Майко мила\" и Софийската математическа гимназия, допълват от фондацията.\r\n\t\"Най-добри резултати постигат кампании, в които хора се обръщат към други хора, които им се доверяват заради техния личен пример, разбираеми цели и впечатляващи истории\", посочват създателите на каузата.\r\n\tТя стартира през 2015 г. с идеята да бъде удобният инструмент за набиране на онлайн дарения от български организации и активни хора. Даряването става онлайн - през системата Борика или през Pay Pal, и по банков път – през дарителската сметка на Фондацията, с практически с всички видове български и международни карти. За направените дарения могат да бъдат ползвани данъчни облекчения. Фондация BCause удържа 5% от набраните пари за администриране и развитие на сайта.", "date": "2017.12.21", "title": "Сайтът за благотворителни каузи Платформата.бг вече е двуезичен"}
{"url": "http://www.mediapool.bg/tsatsarov-predizvika-treto-izslushvane-na-rashkov-za-da-otreche-pak-che-mu-prechi-news273397.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъвместното заседание на парламентарните комисии за контрол на службите и специалните разузнавателни средства (СРС) и по вътрешна сигурност, на което за трети път в рамките на две седмици бе изслушан председателят на Бюрото за контрол на СРС-тата Бойко Рашков, се превърна в пълен фарс.\r\n\tПърво присъстващите заедно установиха, че всъщност Рашков никога не е говорил за \"масово подслушване\", а това е медийна интерпретация, а след това се оказа, че основната цел на мероприятието е главният прокурор Сотир Цацаров отново да отрече, че възпрепятства работата на Бюрото. Този път не само пред медиите, а пред депутатите и шефовете на службите.\r\n\tСъвместното заседание на двете комисии така и не произведе някакво решение във връзка с констатациите на Рашков за множество нарушения при прилагането на СРС-та, а по-скоро имаше помирителен характер. Както отбеляза председателят на вътрешната комисия Цветан Цветанов – когато се обсъждат въпроси, свързани с националната сигурност, институциите трябва да се уважават и \"всички да говорим на един език\".\r\n\tРашков от своя страна изнесе своеобразна лекция за процедурите по искане, разрешаване и прилагане на СРС-та, подкрепена с някои статистически данни. Част от депутатите обаче не дадоха признаци, че разбират чутото, а един дори се обиди на \"интелигентност\" и напусна залата.\r\n\tВ крайна сметка думата взе Цацаров, за да обясни още веднъж, че не е издавал заповед, с която се ограничават правомощията на Бюрото, а само указание в духа на Наказателно-процесуалния кодекс (НПК). Нищо, че на въпросния документ буквално пише, че \"заповядва\" на прокурорите да не предоставят на колегите на Рашков нищо друго, освен искания и съдебни разрешения за използване на СРС-та.\r\n\tДруг любопитен момент бе, че по изричното настояване на главния прокурор този път в парламента бе поканен целият състав на Бюрото, тъй като то е колективен орган. Присъствието на колегите на Рашков в залата обаче бе напълно безсмислено, тъй като нито някой сметна за необходимо да им даде думата, нито пък те самите изявиха желание да говорят.Поканите за третото изслушване пътували до Бюрото 5 дни\r\n\tПо време на заседанието стана ясно, че е имало опасност Рашков и колегите му въобще да не се появят, тъй като секретарката в Бюрото случайно била в офиса си около 17.30 часа в сряда, когато пристигнали официалните покани от парламента. Въпреки че били пратени още на 15 декември.\r\n\tДатата на изпращането им е още едно доказателство за това, че въпросното заседание бе свикано единствено в изпълнение на волята на Цацаров, който ден по-рано, на 14 декември, предложи чрез пресцентъра си твърденията на Рашков за \"тежки нарушения при прилагането и използването на СРС, допуснати от органите на прокуратурата и ДАНС\" да бъдат обсъдени на съвместно заседание на двете комисии.\r\n\tВолята му бе претворена от управляващото мнозинство в парламента почти буквално в темата на заседанието: \"за отправените твърдения за тежки нарушения на закона за прилагането и използването на СРС\".\r\n\tСамият Рашков изрази в четвъртък учудването си от факта, че безпрецедентно е поканен на трето поредно изслушване, след като преди две седмици ресорната комисия първо прие годишния доклад на Бюрото, а после той бе изслушан и в пленарната зала. По думите му шефът на комисията за контрол на службите Димитър Лазаров му обяснил, че може да организира работно заседание по проблемите, свързани с работата на Бюрото, чак след 15 януари догодина, но след реакцията на Цацаров, такова е свикано в спешен порядък.\r\n\tВ изказването си Рашков обърна внимание и на председателя на правната комисия Данаил Кирилов, според когото той представил на парламента не факти за нарушения със СРС-та, а \"спомени и въображения\". Шефът на Бюрото добави и, че за пръв път му се случвало депутат да му \"размахва пръст\", визирайки предупреждението на Кирилов по негов адрес, че му оставала само една година от мандата.След което разясни на депутатите, че когато става дума за СРС-та има два основни вида нарушения – неправомерност, при която директно се нарушават човешки права, и незаконосъобразност, при която не се нарушават основни права на гражданите.\"Множество констатации за нарушения на човешки права\"\r\n\t\"Имаме множество констатации за нарушения на човешки права в нашата страна\", обобщи Рашков, след което загатна, че ще изнесе конкретни данни, шегувайки се, че \"националната сигурност вляво ще следи да не изтече секретна информация\". Саркастичният му коментар бе по адрес на стоящия вляво от него шеф на ДАНС Димитър Георгиев, с чието решение през лятото бе отнет секретния достъп на зам.-председателя на Бюрото Георги Гатев.\r\n\tМаноил Манев от ГЕРБ обаче срещна сериозни затруднения да разбере хумора на Рашков и го помоли да уточни с какви технически средства в залата би могъл да бъде осъществен този теч. В отговор шефът на Бюрото иронизира въпроса на депутата, отбелязвайки, че просто е демонстрирал чувство за хумор и способността това да бъде осмислено е белег за интелигентност. Манев обаче отново възприе думите му напълно сериозно, вследствие на което заяви, че Рашков обижда народен представител и напусна залата.\r\n\tСлед кратка размяна на забележки по начина на водене на заседанието между Красимир Янков от БСП и Димитър Лазаров, на Рашков отново му бе дадена думата, за да продължи с изявлението си.\r\n\tТогава той посочи, че в доклада на Бюрото има обобщени данни за незаконно използване на СРС-та спрямо петима граждани, но тези данни неправилно са изтълкувани от депутати като атака към управляващите, приемайки, че са извършени през 2016 г. Всъщност периодите, в които е установено използването на незаконни СРС-та, съвпадали и с други правителства – както първите два кабинета на Бойко Борисов, така и този на Пламен Орешарски, а и служебния на Марин Райков.\"Ние правим проверки без да знаем в какви периоди са използвани СРС-тата. Ако знаехме, тогава можеше да кажете, че упражняваме политическа дейност\", добави Рашков.\r\n\tСъобщи и, че преди дни е подписал сигнал до главния прокурор във връзка с магистрат, който двукратно е проследяван със СРС-та, искането за които обаче не било подписано от наблюдаващия прокурор по делото, а \"от друг прокурор, който още се явява на телевизионния екран\". Обобщи и, че в досегашната си дейност Бюрото е установило над 200 случая, в които има нарушения със СРС-та.\r\n\tПо думите му 30% от исканията за прилагане на секретни способи за разследване са некачествени, а само през 2016 г. съдът е постановил общо 191 отказа на ДАНС.\r\n\t\"Слава на Бога българския съд в момента си е на мястото, това е нашето мнение\", заключи Рашков с уточнението, че 40.3% от въпросните откази са заради липса на данни за престъпление, 11.7% - заради надвишаване на максимално разрешения срок, а 11.1% - заради обръщане към некомпетентен съд.\r\n\tПри исканията, подадени от МВР, се забелязвала дори по-тежка некомпетентност. 25% от установените откази били, защото се искало СРС по разследване на организирана престъпна група, данни за каквато липсват по делото. Останалите най-чести причини, изтъквани от съда, били липса на данни за съпричастност на проследяваното лице към престъпление и липса на данни въобще за извършено престъпление.\r\n\tПри исканията на прокуратурата Бюрото също е установило подобни тенденции. 27% от отказите на поисани СРС-та били заради липса на данни за съпричастност на заподозрения към престъпление, 26% - заради липса изобщо на престъпление, а 16.8% - заради липса на основания за удължаване на срока на подслушването.\r\n\tПо думите му \"съдилищата са заливани с подобни искания\", включително и за деяния, които са декриминализирани или за които Наказателният кодекс предвижда по-малко от 3 години затвор, което прави използването на СРС-та незаконно. Рашков добави и, че от общо 2100 искания, отправени до спецсъда, 600 били некачествените.\r\n\tПоследва изказване на Цветанов, който обяви, че \"от това, което чух, нямаше абсолютно нищо, което да е конкретно\". Димитър Лазаров пък посочи, че между 45 и 47% от решенията на Върховния касационен съд били отменителни, което не правело съдиите от долните инстанции некомпетентни или неграмотни. Добави и, че макар част от исканията да са в нарушение на закона, затова има съдебен контрол, който очевидно работи.\r\n\tСлед това дойде моментът и самият Цацаров да вземе думата, за да разкаже как на няколко пъти е искал от Рашков методиката на Бюрото за извършване на проверки, но такава не му била пратена. Затова се и принудил да издаде указанието, за което Рашков твърди, че ограничава правомощията по контрол над СРС-тата.\r\n\tСпоред него въпросният документ просто възпроизвеждал разпоредбата в НПК, регламентираща, че наблюдаващият прокурор разрешава достъпа до материали от досъдебното производство и \"да се спекулира, че главният прокурор пречи на Бюрото е, меко казано, неистина\". Като доказателство Цацаров посочи, че от 2014 г. досега то е извършило общо 192 проверки в различните прокуратури.\r\n\t\"Указанието казва, че ние може да се запознаем с искането, което е секретен документ, а веществените доказателствени средства са явни, но не можем да ги видим\", отговори му Рашков, допълвайки, че това показва неразбиране на смисъла на Закона за СРС-тата.\r\n\tСлед него думата взе и председателят на спецсъда Георги Ушев, който заяви, че за 6 години, откакто заема поста, не бил срещал сериозни нарушения. Освен това съобщи, че в спецсъда е направен регистър на СРС-тата, какъвто няма в национален мащаб, въпреки че това е предложено от Бойко Рашков още през 2014 г. Ушев изрази и една идея – да бъде създаден регистър на СРС-тата по линия на защитата на националната сигурност и борбата с тероризма.\r\n\t\"На всеки международен форум, на който имам достъп до хората, които се занимават с това, разбирам, че се прилагат СРС-та и по отношение на дипломати\", добави магистратът с уточнението, че това се правело при наличие на данни за риск от терористичен акт.\r\n\tСлед него изказване направи и шефът на ДАНС Димитър Георгиев, който на свой ред отрече да отказва достъп на Бюрото до поискани от негови членове материали и цитира данни, според които агенцията е отговорила на общо 101 подобни писма през 2015 г., на 67 през 2016 г., както и на 17 през т.г. Подобно на Цацаров изтъкна, че с Рашков имат различни тълкувания на закона по отношение на обхвата на проверките на Бюрото за контрол на СРС-тата.", "date": "2017.12.21", "title": "Цацаров предизвика трето изслушване на Рашков, за да отрече пак, че му пречи"}
