{"url": "http://www.mediapool.bg/deputatite-dadoha-zelena-svetlina-na-merkite-sreshtu-reeksporta-na-lekarstva-news275020.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС пълно единодушие депутатите от парламентарната здравна комисия приеха на първо четене в четвъртък промените в Закона за лекарствените продукти в хуманната медицина, които предвиждат ограничителни мерки и по-високи санкции срещу  на медикаменти, заради който има недостиг на българския пазар.\r\n\tПромените бяха подкрепени от депутатите от всички парламентарни групи с 20 гласа “за“ и нито един “против“ или “въздържал се“.\r\n\tПромените предвиждат вносът и търговията с лекарства, заплащани частично или изцяло от здравната каса, . .\r\n\tНа проверка от ИАЛ подлежат лекарствените продукти, за които най-малко 5 различни аптеки в рамките на един месец подадат уведомление, че дистрибутор не е изпълнил заявката им в срок.\r\n\tЕкспертен съвет към Изпълнителната агенция по лекарствата (ИАЛ) ще разработва – единият за лекарствата, за които временно може да направи ограничения в износа при установяване на недостиг, а другият – за медикаментите, за които в рамките на предходните три месеца търговците на едро са уведомили ИАЛ, че ще изнасят извън страната.\n\n\r\n\tЛекарствените продукти, включени в ограничителния списък, ще могат да се изнасят, само ако ИАЛ не е издала заповед за ограничаване на износа на конкретния лекарствен продукт.\r\n\tИАЛ ще има право да издаде заповед само в случаите, когато се установи, че \r\n\t\r\n\tЗа износ на медикаменти в нарушение на закона е предвидена глоба от 50 000 до 100 000 лева.\r\n\tАптека, която достави лекарствени продукти от ограничителния списък на търговец на едро или на други лица в нарушение на изискванията закона, се наказва с глоба от 10 000 до 20 000 лв., а при повторно нарушение – от 25 000 до 35 000 лв.\r\n\tПо време на обсъждането в комисията от Асоциацията на научноизследователските фармацевтични производители , представляваща големите фармацевтични компании, се обявиха срещу изискването да поддържат 10% резерв.\r\n\tДиректорът на асоциацията Деян Денев обясни, че 50% от компаниите не продават лекарства и не участват във веригата на доставки у нас, а снабдяването става по силата на договор с дистрибутор, който е извън контрола на фармацевтичните компании. Така след като продадат лекарствата си на него, компаниите не могат повече да носят отговорност какво се случва с лекарствата и дали те се ползват за снабдяване в България или се изнасят.\r\n\tДруго предложение на  е въвеждането на специален режим за отпускането на медикаментите от списъка с дефицитни лекарства. Идеята е да се въведе изискване фармацевтите да пазят копие от рецептите известно време след продажбата на медикаментите, подобно на режима при лекарствата със зелена рецепта, за да не стават лекарствата жертва на “изкупвачи“ и в последствие изнасяни.\r\n\tОт Асоциацията на паралелните търговци обаче са против ограничаването на свободното движение на стоки и нейният директор Боряна Маринкова посочи, че липсите на българския пазар трябва да бъдат решавани чрез въвеждането на възможност за бързи вътреобщностни доставки.\r\n\tПроф. Татяна Бенишева, председател на Българската асоциация за лекарствена информация, изрази съмнение, че Агенцията по лекарствата ще успее да изгради електронната платформа за проследяване на движението на медикаментите за предвидения в закона срок от 4 месеца.", "date": "2018.02.01", "title": "Депутатите дадоха зелена светлина на мерките срещу реекспорта на лекарства"}
{"url": "http://www.mediapool.bg/prilozhenieto-za-saobshteniya-telegram-otnovo-e-dostapno-za-epal-potrebitelite-news274996.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед около 20 часа отсъствие, набиращият все по-голяма популярност месинджър \"Телеграм\" отново е достъпен в софтуерния магазин на \"Епъл\" (iOS App Store), съобщи лично в своя микроблог създателят му Павел Дуров. Отсъствието на програмата в списъка за изтегляне бе забелязано в сряда от потребител в платформата Reddit.\r\n\tОснователят на платформата Павел Дуров уточни, че ежедневно \"Телеграм\" за iOS се изтегля от над 100 хиляди потребители, а за Android - над половин милион.\r\n\tПричината за свалянето на месинджъра бе нарушение на правилото за \"разстройващо или обидно съдържание\", което е част от политиката за достъпност в софтуерния магазин. Рестрикцията засегна и двете версии на софтуера - \"Телеграм\" и олекотената \"Телеграм екс\".\r\n\tПо - рано Дуров коментира в Туитър, че вероятният проблем е \"неподходящо съдържание\". \"Бяхме предупредени от Apple, че неподходящо съдържание е било достъпно за нашите потребители и в двете приложения. Те са били отстранени от App Store. Щом решим проблема, очакваме приложенията да се върнат отново.\", пише той.\r\n\tИзискванията към разработчици за Епъл налагат всеки софтуер, в който потребителите разпространяват съдържание да има предвидени механизми за филтриране на проблемно съдържание. Това включва възможност за докладване, блокиране и изтриване.\r\n\t\"Приложенията със създадено от потребителите съдържание или услуги, които могат да се използват за разпространение на порнографско съдържание, обсъждане на реални личности в негативен или сексуален контекст, физически заплахи или тормоз, нямат място в App Store могат да бъдат премахнати без предупреждение \", добавят авторите на iOS.", "date": "2018.02.01", "title": "Приложението за съобщения \"Телеграм\" отново е достъпно за Епъл потребителите"}
{"url": "http://www.mediapool.bg/startira-evropeiska-observatoriya-i-forum-za-blokchein-news274994.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия създава Обсерватория и форум на ЕС за блокчейн технологии. Проектът се изготвя с подкрепата на Европейския парламент и има за цел да обедини пазарни специалисти, предприемачи и разработчици от областта, както и всички останали заинтереовани страни, съобщиха в четвъртък от еврокомисията.\r\n\tТехнологията блокчейн стана много популярна след навлизането на крипто валутите като Биткойн и Етериум, които са изградени на нейната база. Тя позволява равномерното съхраняване на информация в цялата мрежа. Според експертите, блоковите вериги се употребяват все по-широко, тъй като осигуряват висока сигурност и прозрачност на онлайн транзакциите.\r\n\tДо 2020 г. Европейската комисия ще осигури до 340 млн. евро за финансиране за проекти, основаващи се на авангардната технология. Пилотните проекти включват основни участници от традиционните сектори, като банки, застрахователи, фондови борси, логистични дружества и др.\r\n\tЦелта на новите структури е да бъдат внедрявани технологиите за блокови вериги в подкрепа на ангажимента поет от Европа към осъществяващите дейност в областта на блоковите вериги.\r\n\tОбсерваторията ще търси възможности за трансгранично сътрудничество между най-добрите европейски експерти в открит форум. Специалисти в областта ще могат да взаимодействат и открито да допринасят за технологичното развитие.\n\n\r\n\tКато партньор със солиден опит е привлечен ConsenSys - установен в Европа глобален играч, избран чрез търг. Софтуерната компания е основана в началото на 2015 г. и разработва софтуер за операции с блоковата верига Етериум. След подписването на договора на 29 януари 2018 г. ConsenSys ще работи в тясно сътрудничество със службите на ЕК по управлението на Обсерваторията и форума на ЕС.\r\n\tОбсерваторията и форумът на ЕС са създадени като пилотен проект на Европейския парламент, предложен от евродепутата Якоб фон Вайцзекер, в подкрепа на дейността на Комисията в областта на финансовите технологии.\r\n\tКомисарят по въпросите на цифровата икономика и цифровото общество Мария Габриел коментира, че блоковите вериги ще променят правилата на играта и е важно Европа да бъде начело в тази област. Според нея за това е необходима благоприятна среда и единен цифров пазар, на базата на блокчейн, а създаването на специализираните институти е стъпка именно в тази посока.\r\n\tЗаместник-председателят на ЕК Валдис Домбровскис, чийто ресор е финансовата стабилност посочи, че сред множеството технологии, блоковите вериги имат потенциала да преобразят изцяло финансовите услуги и пазари.\r\n\tСпоред Андрус Ансип, заместник-председател по въпросите на цифровия единен пазар, блоковите вериги са надежден инструмент за трансфери при високо ниво на сигурност и без посредник. Използването им ще доведе и до чувствително намаляване на разходите.", "date": "2018.02.01", "title": "Стартира европейска Обсерватория и форум за блокчейн"}
{"url": "http://www.mediapool.bg/pet-partii-iskat-otrichaneto-na-prestapleniyata-na-komunizma-da-bade-kriminalizirano-news274995.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПет партии – ДСБ, Да, България, Зелените, ДЕОС и БЗНС - поискаха криминализиране на отричането на престъпния характер на комунистическия режим.\r\n\tВ обща декларация в четвъртък партиите се обявяват за премахване на паметниците и символите на комунизма и заявяват, че подкрепят \"изучаването на неподправената история, тази с престъпленията на комунистическия режим в училищата, за да се помни истината и никога да не се повтаря\".\r\n\t\"Като представители на демократичната общност в България вярваме, че основна функция на държавата е гарантирането на живота, достойнството и основните човешки права, както и създаването на условия за свободно развитие на гражданското общество и равнопоставеност на хората. Ние не сме забравили и се прекланяме пред жертвите на комунистическия режим – най-голямото унищожително \"бедствие\", сполетяло България през 20 век\", се казва в позицията на петте партии.\r\n\t\"Днес свеждаме глави пред жестоко убитите и отдаваме почит на оцелелите мъченици и заявяваме, че ще направим всичко по силите си, и невъзможното дори, да не допуснем отново това нещастие да сполети нашия народ. С ясното съзнание сме за предпоставките и събитията, които направиха България лесна жертва на съветската хегемония и агресия\", заявяват петте извънпарламентарни партии.\r\n\tТе наричат комунистическия режим \"безмислостен и престъпен\" и допълват: \"Вместо да защитава живота и свободата и да брани собствеността на гражданите, вярната на Кремъл власт се впуска в масово изтребление на националния политически, стопански и културен елит\".\n\n\r\n\t\"Хиляди са убити без съд и присъда. Опитът на демократично мислещите политици, включили се в управлението с надежда да спасят или спрат, каквото е възможно, да сложат край на разправата посредством формиране на т.нар. \"Народен съд\", не дава резултат. Никой от обвинените не получава шанс за справедлив процес\", гласи текстът на декларацията.\r\n\t\"Десетки хиляди достойни граждани от всички етноси и вероизповедания биват жестоко изтезавани и малтретирани в лагерите и затворите, защото отстояват докрай и не предават демократичната кауза. Икономическото и социално развитие на България безвъзвратно изостава спрямо развитите страни. Световната изолация оставя тежки белези върху две поколения българи. Но духът на българската демокрация не се пречупва, защото ние пазим заветите на нашите деди, за да бъдем двигател на общественото развитие в България\", допълват петте партии.", "date": "2018.02.01", "title": "Пет партии искат отричането на престъпленията на комунизма да бъде криминализирано"}
{"url": "http://www.mediapool.bg/kmetat-na-septemvri-stana-parviyat-klient-na-antikoruptsionnata-komisiya-news274976.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на Септември Марин Рачев (ГЕРБ) бе задържан в четвъртък по подозрения в корупция, изразяваща се в умишлена безстопанственост и сключване на неизгодна сделка, съобщиха от прокуратурата.\r\n\tОт сутринта в града масирана полицейска операция под ръководството на спецпрокуратурата, като освен кабинети в общината, се претърсваха и частни домове. Междувременно от новата Комисия за противодействие на корупцията и отнемане на незаконно придобито имущество също обявиха, че са участвали в акцията.\r\n\tНяколко часа по-късно говорителят на главния прокурор Румяна Аранаудова и шефът на спецпрокуратурата Иван Гешев разкриха в Пазарджик, че Рачев е задържан за 24 часа и предстои в петък да му бъдат повдигнати две обвинения.\r\n\t\"Разследването на специализираната прокуратура е започнало в края на ноември м.г. Корупционно престъпление от кмета на община Септември. Към настоящия момент той е задържан по Закона за МВР. В рамките на утрешния ден специализираната прокуратура ще повдигне обвинение на лицето за две престъпления към този момент и те са умишлена безстопанственост по отношение на седем сделки. Второто обвинение, за което са събрани доказателства, е сключване на неизгодна сделка. Имот, който като кмет е закупил от едно дружество, чийто собственик е бил той преди\", обясни Арнаудова.\r\n\tПо думите на Гешев предмет на разследването ще бъде \"цялото родословно дърво\" на кмета на Септември, тъй като с него и негови роднини са свързани много фирми, които \"са управлявани, представлявани, собственост на втори братовчедки, съпруги и всякакви други, които в момента не мога да ги възпроизведа\".\n\n\r\n\t\"Така че по тази линия, в последните две години, те са получили обществени поръчки по реда на Закона за обществените поръчки. Строително-монтажни дейности и работи са извършени за над 13 милиона лева\", уточни Гешев.\r\n\t\"Осъществихме много добър синхрон с наблюдаващите прокурори и следователи. В кратък срок се наложи да подпомогнем прокуратурата с оперативна информация по отношение на действията на определени лица. Не се допусна изтичане на информация. Това означава едно много добро сработване между институциите- прокуратура, полиция и новият орган за противодействие на корупцията\", коментира и шефът на дирекция \"Противодействие на корупцията\" в антикорупционната комисия Антон Славчев.\r\n\tСрещу Марин Рачев са подавани множество сигнали за корупционни схеми, като особено активен в това отношение е инициативният комитет \"Да спасим община Септември\". Именно негови членове внесоха в края на м.г. в прокуратурата уличаващи данни срещу кмета. Впоследствие от комитета разпространиха прокурорското постановление, с което срещу Рачев бе образувано досъдебното производство, по което той бе задържан в четвъртък.\r\n\t\"От взетите обяснения на засечените лица е видно, че фирмите нямат необходимата техника и работна сила за изпълнение на заложените дейности. Те не могат да обяснят какви точно дейности са осъществени, което е предпоставка да се смята, че фирмите им се управляват от други лица. По мнение на експерти в строителния бизнес нанесените щети на община Септември от гореизложената информация възлизат на около 13 млн. лв.\", се казваше в постановлението.\r\n\tСрещу Марин Рачев тече и дело за укриване на данъци в особено големи размери – за над 115 000 лева. През лятото жители на Септември протестираха срещу управлението му и сигнализираха многократно за груби нарушения при разходването на публични средства и липсата на отчетност и комуникация на кмета с обществеността.", "date": "2018.02.01", "title": "Кметът на Септември стана първият \"клиент\" на антикорупционната комисия"}
{"url": "http://www.mediapool.bg/tramp-v-direkten-sblasak-s-direktora-na-fbr-news274991.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп вече приключи с един директор на Федералното бюро за разследване (ФБР). Сега е на път да направи същото с наследника му. Публичният призив на ФБР към Белия дом да не допуска оповестяването на класифициран доклад, изготвен от републиканците от комисията по разузнаването в Камарата на представителите, който критикува начина, по който ФБР води руското разследване, поставя директора на службата Кристофър Рей в открит конфликт с президента Доналд Тръмп, който го е назначил.\r\n\tФРБ заяви, че докладът на републиканците съдържа \"съществени пропуски\", които могат да повлияят съществено на точността му. Това засилва тлеещия конфликт между президента Тръмп и собственото му министерство на правосъдието във връзка с разследването на предполагаемата руска намеса в президентските избори през 2016 г.\r\n\tТова е първият случай, в който директорът на ФБР Кристофър Рей се противопоставя Тръмп, който подкрепя публикуването на документа.\r\n\tВ момента Белият дом проучва съдържанието на доклада, за да реши дали той трябва да остане поверителен, припомня Франс прес.\r\n\tРепубликанците в комисията по разузнаването претендират, че четиристраничният документ, написан от председателя й Девин Нунес, показва неправомерно наблюдение при разследването на предизборната кампания на сегашния президент, както и предубеденост срещу него. Деветимата представители на Демократическата партия публикуваха изявление, в което определят документа на републиканците като подвеждащ набор от теми за обсъждане, с които се отправят нападки срещу ФБР, припомня ДПА.\n\n\r\n\tНунес реагира на възраженията на ФБР, заявявайки, че \"след като в продължение на близо година възпрепятстваха исканията на Конгреса за информация, не е изненадващо да видим как ФБР и министерството на правосъдието отправят недостоверни възражения срещу идеята да се позволи на американците да получат информация за злоупотребите с наблюдение от страна на тези две агенции\", предаде Ройтерс.\r\n\tСпоред в. \"Ню Йорк таймс\" поверителният доклад показвал как ФБР и министерството на правосъдието са превишили правомощията си, за да получат съдебно разрешение да шпионират бивш съветник от предизборния екип на Тръмп.\r\n\t\"На ФБР бе дадена твърде ограничена възможност да се запознае с доклада в деня преди комисията (по разузнаването на Камарата на представителите) да гласува да бъде публикуван\", се казва в изявление на ФБР. \"Както бе заявено в първоначалното ни становище, имаме сериозни опасения за фактологични пропуски, които фундаментално се отразяват на точността на доклада\", смята ФБР.\r\n\tИзявлението на директора на ФБР Кристофър Рей го постави в конфронтация с президента, който изненадващо уволни предшественика му Джеймс Коми. През последните дни Рей е увещавал Белия дом документът да остане поверителен, пише вестникът.\r\n\tТръмп иска докладът да бъде публикуван и е казвал на хора от близкото си обкръжение, че според него в документа се показва, че служители на ФБР и министерството на правосъдието са действали неправомерно за получаването на поверителното съдебно разрешение през октомври 2016 г. за следене на съветника от предизборния му екип Картър Пейдж.\r\n\tПозицията на Тръмп по доклада е в разрез с тази на мнозинството представители на службите за национална сигурност. Министерството на правосъдието многократно е предупреждавало, че докладът, който е изготвен от републикански членове на комисията по разузнаването на Камарата на представителите, е заблуждаващ и че публикуването му би създало лош прецедент за оповестяване на поверителни правителствени документи, включително източници на информация и методи на събиране на разузнавателни сведения.\r\n\tСлужители на ФБР са казвали в частни разговори, че президентът дава предимство на политиката над националната сигурност и поставя под въпрос репутацията на ФБР, отбелязва \"Ню Йорк таймс\".\r\n\t\"Сега Тръмп може да е вдигнал мерника на Кристофър Рей заради изявлението на ФБР за доклада\", гласи заглавието на в. \"Вашингтон пост\".\r\n\tФБР запрати дискретния си директор в светлината на прожекторите и потенциално го постави на мушката на Тръмп вчера с изявлението си, пише изданието.\r\n\tСпорът по този доклад може да се окаже повратен момент на Рей и да настрои президента против него заради проявената независимост. Тръмп вече , след като той отказа да му се закълне във вярност, и е обмислял да уволни и министъра на правосъдието Джеф Сешънс, въпреки че Сешънс енергично прилага дневния ред на президента, отбелязва \"Вашингтон пост\".\r\n\tТози доклад е потенциално взривоопасен отчасти защото се смята, че поставя отговорността за предполагаемо неправомерното искане на съдебно разрешение за следене върху заместник-министъра на правосъдието Род Розенстайн, който отговаря за воденото от специалния прокурор Робърт Мълър разследване на евентуално съглашателство между предизборния екип на Тръмп и Русия, пише британският в. \"Гардиън\".\r\n\tТръмп използва неподходящото водене на друго разследване на ФБР като повод да уволни бившия директор на Бюрото Джеймс Коми през май м.г. Коми бе уволнен, след като Тръмп поискал от него да му се закълне във вярност, а той е отказал.\r\n\tВчера Си Ен Ен съобщи, че Тръмп поискал от Розенстайн да направи същото. Според телевизията на среща през декември Тръмп попитал Розенстайн дали е \"в неговия отбор\", а Розенстайн отвърнал: \"Разбира се, г-н президент, всички ние сме от вашия отбор.\"\r\n\tВъзможното уволняване на Розенстайн, когото Тръмп е критикувал по други поводи, сериозно ще застраши разследването на Мълър за евентуално съглашателство между предизборния екип на Тръмп и Русия, предупреждават експерти. Мълър се отчита на Розенстайн, който заяви в Конгреса, че само той има правомощието да уволни специалния прокурор, отбелязва \"Гардиън\".", "date": "2018.02.01", "title": "Тръмп в директен сблъсък с директора на ФБР"}
{"url": "http://www.mediapool.bg/momchil-metodiev-narodniyat-sad-e-nai-golyamata-valna-na-politichesko-nasilie-u-nas-prez-20-vek-news274992.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 1 февруари 1945 г. е произнесена и изпълнена смъртната присъда срещу 147 души от политическия елит на Третото българско царство. Смъртните присъди са издадени още преди събирането на Народния съд, припомни историкът Момчил Методиев пред БНР и цитира телеграми, изпратени от Георги Димитров, където се казва, че всички трябва да бъдат разстреляни.\r\n\tказа Методиев.\r\n\tПрез 2011 година, по предложение на президентите д-р Желю Желев и Петър Стоянов, 1 февруари е обявен за ден на признателност и почит към жертвите на комунизма. В момента обаче отбелязването на годишнината е под знака на острата  за изучаването на в училище на историята на комунистическия режим от 1944 г. до 1989 г.\r\n\tПо повод някои от аргументите им Момчил Методиев отбелязва, че сред осъдените на смърт има хора, отговорни за антисемитското законодателство в България, но проблемът е, че Народният съд осъжда всички, защото са част от този политически елит, без да разграничава вината на отделните хора.\r\n\t припомни Методиев.\n\n\r\n\tВъв връзка с поисканата от БСП оставка на министъра на образованието заради промяната в програмата за преподаване на история в десети клас и въвеждането в предмета на понятия като \"и \" Методиев заяви:\r\n\t\r\n\tдопълни той.\r\n\tПо думите му в момента в учебните програми влиза осъждането на политическото насилие и учениците в 10 клас трябва да бъдат запознати с общата идея, че политическото насилие не е средство за решаване на проблемите или при всички случаи то води към последващи трагедии.\r\n\t\r\n\tМетодиев отбеляза, че историята на комунизма се е преподавала в училище и досега, но с промяната в програмата ще се обърне по-голямо внимание на комунистическия период, като се въвеждат редица понятия, без които той е невъзможно да бъде да бъде изучаван.\r\n\tСпоред него в 10-ти клас е много трудно да се вникне в големи подробности от историята, защото тогава гимназистите ще изучават цялата история на България.\r\n\tВ заключение Момчил Методиев подчерта, че когато се говори за осъждане на комунизма, това не означава и осъждане, например, на нашите родители: \"", "date": "2018.02.01", "title": "Момчил Методиев: Народният съд е най-голямата вълна на политическо насилие у нас през 20 век"}
{"url": "http://www.mediapool.bg/nelegalnite-tsigari-donesli-na-prestapnitsite-35-mlrd-lv-za-10-godini-news274993.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа последните 10 години незаконната търговия на цигари в България е донесла приходи за криминалния свят , става ясно от , публикуван от Института за пазарна икономика (ИПИ).\r\n\tГолемият бум е през 2010 г., когато криминалните приходи са между 450 и 640 млн. лв. за годината, но и към момента, въпреки , те не са за пренебрегване, като се оценяват между 120 и 170 млн. лв. за 2016 г., съобщават икономистите. По думите им това е ресурс, които в голямата си част се влива в организираната престъпност и създава възможности за корумпиране по високите и ниските етажи на властта.\r\n\tОт данните на ИПИ се вижда, че през последните години има . Ако през 2007 г. неговият дял е бил , то през 2010 г. скача на , а през 2016 г. вече е , като по този показател България вече стои доста по-прилично на фона на средните стойности за ЕС.\r\n\tИзводите на ИПИ до голяма степен съвпадат и с , който бе представен през есента на 2017 г.\r\n\tВъпреки спада на незаконната търговия с цигари през последните години до около 7% от общия пазар през 2016 г., , смятат обаче от ИПИ. За 2016 г. този дял се е равнявал на близо 1 млрд. къса незаконни цигари, които са ощетили бюджета на страната с 200 млн. лв. Това биха били приходите за хазната от акцизи и ДДС, ако тези цигари бяха потребени легално. В пиковия момент за незаконната търговия – през 2010 г., потенциално пропуснатите приходи за бюджета са надвишавали 800 млн. лв.\n\n\r\n\tОценки на ИПИ за приходите от незаконната търговия\r\n\t  \r\n\tДанните сочат, че немалка част от незаконната търговия всъщност е . За това говорят брандовете на намерените кутии, непредназначени за местния пазар (особено т. нар. \"illicit whites\" – марки, който са създадени само и единствено за незаконен пазар), ефектите от проведените кампании в страната (например в първата половина на 2015 г.) и видимото преливане на количества между нелегалния и легалния пазар на цигари през последните няколко години. Това означава, че борбата с незаконната търговия не следва да се насочва само и единствено към опазване на границите, а и към , твърдят икономистите.\r\n\tИнститутът е направил и преглед на акцизната политика, която според икономистите в голяма степен определя дела на незаконната търговия. \"Потвърждава се теоретичната постановка, че недалновидната акцизна политика може да има много тежки негативни последици и да подкопае постигането на двете основни политически цели – здравната (намаляване на тютюнопушенето) и данъчната (стабилни приходи в бюджета от облагане на тютюневи изделия)\", смятат от ИПИ.\r\n\tСпоред икономистите прекомерното и , който не може да бъде овладян само с контролни механизми. \"През 2010 г. тютюневият пазар в страната беше , които достигнаха 1/3 от пазара и генерираха огромни приходи за организираната престъпност\", припомнят от ИПИ.\r\n\tСпоред икономистите не бива да бъде пропускан и  или т. нар. тютюн за ръчно свиване. Делът на нелегалната търговия с тютюн достига над 75% от общия пазар, което се равнява на около 646 тона насипен тютюн - нарязан тютюн, който се продава на килограм, опакован в пликове без етикет и извън законните канали за продажба. Въпросните 646 тона насипен тютюн са равносилни на 861 млн. къса еквивалент на класическа цигара (0.75 грама на цигара). Цели 86% от незаконния насипен тютюн на пазара е с местен произход, тоест произведен в България, посочват от ИПИ.\r\n\tСпоред икономистите България трябва да се придържа към облагането на цигарите с минималната възможна ставка в ЕС, която бе достигната на 1 януари 2018 г. - 90 евро. \"ЕС се утвърди като  на най-разпространените тютюневи продукти. В средносрочен план препоръчваме запазване на тези нива на облагане и фокус върху борбата с незаконната търговия. България има силен интерес всички бъдещи промени на ниво ЕС да бъдат съобразени с  в страните-членки\", смятат икономистите.", "date": "2018.02.01", "title": "Нелегалните цигари донесли на престъпниците 3.5 млрд. лв. за 10 години"}
{"url": "http://www.mediapool.bg/poreden-sluchai-na-tormoz-v-detska-gradina-tozi-pat-v-burgas-news275000.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПореден случай на физически и психически тормоз върху деца взриви социалните мрежи. Действието се развива в детска градина \"Брезичка\" в бургаския комплекс \"Славейков\".\r\n\tСъс скрита камера са заснети две възпитателки, които се карат на децата, раздават шамари, скубят ги и ги обиждат ги.\r\n\tРодителите прибегнали до скритата камера в желанието си да научат какво се случва, защото децата им се прибирали със синини.\r\n\tЗаснети са възпитателките Светла Петрова и Милена Иванова, която е ръководител на детската група \"Мики Маус\". Едната от тях дори е била предложена на кмета Димитър Николов за награждаване.\r\n\t\"Пълна трагедия си. Тъпунгер. Малоумен. Лигльовци\" - това са само част от епитетите, с които Иванова се обръща към децата, които не слушат или не изпълняват поставените им задачи. Всичко това е съпроводено от крясъци, шамари и дърпане за косите, се вижда от разпространените кадри.\n\n\r\n\tПо думите на родители децата им са били подложени на постоянен тормоз и случаят не е инцидентен. Те често се прибирали вкъщи със синини и се страхували да се върнат в детската градина на следващия ден.\r\n\tРодителите настояват двете учителки да бъдат незабавно уволнени.\r\n\tДиректорът на детска градина \"Брезичка\" Събка Недева каза, че научила за случая от разпространеното видео, след като се завърнала от тридневен отпуск. Тя обяви, че е потресена и шокирана от видяното. Едната от учителките е била уволнена веднага, а другата ще бъде освободена по-късно през деня, каза Недева.\r\n\t\"Ще има педагогически съвет да обсъдим това недопустимо поведение. Довечера ще има родителска среща, за да успокоя родителите\", допълни директорката и обеща да вземе драстични мерки това повече да не се повтаря.\r\n\tКметът на града Димитър Николов изрази възмущението си във Фейсбук.\r\n\t\"Ужасяващите кадри, които видях от детска градина \"Брезичка\" нямат нужда от проверка! Всичко е ясно- категорична физическа и психическа агресия над децата! Уволненията ще са факт още днес. Но както въпросната \"учителка\", така и колежките й, които гледат безучастно агресията, трябва да носят наказателна отговорност. Сезирали сме прокуратурата и Агенцията за закрила на детето. Въпросната учителка дори ми е била предложена за награждаване от ръководството на детската градина! Няма да има безнаказаност, уверявам ви! Изпитвам не по- малък гняв от вас!\", написа Николов.\r\n\tОт съобщението му не става ясно дали е наградил госпожата за добрата й работа.\r\n\tПо-късно от съобщиха, че е разпоредена проверка по журналистически материали за насилие над деца в детска градина от страна на учителката.\r\n\tТя трябва да установи кога и къде са се случили събитията, кои са възпитателките и кои са децата, върху които е упражнено насилие. Ще се установява още и дали са констатирани увреждания по тялото и лицата на децата, както и дали родителите им са запознати със случая.\r\n\tПредстоят разпити на свидетели. Проверката трябва да бъде извършена в срок от 10 дни от органите на МВР, дирекция \"Социално подпомагане\" и отдел \"Закрила на детето\", се казва воще в съобщението на прокуратурата.", "date": "2018.02.01", "title": "Пореден случай на тормоз в детска градина, този път в Бургас"}
{"url": "http://www.mediapool.bg/koalitsionnite-pregovori-v-germaniya-napredvat-stabilno-news274990.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсерваторите на германският канцлер Ангела Меркел се споразумяха с потенциалните си партньори от социалдемократическата партия по климатичните цели за 2030 г..\r\n\t \r\n\tАгенция Ройтерс вижда в това знак за стабилен напредък в преговорите за управляваща коалиция, които и двете страни искат да приключват до седмица.\r\n\t \r\n\tСлед пробив по спорния въпрос за събирането на мигрантските семейства, партиите преодоляха други, не толкова трудни за договаряне теми, включително политиката в областта на климата.\r\n\t \n\n\r\n\tПреди това партиите се споразумяха за фиксиране на пенсионните вноски, разпределени между работниците и работодателите, на 20 процента от трудовото възнаграждение до 2025 година.\r\n\t \r\n\tСнощи страните се договориха по стъпки за разкриване на още 8000 работни места в сферата на социалните грижи и за подобряване на заплащането.\r\n\t \r\n\tАко Германия не успее да състави ново правителство до Великден, това ще е катастрофа, предупреди водачът на Християнсоциалния съюз (ХСС) Хорст Зеехофер.\r\n\t \r\n\t\"Това би довело до оправдан гняв сред населението. Ще направим всичко да избегнем това. То би било катастрофа за Германия\", заяви лидерът на баварската партия - партньор на Християндемократическия съюз (ХДС) на Меркел.", "date": "2018.02.01", "title": "Коалиционните преговори в Германия напредват стабилно"}
{"url": "http://www.mediapool.bg/asotsiatsiyata-na-turoperatorite-podkrepi-protestite-v-zashtita-na-pirin-news274997.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на правителството за промяна на плана за управление на Национален парк \"Пирин\", позволяващ сеч и строителство на ски съоръжения и водохващания в 48% от територията му, може да влоши качеството на туристическата услуга в Банско.\r\n\tОсвен това то е взето извън професионалната общност на туроператорите, а проблемът е профанизиран до ниво \"еколози срещу инвеститори\".\r\n\tТова се казва в отворено писмо на Асоциацията българските туроператори и туристически агенти (АБТТА) до премиера Бойко Борисов, вицепремиера Валери Симеонов, екоминистъра Нено Димов и министъра на туризма Николина Ангелкова, с което организацията на практика подкрепя протестите в защита на Пирин.\r\n\tСпоред позицията на асоциацията внушението, налагано от концесионера в Банско и неговите съмишленици, че \"ако няма лифтове и ски, няма и туризъм\" е погрешно и опасно. Изграждането на втори лифт, без отчитане на всички фактори, създава предпоставки за влошаване качеството на туристическата услуга в Банско и реална заплаха за компрометиране на националното туристическо предлагане като цяло.\r\n\t\"С отъждествяването на планинския туризъм само със ски туризъм, в последните години в България бяха неглижирани всички останали негови форми – пешеходен туризъм във всичките му разновидности, планинско колоездене, конен туризъм, наблюдение на птици, кафява мечка, муфлон и др., скално катерене и алпинизъм, както и останалите форми на приключенски туризъм – рафтинг, параглайдинг, каяци, спелеоложки и пр.\", посочват от АБТТА.\n\n\r\n\tТуроператорите допълват още, че бързите темпове на развитие на ски туризма създава \"огромен дисбаланс между легловата база със съществуващия капацитет на ски пистите\", като в същото време оставя без развитие \"най-екологичните и изискващите най-скромни ивестиции форми на зимен туризъм като ски туринг, фрий райд, ски бягане\".\r\n\tВ тази връзка от Асоциацията българските туроператори и туристически агенти задават следните конкретни въпроси:\r\n\t\r\n\tВ позицията се припомня, че Пирин е уникален природен ресурс, включен в списъка на ЮНЕСКО, защитаващ световните богатства от човешко посегателство. От АБТТА са категорични, че гласуваната на 28 декември промяна от правителството е в нарушение на Закона за защитените територии и Европейската директива за природните местообитания и създава реална заплаха за отпадане на националния парк от списъка на ЮНЕСКО.\r\n\tЗатова и асоциацията призовава за отмяна на решението на МС и извършване на надлежни експертни оценки на въздействието на планираните промени в плана за управление на Национален парк \"Пирин\" и провеждане на широки обществени консултации по въпроса за изграждане на втори кабинков лифт в Банско, при пълно съобразяване с действащата национална и Европейска правна норма, с респект към националното природно наследство и с отчитане икономическите ползи за държавата и реалните интереси на местните общности.\r\n\tТова е едно от основните искание и на масовите протести в защита на Пирин, организирани от края на м.г. в цялата страна и редица градове в чужбина. Седмата поредна подобна серия демонстрации е планирана за четвъртък, като в София протестът е организиран пред Министерството на младежта и спорта, което наскоро финансира световната купа по сноуборд в Банско.", "date": "2018.02.01", "title": "Асоциацията на туроператорите подкрепи протестите в защита на Пирин"}
{"url": "http://www.mediapool.bg/spored-nov-italianski-film-musolini-se-e-varnal---no-tragval-li-si-e-izobshto-news275001.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж с гола глава и издадена напред брадичка, с ботуши и униформа буквално пада от небето в съвременен Рим: фашисткият диктатор Бенито Мусолини се е завърнал, такъв е сюжетът на нов италиански филм, който излиза тази седмица.\r\n\t \r\n\tТой се казва \"Соно торнато\" (на италиански \"Върнах се\") и тръгва по кината в разгара на кампанията за парламентарните избори на 4 март и на фона на национални дебати за изглежда продължаващата равносметка с тоталитарното минало на Италия.\r\n\t \r\n\t\"За разлика от германците, италианците така и не са си изработили ясна позиция за своя диктатор. Сякаш са забравили колко опасен е бил, все едно са забравили уроците на историята\", каза в понеделник на обяд с журналисти режисьорът на филма Лука Миниеро.\r\n\t \r\n\tФилмът му е римейк на германската кинопродукция от 2015 г. \"Той пак е тук\", създадена по роман бестселър, в който нацисткият лидер Адолф Хитлер възкръсва в Берлин през 21 век и се радва на изненадваща популярност.\r\n\t \r\n\tГерманският оригинал е издържан по-скоро в стилистиката на т.нар. псевдодокументална комедия, а \"Върнах се\" е по-класическа комедия, на моменти с елементи на фарс.\r\n\t \n\n\r\n\tВ творбата има няколко епизода, заснети със \"скрита камера\", в които хора приветстват бившия си лидер с фашисткия поздрав. Филмът завършва как Мусолини става звезда на телевизионно токшоу.\r\n\t \r\n\t\"В германския филм, когато Хитлер се появява, германците са почти ужасени; в Италия хората искат да си направят селфита (с Мусолини)\", каза пред репортери Масимо Пополицио, актьорът, който играе Дучето.\r\n\t \r\n\t\"Докато правехме интервюта (за филма), забелязах дълбока носталгия по времена, които хората не са преживели лично\", каза Франк Матано, актьор, изпълняващ поддържаща роля.\r\n\t \r\n\t\"Дядо ми държеше у дома статуетки на Мусолини, той обичаше Мусолини - много хора, включително дядо ми, са забравили какво е правил Мусолини\", отбеляза Матано, 28-годишна бивша звезда от Ютюб.\r\n\t \r\n\tМусолини управлява от 1922 до 1943 г. Праща в затвора политическите си опоненти, през 1938 г. въвежда антиеврейско законодателство и по време на Втората световна война вкарва Италия в катастрофална кампания на страната на Хитлерова нацистка Германия.\r\n\t \r\n\tМежду 1943 и 1945 г. е начело на нацистка марионетна държава в Северна Италия, а в края на войната е убит от партизани при опит да избяга в Швейцария с любовницата си. Тялото му е провесено с главата надолу на един от площадите в Милано.\r\n\t \r\n\tДнес обаче наследството на режима му все още е видимо в Италия.\r\n\t \r\n\tВ повечето градове сградите от времето на Мусолини, често пъти изписани с фашистки лозунги, стоят непокътнати; в магазинчета и на пазари се продават сувенири с тази тематика; а маргинални крайнодесни групировки свободно декларират фашистките си възгледи.\r\n\t \r\n\tМиналата година депутатът от управляващата лявоцентристка Демократическа партия Емануеле Фиано внесе законопроект, криминилизиращ показването на обществени места на нацистки и фашистки символи.\r\n\t \r\n\tТой беше приет в долната камара на парламента, но не и в Сената. Много коментатори - повечето, но не само от десния спектър - го окачествиха като посегателство срещу свободата на словото.\r\n\t \r\n\tСпоред Марко Тарки, преподавател в Университета във Флоренция, който е експерт по крайната десница,, трябва да се подхожда спокойно към миналото на Италия.\r\n\t \r\n\t\"Много италианци гледат на фашизма като на исторически въпрос, а не политически, което оправдава събирането на предмети от онова време. Да се криминализира това ще бъде тиранично, глупаво и контрапродуктивно\", каза той пред ДПА.\r\n\t \r\n\tИсториците са показали, че управлението на Мусолини е \"многолико\" и се е радвало на истинска популярност, затова би било по-добре нещата да се разглеждат именно от този ъгъл, а не просто да се осъжда всичко, заяви Тарки.\r\n\t \r\n\tПреподавателят косвено критикува италианския президент Серджо Матарела, който миналата седмица каза, че \"е доста погрешно и неприемливо\" да се твърди, че \"фашизмът има и добри страни\".\r\n\t \r\n\tМакар в Италия неофашистските партии досега да са били маргинално явление, с резултати на изборите от по около процент, крайнодесни партии, противопоставящи се на имиграцията, като Северна лига, са над десет пъти по-популярни.\r\n\t \r\n\tНа 26 януари лидерът на Северната лига Матео Салвини осъди преследването на евреите, но добави, че при фашизма \"са станали и много (добри) неща\", като например пенсионните реформи и програмите за развитие на инфраструктурата.\r\n\t \r\n\tАвторите на \"Върнах се\" заявиха, че не са имали намерение да правят идеологизиран филм: по думите им те са използвали призрака на Мусолини, за да изобличат отрицателни черти на италианското общество с ендемични прояви.\r\n\t \r\n\t\"Неговите пороци, неговият цинизъм са отражение на нашите собствени отрицателни страни, на нашата пороци\", каза авторът на сценария Никола Гуалианоне.\r\n\t \r\n\tФилмът излиза днес по кината (ще бъде показан в 400 киносалона) и предварителните очаквания бяха за голям брой зрители. Той има вече и доста знаков почитател.\r\n\t \r\n\t\"Наистина ми хареса\", каза пред информационната агенция АдН-Кронос внучката на Мусолини Алесандра, европейски депутат от партията на бившия премиер Силвио Берлускони \"Напред, Италия\".\r\n\t \r\n\t\"Това е филм, който не слага в устата на дядо ми думи, които никога не е изричал, просто показва как биха реагирали хората, ако го видят на живо\", добави тя.", "date": "2018.02.01", "title": "Според нов италиански филм Мусолини \"се е върнал\" - но тръгвал ли си е изобщо"}
{"url": "http://www.mediapool.bg/bezkonfliktno-i-zakonno-sanirane-na-kashti-na-obshtinari-s-evropari-news274969.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед  за гости с европари от роднини и близки до бивши шефове във фонд \"Земеделие\", за което България  от ЕК, сега напълно законно и без конфликт на интереси българските общинари ще могат да си санират къщите със средства от еврофондовете.\r\n\tПрецедентът възникна с тримата топ общинари от Червен бряг - председателят на Общинския съвет Ивайло Иванов, на секретаря на общината Николай Недков и на директора на Дирекция \"Архитектура и строителство\" Евгени Тошев, чиито къщи се санират срещу близо 400 000 лв. Най-общо казано – общинарите си правят проектите и после си ги одобряват сами. Останалите жители на Червен бряг, които са ги избрали, дори не са знаели и чували, че има възможност да кандидатстват за финансиране.\r\n\tСлучаят нашумя през юни миналата година  в \"Господари на ефира\" .\r\n\t\r\n\tВпоследствие зам.-министърът на регионалното развитие и ръководител на управляващия орган на оперативна програма \"Региони в растеж\" Деница Николова сезира Комисията за предотвратяване и установяване на конфликт на интереси (КПУКИ), която в началото на тази година се вля в новия антикорупционен орган. Комисията  на интереси, а зам.-министър Николова обжалва решението й пред съда. Административният съд отхвърля жалбата й с мотива, че тя не е заинтересовано лице.\n\n\r\n\tТака случаят Червен бряг проправя пътя за законно и безконфликтно саниране на общински къщи в 28 малки общини, които попадат в т.нар. четвърто ниво на оперативна програма \"Региони в растеж\". Идеята при одобряването на програмата беше средствата да отидат до най-нуждаещите се и възможно най-много хора.\r\n\tНяма публична информация дали примерът на Червен бряг е последван и от други. Към момента е подаден само още един сигнал за подобен случай, казаха от Министерството на регионалното развитие и благоустройството (МРРБ) в отговор на въпрос на Mediapool, но не посочиха за коя община се отнася. Мотивираха се, че \"общините имат ангажимента да осигурят максимално прозрачна процедура за подбор на жилищните сгради\", кандидатстващи за финансиране със средства по ОПРР. Неофициално общински съветници от Червен бряг казват, че починът е последван от колегите им в Мездра, но не желаят да бъдат цитирани и не издават имената на възползвалите се.\r\n\t\r\n\tВъпреки решението на антикорупционния орган и на съда, МРРБ все пак е регистрирало случая с Червен бряг като нередност и към момента не е превело нито лев по сметката на община Червен бряг, се казва в отговора до Mediapool.\r\n\t\"Всичко е наред с изпълнението на проекта\" за обновяване на къщите на тримата общинари, се казва в отговора на кмета на община Червен бряг инж. Данаил Вълов до Mediapool. Той прилага и доказателства –  и двете съдебни решения – Административен съд София-град и на .\r\n\tВ разгара на скандала миналото лято, инж. Вълов коментира пред \"Господари на ефира\", че \"няма случайност\" с избора на трите къщи на общинарите. Даде и специална пресконференция по този повод, на която обясни, че \"няма нищо незаконно\" и \"никъде няма ограничителни условия, че щом работиш в общинска администрация, нямаш право да кандидатстваш по европейски програми и проекти\".\r\n\t\r\n\t\r\n\tОбновяването на къщите на тримата общинари в Червен бряг с европари привлече вниманието, след като местен журналист засича обществена поръчка за избор на изпълнител за реконструкция на къщите на председателя на Общинския съвет Ивайло Иванов, на секретаря на общината Николай Недков и на шефа на Дирекция \"Архитектура и строителство\" Евгени Тошев. Те се намират на ул.\"Георги Бенковски\" 6А, ул.\"Кубадин\" 2А и 2Б и на ул. \"Раковски\" 22А в .\r\n\tСтойността на  е 382 768 лв. В сумата влиза смяна на дограма, топлоизолация, ВиК и електро, обследване на сградите, авторски надзор, публичност на проекта. На две от къщите ще бъде монтирана и соларна инсталация за топла вода – 300 литров бойлер, а на третата - ново локално котелно за изгаряне на пелети с мощност 15 кВт, което ще се управлява електронно.\r\n\tВъпреки тези допълнителни екстри според строителни специалисти близо 400 хил. лв. за обновяване на три къщи е висока цена. Средно обновяването на квадратен метър излиза около 250 - 280 лв., с включени всички дейности по проекта. По националната програма за саниране такива бяха първоначалните стойности, които в последствие бяха коригирани надолу от строителното министерство. Служебният кабинет на Огнян Герджиков дори сезира прокуратурата заради високите цени и липсата на контрол, но обвинението отказа да направи проверка с аргумента, че твърденията са общи и липсва конкретика.\r\n\tВ края на юли, месец след репортажа в \"Господари на ефира\", общинските съветници обаче взимат решение, с което упълномощават кмета да издаде \"адекватно обезпечение на авансово плащане – Запис на заповед, в размер на 738 364,40 лева ( седемстотин тридесет и осем хиляди триста шестдесет и четири лева и четиридесет стотинки )\".  35% от стойността на предоставената от Управляващия орган на ОПРР финансова помощ на общината. Тя е по-висока от тази на общинарите, защото в решението са включени още два одобрени проекта за санирането на други седем сгради в Червен бряг. Според тръжната документация те са блокове. Не е ясно дали в тях също не живеят общински служители на високи нива.\r\n\tРешението е взето от 29-те общински съветници с поименно гласуване: 26 са \"за\", един се е въздържал. Никой не е бил против. От публикувания документ не става ясно дали председателят на Общинския съвет Ивайло Иванов и синът му – Петко Петков, който също е общински съветник и живее в къщата, която се санира, са участвали в гласуването. Остава въпросът дали Общинският съвет в Червен бряг е съставен от , с различни сфери на влияние в общината.\r\n\t\r\n\t\r\n\tПо санирането на къщите на тримата общинари вече се работи, след като в края на годината кметът инж. Вълов подписва договора с  ДЗЗД \"Еко бряг\". В дружеството с равни дялове участват \"Еко Глобъл\" и \"Деапроект\".\r\n\tРегистрираната в София \"Деапроект\" ООД е собственост на арх. Деница Душкова-Прокопиева и съпруга й Петър Прокопиев. Компанията в момента прави проектирането на трите къщи. Срокът за това е 45 дни и изтича в края на февруари.\r\n\tНовозагорската фирма \"Еко Глобъл\" е отговорна за реконструкцията на домовете на общинарите и има срок да го направи за 180 дни. \"Еко Глобъл\" е собственост на Георги Георгиев и Катя Динева, която е съпруга на екскмета на Нова Загора Минко Динев. В Търговския регистър няма телефон за връзка с тях, нито е посочен имейл адрес.\r\n\tПоръчката за санирането на трите къщи е разделена на две обособени позиции. За едната до отваряне на ценовите оферти са допуснати четирима кандидати, а за другата – петима. Двама участника са отстранени, заради пропуски в документацията.\r\n\tИнтересен детайл от тръжната процедура е, че първоначално комисията класира на първо място ДЗЗД \"Еко Бряг\" за едната обособена позиция, в която влизат две от къщите на общинарите. За изпълнител на третата е избрана фирмата \"ЛАД Инвест строй\" ЕООД. Впоследствие обаче фирмата информира кмета на Червен бряг, че няма да може да изпълни договора и се отказва. Така и третата къща е поета от \"Еко Бряг\". Общо цената, с която фирмата печели търга, е с около 36 хил. лв. по-ниска от индикативната стойност.\r\n\tПри условие, че двамата съветници – председателят на Общинския съвет Ивайло Иванов и синът му Петко Петков, който също е общински съветник, са участвали в гласуването на решение, свързано с европроекта за санирането на къщите си, и не са декларирали официално този факт, то възникват основателни съмнения за явен конфликт на интереси, смятат юристи. От публикуваните решения на Общинския съвет на сайта на община Червен бряг не става ясно по безспорен начин дали са участвали в гласуванията.\r\n\tМинистерството на регионалното развитие също е имало съмнения за конфликт на интереси и по тази причина е сезирало ресорната комисия. Влялата се вече в антукорупционния орган Комисията за конфликт на интереси обаче първоначално твърди, че сигналът на МРРБ е неясен. Не се разбирало дали се отнася само срещу тримата общинари от Червен бряг – председателя на Общинския съвет, секретаря и шефа на дирекция или и против други длъжностни лица. Освен това МРРБ не посочило ясно мястото и периода на извършеното нарушение, описание на деянието и други обстоятелства, при които е било извършено, става ясно от решението на КПУКИ.\r\n\tМРРБ изпраща още документи, но според КПУКИ те \"преповтарят твърденията в първоначално подадения сигнал\". Единственото по-различно е уточнението, че сигналът се отнася за тримата общинари. В крайна сметка комисията прекратява производството срещу общинарите с аргумента, че . С две думи - няма конфликт на интереси.\r\n\tУправляващият орган на оперативна програма \"Региони в растеж\" смята, че решението на КПУКИ за прекратяване на производство срещу тримата общинари е неправилно и незаконосъобразно.\r\n\t, се казва в отговора на МРРБ до Mediapool. По тази причина то е обжалването по съдебен ред. Първо пред Административния съд София-град, който обаче е сметнал, че зам.-министърът на регионалното развитие и ръководител на управляващия орган на ОПРР не е заинтересовано лице и на това основание прекратява производството. Тя обжалва отново пред Върховния административен съд, който оставя в сила решението на по -долната инстанция. Според съда единствено прокуратурата е можела да жали, но тя не го е направила.\r\n\tДругият проблем е свързан с факта, че трите къщи на общинарите не са включени и в Интегрирания план за градско развитие и възстановяване на Червен бряг. Това е основният документ, въз основа на който се отпускат евросредствата. Поне така бяха обявили от МРРБ при изготвянето на градските планове. За да влязат нови обекти за финансиране, трябва да се иска изменение на плана. Такава процедура в момента тече например в Стара Загора. Mediapool не успя да открие документи на сайта на община Червен бряг, от които да е видно, че са направени промени в интегрирания план.\r\n\tЛюбопитни са другите две обществени поръчки за избор на изпълнители за останалите седем сгради за саниране с европари. На един от търговете оферти са подали 22-ма кандидати, но до отваряне на ценовите предложения са допуснати само двама. И победителят по трите обособени позиции е ДЗЗД \"Комфорт строй 2017\", с участници \"Инфра инвест контрол\" ЕООД и \"Екоефект 2008\" ООД.\r\n\tКъм момента с община Червен бряг има сключени 3 договора за предоставяне на безвъзмездна европейска помощ за енергийна ефективност на 10 жилищни сгради на обща стойност над 4.1 млн. лв. Общината все още не е искала възстановяване на средства за обновяването на сградите от Управляващия орган на ОПРР, но той е започнал процедура по нередност във връзка с изнесената информация в медиите, се казва в отговора на МРРБ до Mediapool.\r\n\tАко се установи такава жителите на Червен бряг трябва да знаят, че тогава обновяването на къщите на тримата общинари ще излезе за тяхна сметка.", "date": "2018.02.01", "title": "Безконфликтно и законно саниране на къщи на общинари с европари"}
{"url": "http://www.mediapool.bg/karakachanov-iska-referendum-za-dzhendara-i-gei-brakovete-news275002.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато ГЕРБ се опитват да успокоят политическите страсти около Истанбулската конвенция,  към Конституционния съд, коалиционният им партньор от \"Обединени патриоти\" Красимир Каракачнов продължава да подклажда напрежението с нова провокация. В четвъртък той предложи да се организира референдум срещу гей браковете и джендър понятията в правната и образователната система в България.\r\n\t\"Тези въпроси трябва да бъдат цялостно решени и т.нар. Истанбулската конвенция е само повод за допитване до народа. Тя не може да бъде единствена тема на Референдум, който касае бъдещето на моралната, правната и религиозната и националната идентичност на България\", заявява вицепремиерът, военен министър и лидер на ВМРО Красимир Каракачанов в обръщение до медиите, разпространено от партийния пресцентър на ВМРО.\r\n\tКаракачанов предлага на национален референдум да бъдат зададени три въпроса:\r\n\t1. Съгласни ли сте с въвеждането на трети пол, социален пол и джендър идентичност в българското законодателство?\r\n\t2. Съгласни ли сте да се въведе джендър обучение в българската образователна система?\r\n\t3. Съгласни ли сте с признаването на еднополови бракове в България?\r\n\tКаракачанов призова председателите на всички парламентарно представени партии да започнат консултации по въпроса.\r\n\t\"Очевидно е, че обществото в огромната си част категорично отхвърля термини като \"социален пол\" и политики като \"джендър обучение\" и т.н. Още по-малко е склонно такива да бъдат допуснати в детските градини, училищата и университетите. От публичния дебат става напълно ясно, че българите не одобряват гей браковете и че има ясни настроения всички тези въпроси да бъдат поставени в тяхната цялост\", твърди Каракачанов.\r\n\tНеговата партия бе първата, която хвърли \"бомба\" срещу Конвенцията на съвета на Европа за превенция и борба с насилието над жени и домашното насилие, веднага след приемането й от Министерския съвет. Тогава ВМРО предупреди, че ратифицирането на документа от парламента ще означава, че България ще бъде принудена да приема като бежанци \"\", да налага учебни програми за изучаване на хомосексуализъм и травестизъм и създава възможност за налагане на еднополови \"бракове\". Всички тези манипулации и превратни тълкувания бяха опровергани както от Съвета на Европа, така и от множество български и европейски политици и анализатори, но българският дебат по темата вече беше неспасяемо провален. За това спомогна и острата реторика на БСП срещу конвенцията. Правителството увери, че ще предложи България да ратифицира документа с резерви, което също не помогна.\n\n\r\n\tСоциалистите бяха първите, които обявиха плановете си за референдум, който да реши дали България да ратифицира документа. Преди ден БСП обаче реши смени първоначално предложения въпрос : . Редактираният въпрос на БСП е:.\r\n\tСпоред Каракачанов тази формулировка може да бъде оспорена в Конституционния съд, тъй като за юридически легитимно се смята официалното название на документа - Конвенцията на съвета на Европа за превенция и борба с насилието над жени и домашното насилие.", "date": "2018.02.01", "title": "Каракачанов иска референдум за \"джендъра\" и гей браковете"}
{"url": "http://www.mediapool.bg/ruskiyat-patriarh-kiril-idva-v-bulgaria-za-3-mart-news274972.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският патриарх Кирил ще посети България в началото на март за да участва в тържествата по случай 140-годишнината от Освобождението.\r\n\tТова обяви в четвъртък говорителят на руското външно министерство Мария Захарова, цитирана от БГНЕС.\r\n\t„За участие в главните тържества по случай 140 години от освобождението на България от османско иго в резултат на Руско-турската освободителна война в страната се предвижда визита на патриарха на Москва и цяла Русия Кирил. Програмата на визитата се подготвя“, отбеляза Захарова.\r\n\tПо думите ѝ Русия и България „като цяло имат активни контакти по линия на парламентите, църквите и различни институции“.\r\n\t„Плодотворно се развива сътрудничеството на регионално ниво, има напредък в търговско-икономическите връзки“, добави говорителката на руското МВнР.\n\n\r\n\tТържествата, посветени на 140-годишнината от освобождението на България, започнаха през 2017 г. и техният пик ще бъде на 3 март, когато е подписан Сан-Стефанският мирен договор, който е върнал страната на политическата карта на света.", "date": "2018.02.01", "title": "Руският патриарх Кирил идва в България за 3 март"}
{"url": "http://www.mediapool.bg/balgarka-be-nagradena-za-razvitie-na-balgaro-avstriyskite-biznes-vrazki-news274998.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа церемония в Австрийското посолство Негово превъзходителство г-н Роланд Хаузер връчи Златен знак за заслуги на Мирена Колева, която е управител на представителството на обучителната организация към Стопанската камара на Австрия WIFI International Network и управител на българския клон на австрийската компания за консултиране и подбор на персонал Dr. Pendl & Dr. Piswanger (P&P).\r\n\tБългарката е отличена за заслуги в развитието на българо-австрийските бизнес отношения, като орденът се присъжда лично от президента на Австрия и се счита за едно от най-важните отличия за особени заслуги в различни области на сътрудничество и принос за развитието на Австрия.", "date": "2018.02.01", "title": "Българка бе наградена за развитие на българо-австрийските бизнес връзки"}
{"url": "http://www.mediapool.bg/pone-11-dushi-zaginaha-v-pozhar-v-yaponski-tsentar-za-vazrastni-hora-news274973.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 11 души загинаха при пожар в японски център за възрастни хора без домове в град Сапоро на остров Хокайдо, предаде ДПА.\r\n\tДруги петима жители на центъра, помещавал се в дървена сграда, бяха спасени от пожарникарите. Трима от тях са ранени, но животът им е извън опасност.\r\n\tСградата е била собственост на местна организация, подпомагаща бедните и бездомните. Триетажната постройка, намираща се на около 1.5 км от гарата на Сапоро, беше обхваната от пламъците около 23.40 часа (към 14.40 ч. по Гринуич). Полицията разследва причините за пожара и се опитва да установи самоличността на жертвите.", "date": "2018.02.01", "title": "Поне 11 души загинаха в пожар в японски център за възрастни хора"}
{"url": "http://www.mediapool.bg/zhunkeras-predlaga-katalunya-da-ima-dvama-lideri---fakticheski-i-simvolichen-news275003.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодачът на партия \"Републиканска левица на Каталуния\" и бивш каталунски вицепремиер Ориол Жункерас заяви, че при създалите се обстоятелства трябва да се обмисли възможността Каталуния да има едновременно двама лидери: единия - фактически, а другия - със символични функции.\r\n\t \r\n\tВъпросът е може ли каталунският парламент да назначи за регионален лидер избран депутат, каза Жункерас в интервю, публикувано в четвъртък в изданието \"Диарио16\".\r\n\t \r\n\tНа 30 януари каталунският парламент трябваше да заседава, за да обсъди кандидатурата на избягалия в Белгия Карлес Пучдемон за регионален лидер. В последния момент председателят на парламента Роже Торен отложи дебатите, тъй като испанският Конституционен съд постанови, че сваленият премиер не може да управлява областта дистанционно.\r\n\t \r\n\tСъдът настоява политикът да се яви лично в каталунския парламент с предварително разрешение от Върховния съд, който води делото му. На територията на Испания обаче срещу него продължава да действа заповед за арест.\n\n\r\n\t \r\n\tСпоред наблюдатели решението на каталунския парламент да отложи за неопределен срок гласуването за избор на нов регионален лидер демонстрира разделенията между привържениците на отделянето на областта от Испания.\r\n\t \r\n\tНа изборите на 21 декември партиите, поддържащи независимостта на Каталуния, спечелиха 47,5 процента от гласовете и имат 70 депутати в 135-местния парламент. Това абсолютно мнозинство им позволява по принцип да предложат кандидат за регионален лидер.\r\n\t \r\n\tДвете основни партии - \"Заедно за Каталуния\" и \"Републиканска левица на Каталуния\" издигнаха кандидатурата на Карлес Пучдемон за регионален лидер. Двете партии имат съответно 34 и 32 депутати в парламента. Пучдемон е лидер на първата, а Жункерас – на втората.\r\n\t \r\n\tВ сряда Пучдемон разпространи видеозапис, в който призовава привържениците си в Каталуния да останат единни за преизбирането му, въпреки че се намира в Белгия като беглец. Той заяви, че намеренията му за Каталуния са същите, каквито са били, когато Мадрид го отстрани от поста през октомври заради претенциите за независимост на областта.\r\n\t \r\n\tВъпреки хаотичната ситуация 54-годишният политик заяви, че \"няма друг възможен кандидат\" или \"друга възможна аритметична комбинация\" в регионалния парламент.", "date": "2018.02.01", "title": "Жункерас предлага Каталуня да има двама лидери - фактически и символичен"}
{"url": "http://www.mediapool.bg/sportniyat-arbitrazhen-sad-otmeni-doping-nakazaniyata-na-28-ruski-sportisti-news274999.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпортният арбитражен съд (КАС) отмени доживотните наказания на 28 руски състезатели и намали санкциите спрямо 11 от тях до олимпийските игри в Пьончан. КАС се произнесе по обжалванията на 39 спортисти, които получиха наказания в резултат на скандала с употреба на забранени стимуланти около зимните игри в Сочи, докато прегледа на документите на други трима беше отложен.\r\n\t\"Разчитаме, че МОК ще приеме решението на КАС и ще им предостави безусловно право на участие на предстоящите олимпийски игри. През последната една година тези хора преминаха през немалко трудности. Те искат да продължат да правят това, което обичат - да се съревновават в честна борба\", заяви руският спортен министър Павел Колобков.\r\n\tРешението на КАС обаче не означава, че съответните спортисти ще участват на олимпийските игри в Пьончан този месец. Последната дума по този въпрос има комисия на МОК под ръководството на Валери Фурнерон, която по-късно в четвъртък обяви, че въпросните спортисти няма да получат покана за игрите в Южна Корея.\r\n\tОсвен това МОК предупреди, че решението на съда може да има сериозни отрицателни последици за борбата срещу допинга в бъдеще.\r\n\tСлед решението на КАС Русия си връща първото място в класирането на Сочи 2014 с 11 златни, 9 сребърни и 9 бронзови медала.\n\n\r\n\tДвадесет и осем обжалвания са уважени заради липса на достатъчно доказателства. Така са отменени дисквалификациите от Сочи и доживотните наказания за: Александър Легков (ски-бягане, злато и сребро), Алексей Негодайло (бобслей, злато), Дмитри Труненков (бобслей, злато), Александър Третяков (скелетон, злато), Максим Вилегжанин (ски-бягане, три сребра), Алберт Демченко (шейни, две сребра), Александър Бессмертних (ски-бягане, сребро), Никита Крюков (ски-бягане, сребро), Татяна Иванова (шейни, сребро), Олга Фаткулина (кънки, сребро), Елена Никитина (скелетон, бронз), Олга Стулнева (бобслей), Людмила Удобкина (бобслей), Евгений Белов (ски-бягане), Наталия Матвеева (ски-бягане), Алексей Петухов (ски-бягане), Евгения Шаповалова (ски-бягане), Татяна Бурина (хокей на лед), Екатерина Лебедева (хокей на лед), Екатерина Пашкевич (хокей на лед), Анна Щукина (хокей на лед), Екатерина Смоленцева (хокей на лед), Сергей Чудинов (скелетон), Мария Орлова (скелетон), Олга Потилицина (скелетон), Артьом Кузнецов (кънки), Александър Румянцев (кънки), Иван Скобрев (кънки).\r\n\tЖалбите на 11 спортисти са частично уважени, което означава, че доживотното им наказание се заменя с неучастие на олимпийските игри в Пьонгчанг, които започват на 9 февруари: Александър Зубков (бобслей, две злата), Алексей Воевода (бобслей, две злата), Александър Касянов (бобслей), Илвир Хузин (бобслей), Алексей Пушкарев (бобслей), Юлия Чекальова (ски-бягане), Анастасия Доценко (ски-бягане), Юлия Иванова (ски-бягане), Инна Дюбанок (ски-бягане), Анна Шибанова (хокей на лед), Галина Скиба (хокей на лед).\r\n\tОтложено е разглеждането на жалбите на: Олга Вилухина (биатлон, два златни медала), Яна Романова (биатлон, сребро), Олга Зайцева (биатлон, сребро).\r\n\t\r\n\tПо-късно в четвъртък Международният олимпийски комитет (МОК) призна, че руските спортисти, за които се произнесе Спортният арбитражен съд (КАС), са с чисти досиета към момента, но те няма да бъдат получат покани за участие на игрите в Пьончан. Ръководният орган подчерта също така, че решението е разочароващо и може да има огромно влияние върху борбата с употреба на допинг.\r\n\tОт МОК обявиха с официално обръщение, че потвърждаването на вината на 11 спортисти \"признава за съществуването на системна манипулация\" по време на зимните игри в Сочи. Централата съжалява, че КАС не приложи това \"доказано съществуване\" и за другите 28.\r\n\t\"Това може да повлияе сериозно на борбата с допинга в бъдеще. Следователно, МОК ще анализира много внимателно обосновката за тези решения, когато те са на разположение. След това ще обмислим следващата стъпка, включително и обжалване до швейцарския федерален трибунал\", гласи официалното становище на МОК.\r\n\tОт централата добавиха, че оневинените от КАС спортисти няма да получат покани за Пьончан 2018: \"Да не бъдеш санкциониран не носи със себе си и привилегията да бъдеш поканен\".", "date": "2018.02.01", "title": "Спортният арбитражен съд отмени допинг наказанията на 28 руски спортисти"}
{"url": "http://www.mediapool.bg/bulgaria-otkriva-evropredsedatelstvoto-s-kontsert-v-bryuksel-news274971.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария официално ще открие председателството си на Съвета на ЕС с концертв в четвъртък в Брюксел.\r\n\tНа церемонията ще присъстват президентът Румен Радев и премиерът Бойко Борисов. В рамките на визитата си държавният глава ще бъде приет от краля на Белгия – Филип, ще проведе и срещи с представители на българската общност.\r\n\tВ програмата на Борисов пък е предвидена среща с представители на Европейската инвестиционна банка, както и дискусия за ролята на Балканите и проблема с миграцията, организирана от фондация „Ханс Зайдел”.\r\n\tВечерта и двамата ще присъстват на тържествен концерт в Центъра за изящни изкуства „Бозар”. На него ще бъде представена музикална програма с изпълнения на Софийската филхармония и хор под диригентството на Ваня Монева, на Соня Йончева (сопран) и Людмил Ангелов (пиано).", "date": "2018.02.01", "title": "България открива европредседателството с концерт в Брюксел"}
{"url": "http://www.mediapool.bg/tramp-razpitval-zam-glavniya-prokuror-za-razsledvaneto-za-ruskata-namesa-news274974.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп в направил опит да получи информация за хода на разследването за предполагаемата руска намеса в изборите в САЩ, съобщи телевизия Си Ен Ен, цитирана от Ройтерс.\r\n\tТръмп е разпитвал по въпроса заместник-главния прокурор Род Розенстайн по време на тяхна среща през декември миналата година.\r\n\tАмериканският президент попитал Розенстайн и дали е част от неговия отбор. Според източниците на Си Ен Ен заместник-главният прокурор бил изненадан от въпроса, но отговорил, че всички са част от екипа на Тръмп.\r\n\tРозенстайн обаче е отказал да отговори на въпросите на Тръмп за хода на разследването, ръководено от специалния прокурор Робърт Мълър, който е пряко подчинен на заместник-главния прокурор.\r\n\tСи Ен Ен отбелязва, че поведението на Доналд Тръмп може да повдигне отново въпроса дали той е опитвал да възпрепятства разследването.", "date": "2018.02.01", "title": "Тръмп разпитвал зам.-главния прокурор за разследването за руската намеса"}
{"url": "http://www.mediapool.bg/karta-na-vitosha-zamenya-fontana-na-ednoimenniya-stolichen-bulevard-news274975.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗлополучният фонтан на столичния бул. \"Витоша\" ще бъде заменен с карта на планината от подова мозайка.\r\n\tПроектът за \"зеленото сърце на София\" на проф. Боян Добрев от катедра \"Стенопис\" на Националната художествена академия бе одобрен от общинарите, след като преди две години тя обявиха конкурс за замяна на фонтана, добил популярност сред столичани като \"бидето\".\r\n\t\"Публичното изкуство е неделима част от културата. Обичам да казвам на моите студенти, че културата е системният софтуер на едно общество. Ролята на публичното изкуство и да осмисля важни неща за нас, да ги прави ясни и да търси консенсус между всеки един от нас като не прави по-лесно да живеем заедно и да сме по-щастливи. В този смисъл, безспорно на това място трябваше да има нещо, което е свързано с Витоша. Витоша е много важен компонент от нашия град и наистина е нашето \"зелено сърце\", коментира пред БНР авторът на проекта.\r\n\tИдеята му е на мястото на фонтана да бъде изобразена географска карта на Витоша с размери 7.50 на 7.50 метра. По думите на проф. Добрев \"тя би дала възможност на хората да се разхождат по нея и да усетят по различен начин всяко едно от тези места, които знаем от поколения\".\r\n\tПреподавателят от НХА смята да изработи картата от гранит и цветен гранитогрес, за да издържа на времето и откривателския дух на пешеходците, решили да обиколят Златните мостове, Драгалевския манастир, Симеоново и други емблематични места от Витоша. Материалите ще бъдат с 2 см дебелина и съобразена за условията степен на устойчивост.", "date": "2018.02.01", "title": "Карта на Витоша заменя фонтана на едноименния столичен булевард"}
{"url": "http://www.mediapool.bg/s-kryasatsi-bsp-opita-da-provali-minutata-malchanie-za-zhertvite-na-komunizma-news274977.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДенят за почит към жертвите на комунизма - 1 февруари – стана повод за поредната размяна на декларации между ГЕРБ и БСП, която завърши с грозна сцена – депутатът-социалист и заместник-председател на парламента Валери Жаблянов крещя в пленарната зала, след като бе започнала обявената от председателката минута мълчание. Друг негов колега пък – Александър Симов - напусна залата, за да не изкаже почитта си към убитите, защото не можел да участва в подобен \"цинично изискан ритуал\".\r\n\t\"Безспорно една от най-безродните, най-престъпните, превърнала се в символ на ненавист и садизъм, е датата 1 февруари 1945 г.\", обяви в декларацията от името на групата на ГЕРБ депутатът Спас Гърневски.\r\n\tНа този ден преди 73 години се провежда т. нар. Народен съд, организиран от комунистическата партия, закрепена на власт от щиковете на Червената армия - окупаторка, се заявява в декларацията. Този съд, създаден с Наредба-закон от ОФ на 6 октомври 1944 г., е абсолютно незаконен, защото е в пълен разрез с действащата тогава Търновска конституция, каза Гърневски.\r\n\tПо думите му убийствата преди 1 февруари са узаконени по формулировката \"неприсъствено съдени\".\r\n\t\"Целта на \"неприсъствените присъди\" е цялото движимо и недвижимо имущество на осъдените да бъде конфискувано. В много от домовете на жертвите безцеремонно се настаняват новите управници. Избитите преди 1 февруари, веднага след 9 септември без съд и присъда хиляди българи са обявени за безследно изчезнали\", припомни Гърневски.\n\n\r\n\tТой се обърна към колегите си от \"БСП за България\" с думите: \"Господа другари, не е грях, че някой се е заблуждавал и вярвал в абстракцията на комунизма или са го принуждавали да бъде партиен член. Грях е, когато си разбрал истината за престъпленията на комунизма и въпреки всичко си му останал верен заради парите и властта\".\r\n\tВ изявлението беше отделено място и на прехода, и на датата 10 ноември 1989 г., когато, според ГЕРБ, БКП е предала собствените си идеалисти, отказвайки се от комунизма и ограбвайки народа, като се е превъплътила в ролята на \"строител на днешния капитализъм\".\r\n\t\"Пленумът ви е натежал от милионери от псевдоприватизацията, но умовете ви са все там, на Изток, към гнездото на злото. Защото без него нямаше да имате безконтролната си власт цял половин век\", заяви Гърневски. По думите му, който все пак успее да се измъкне от лапите й, е заклеймяван в списъци, прочетени от трибуната на НС.\r\n\tКъм днешна дата, \"предвид падналите ви маски, товарищи, конец фильма\", по нашему - играта свърши, обобщи необратимостта, според него, на демократичните процеси у нас Спас Гърневски.\r\n\tСлед изявлението на Гърневски народният представител от ДПС Йордан Цонев настоя историята да се помни, да се почитат жертвите, които са дали и българските мюсюлмани при опита за етническо прочистване в страната.\r\n\tСлед двете изказвания председателят на парламента Цвета Караянчева обяви минута мълчание в памет на жертвите на комунистическия режим. Въпреки това обаче заместникът й от квотата на БСП Валери Жаблянов поиска да се изкаже.\r\n\t\"БСП няма как да бъде изправена на подсъдимата скамейка, защото беше партията, която води въоръжената борба срещу фашизма и монархофашизма в България\", каза той в декларация от името на групата.\r\n\tЩе изразя съжаление за начина, по който се развива българският парламентаризъм вече близо 30 години, допълни Жаблянов. И разви \"алтернативна\" теза, в отговор на декларацията от страна на ГЕРБ. На практика народният представител оправда действията на Народния съд.\r\n\t\"На 1.11.1943 г. е подписан секретният протокол на Московската конференция от външните министри на СССР, САЩ и Великобритания, в чиято 18-та точка е записана декларация за отговорността на хитлеристите, за извършените техни зверства и за политическата отговорност на фашизма. В тази декларация изрично е уточнено, че не засяга въпросите за главните военни престъпници, престъпленията, които не са свързани с определена географска територия и които ще бъдат наказани със съвместно решение на правителствата на съюзниците\", заяви Жаблянов.\r\n\tПо думите му по време на Кримската конференция на ръководителите на трите съюзнически държави - СССР, САЩ и Великобритания, провела се от 4 до 11 февруари 1945 г., те препотвърждават решението на Московската конференция. \"След нея министър-председателят на Великобритания Уинстън Чърчил заявява: \"Най-добре би било всички военнопрестъпници и фашисти да бъдат разстреляни заедно с главните престъпници в момента, в който бъдат хванати\". По време на същата конференция изявлението на Йосиф Сталин е: \"Моля, преди разстрела, настоявам все пак да бъдат съдени\", заяви Жаблянов.\r\n\t\"Решението за Нюрнбергския процес, както и за процесите, които са проведени в Европа, извън територията на Германия, е взето от международните органи и конференции на съюзниците. Домашните интерпретации на бивши общински и градски кметове на борбата срещу фашизма трудно ще бъдат разбрани извън границите на местата, които са управлявали\", каза депутатът от БСП.\r\n\tВ декларацията си обаче заместник-председателят на парламента пропусна важна подробност - Кримската конференция се провежда по-късно от т. нар. \"Народен съд\".\r\n\tВ края на изказването си Жаблянов предложи с едноминутно мълчание да бъдат почетени и жертвите на борбата с фашизма.\r\n\tПредседателят на парламента Цвета Караянчева му напомни, че денят е за почит на жертвите на комунизма, и обяви минутата мълчание.\r\n\tДокато залата ставаше, Жаблянов крещеше, че трябва да бъдат почетени жертвите на борбата с фашизма и десетките партизани и борци, и Гео Милев. Караянчева в крайна сметка изключи микрофона на Жаблянов.\r\n\tТой се върна на мястото си и заедно с другите си колеги от БСП в крайна сметка стана на крака.\r\n\tКолегата му от партията Александър Симов обаче напусна залата по време на минутата мълчание. Той заяви, че не може да участва в такъв \"цинично изискан ритуал\" и че разделението в обществото по тази тема ще продължи, докато освен жертвите на комунизма, не се почитат и жертвите, дадени от комунистите срещу фашизма.", "date": "2018.02.01", "title": "С крясъци БСП опита да провали минутата мълчание за жертвите на комунизма"}
{"url": "http://www.mediapool.bg/london-i-es-se-gotvyat-za-sblasak-po-vaprosa-za-pravata-na-grazhdanite-news274978.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският премиер Тереза Мей предупреди, че европейските граждани, дошли във Великобритания след Брекзит догодина, може да нямат същите права пристигналите по-рано. Това създава условия за конфронтация с ЕС по въпроса за отношението към тях по време на какъвто и да е преходен период след официалното излизане на Обединеното кралство от съюза, съобщи Ройтерс.\r\n\t \r\n\tОграничаването на миграцията беше една от главните причини, поради които през 2016 г. британците избраха да напуснат ЕС. Това стана след масов наплив на граждани на съюза, особено от по-бедните страни от Източна Европа.\r\n\t \r\n\tЕС предупреди Великобритания, че трябва да приеме всички решения на съюза, а по време на така наречения преходен период след Брекзит неговите граждани да могат да имат пълни права на пребиваване в Обединеното кралство.\n\n\r\n\t \r\n\tМей обаче заяви, че гражданите на ЕС, които пристигнат във Великобритания след март 2019 г. (когато Лондон трябва да излезе от ЕС и да започне преходният период) вече ще бъдат третирани по различен начин.\r\n\t \r\n\t\"Хората, които са дошли в Обединеното кралство, докато още сме били член на ЕС, са си създали определени очаквания и са направили житейски избор\", заяви Мей пред репортери на връщане от посещението си в Китай.\r\n\t \r\n\t\"Има разлика между хората, които са дошли, преди да излезем, и тези, които ще дойдат, знаейки, че Обединеното кралство вече не е член на ЕС.\"\r\n\t \r\n\tТова е възможна пречка, която Великобритания и ЕС ще трябва да преодолеят, за да се споразумеят по въпроса за преходния период. Идеята на този период е двете страни да могат през това време да се подготвят за последиците от края на 46-годишното членство на Лондон в съюза.\r\n\t \r\n\tМного от привържениците на Брекзит изразяват безпокойство, че планът да няма особени промени в сегашното статукво в периода непосредствено след официалното излизане на Великобритания от съюза през март 2019 г. представлява подмяна на решението от референдума.\r\n\t \r\n\tМей донякъде отхвърли тези безпокойства.\r\n\t \r\n\t\"Те не са гласували да няма никаква промяна след излизането ни от ЕС\", каза тя. \"Това, което правим сега, е да свършим работата, която британският народ поиска от правителството да свърши, а именно - да осъществи Брекзит.\"\r\n\t \r\n\tВ четвъртък говорител на Мей, цитиран от Ройтерс, потвърди изразената от нея позиция. \"Всеки, който е дошъл в Обединеното кралство преди март 2019 г., ще има такива права, каквито са предвидени в споразумението (за Брекзит) от декември\", каза говорителят. Всеки, пристигащ след тази дата, ще има същите права като сега, докато трае преходният период.\r\n\tПо време на преходния период ще бъде въведена система за регистрация на новодошлите, каза говорителят.\r\n\t \r\n\tВъпрос на преговори е какви ще са правата на пристигналите по време на преходния период след приключването му. Премиерът ясно заяви, че тези права ще са различни от правата на пристигналите преди това, добави той.\r\n\t \r\n\tВ отговор главният преговарящ на Европейския парламент по въпросите на Брекзит Ги Верхофстат каза пред вестник \"Гардиън\", че правата на гражданите на ЕС по време на двегодишния преходен период след Брекзит \"не подлежат на преговори\". \"Няма да приемем да има две групи права за гражданите на ЕС\", каза той. \"За да сработи преходният период, той трябва да съдържа в себе си и продължаване на съществуващите придобивки, без изключение\", каза Верхофстат.", "date": "2018.02.01", "title": "Лондон и ЕС се готвят за сблъсък по въпроса за правата на гражданите"}
{"url": "http://www.mediapool.bg/ochakva-se-putin-da-specheli-okolo-70-ot-glasovete-na-predstoyashtite-izbori-news274979.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 71 на сто от руснаците заявяват, че са решили твърдо да гласуват на предстоящите президентски избори и близо 70 на сто от тях ще подкрепят действащия президент Владимир Путин, показа проучване на Общоруския център за изучаване на общественото мнение (ВЦИОМ), публикувано вчера и цитирано от ТАСС.\r\n\t \r\n\tОт декември насам нараства процентът на заявилите, че имат намерение да гласуват. Още 10 на сто от запитаните са заявили, че имат готовност да отидат до избирателните секции. Само 3 на сто са сигурни, че няма да гласуват и още толкова - че вероятно няма да го направят.\r\n\t \r\n\t69,9 на сто от запитаните са готови да подкрепят Путин, ако изборите се състоят в края на тази седмица, което е спад в сравнение с подкрепата от 73,8 на сто, отбелязана миналия месец.\n\n\r\n\t \r\n\tСледващият по популярност кандидат е Павел Грудинин, издигнат от руската комунистическа партия. Той получава подкрепата на 7,2 на сто от запитаните.", "date": "2018.02.01", "title": "Очаква се Путин да спечели около 70% от гласовете на предстоящите  избори"}
{"url": "http://www.mediapool.bg/antievreiskite-nastroeniya-vav-velikobritaniya-se-zasilvat-news274980.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтиеврейските настроения се разпространяват във Великобритания, съобщи тази вечер благотворителна организация, която предлага консултации в областта на сигурността за еврейските общности, съобщи Ройтерс.\r\n\t \r\n\t\"Комюнити сървис тръст\" заяви, че отчасти причината се крие в предполагаемите антиеврейски чувства в редиците на опозиционната Лейбъристка партия, но като цяло промяната отразява цялостно засилване на антисемитизма в страната.\r\n\t \r\n\tОбщо за миналата година във Великобритания са били отбелязани 1382 антисемитски прояви, или повишение от 3 на сто спрямо предишната 2016 г., която е била най-високата дотогава.\n\n\r\n\t \r\n\tБроят на проявите, свързани с насилие, е нараснал с 34 на сто, достигайки 145 нападения. Повечето от случаите обаче са свързани с обиди, отправени към евреи на публични места.", "date": "2018.02.01", "title": "Антиеврейските настроения  във Великобритания се засилват"}
{"url": "http://www.mediapool.bg/prerazhodat-na-parite-za-evropredsedatelstvoto-se-okaza-6-mln-lv-news274981.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 5.8 млн. лв. е преразходът на предварително одобрения бюджет на българското председателство на Съвета на ЕС, става ясно от съобщение на министерството на Лиляна Павлова.\r\n\tВ тригодишната бюджетна прогноза за целта бяха заложени общо 150 млн. лв., които трябваше да се разпределят на части. След  от правителството 49 млн. лв. общият разход набъбва на близо 156 млн. лв., разясниха от министерството.\r\n\tВ одобрените в сряда 49 млн. лв. влизат 34 млн. лв. по , което включва подробна разбивка на разходите на събитието. Например 10 млн. лв. за 2018 г. ще отидат за реконструкцията на зала \"Света София\" на Народното събрание на пл. \"Княз Александър I\", която за двете години (2017 г. и 2018 г.) ще глътне общо 20 млн. лв. Сравнително по-голям разход – 3 млн. лв., ще бъде заплатен за осигуряването на преводите на срещите. За изхранването на делегациите са заложени 1.66 млн. лв. Външното измерение на комуникационната и културната програма на председателството ще струва 2 млн. лв. Културната програма е на стойност 3.5 млн. лв.\r\n\tДругото голямо перо от одобрените в сряда средства – 10 млн. лв., е за командировка и издръжка на временно командированите служители в състава на постоянното представителство в Брюксел.\r\n\tМинистерството на Лиляна Павлова представи и разбивка на преразхода от 5.8 млн. лв., които ще отидат за различни министерства и ведомства за провеждане на събитията им.\r\n\tОт тази сума външно министерство ще получи 1.9 млн. лв., МВР – 1.26 млн. лв., Министерство на правосъдието – 0.99 млн. лв., Министерство на финансите – 0.12 млн. лв., Министерство на енергетиката – 0.2 млн. лв., Министерство на младежта и спорта – 0.1 млн. лв., министерството на европредседателството – 0.64 млн. лв., Държавна агенция „Електронно управление“ - 0.08 млн. лв., Комисия за защита на личните данни – 0.1 млн. лв., Сметна палата – 0.14 млн. лв. и омбудсман – 0.05 млн. лв.", "date": "2018.02.01", "title": "Преразходът на парите за европредседателството се оказа 6 млн. лв."}
{"url": "http://www.mediapool.bg/kzk-vklyuchva-i-signala-na-rabotodatelite-kam-proverkata-za-kartel-na-pazara-na-tok-news274982.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) ще присъедини сигнала на Асоциацията на организациите на българските работодатели (АОБР) към образуваното от нея производство за извършване на секторен анализ на конкурентната среда на пазара на електроенергия. Това става ясно от отговор на КЗК на внесения от АОБР сигнал във връзка с цените, определени на пазарите за търговия на едро с електроенергия, съобщи Българската стопанска камара.\r\n\tС писмото си антимонополният орган информира, че в рамките на образуваното от комисията производство ще бъде направен цялостен и задълбочен анализ на конкурентната среда на пазара на електроенергия, както и на посочените от АОБР твърдения, с цел идентифициране на съществуващи или възможни антиконкурентни споразумения или практики.\r\n\tКЗК потвърждава, че ще направи исканите от АОБР проверки за координирано поведение на АЕЦ \"Козлодуй\" и ТЕЦ \"Марица изток 2\" ЕАД, като основните доставчици на електроенергия на свободния пазар у нас, при обявяване на начални тръжни цени, се казва в съобщението на БСК.\r\n\tОсвен това КЗК ще провери дали има предварително уговорено сътрудничество на двете централи с определени търговци на електроенергия, прилагайки различен достъп до информация относно тръжни процедури.\r\n\tАнтимонополният орган ще провери също и за наличие на координирани действия на търговци на електроенергия във връзка със значително и пазарно необосновано увеличение на цената на активната електроенергия, предлагана на крайни потребители.\n\n\r\n\tВ рамките на анализа, КЗК ще дефинира съответните пазари, техните характеристики и структура, бариерите за излизане, участниците на пазара, степента на пазарна конкуренция, нормативната уредба и др., и ще направи изводи за състоянието на конкурентната среда.\r\n\t\"Извършването на нов секторен анализ на енергийния пазар ще даде на КЗК детайлна представа за настоящите пазарни процеси и за нуждата от предприемане на евентуални допълнителни мерки от страна на Комисията, които да допринесат за правилното функциониране на пазарната среда\", се казва още в писмото на КЗК до АОБР.\r\n\tАОБР внесе сигнала си до КЗК на 25 януари 2018 г. В него се посочва, че насърчаването на открита и честна конкуренция на пазарите на търговия на едро с електроенергия в полза на крайните потребители е целта на регламент (ЕС) № 1227/2011 на Европейския парламент.", "date": "2018.02.01", "title": "КЗК включва и сигнала на работодателите към проверката за картел на пазара на ток"}
{"url": "http://www.mediapool.bg/rusiya-osuetila-napadenie-planirano-za-izborniya-den-news274983.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФедералната служба за сигурност (ФСС) на Русия съобщи, че е убила заподозрян член на групировката \"Ислямска държава\", подготвял терористично нападение в град Нижни Новгород в деня на президентските избори следващия месец, съобщиха информационните агенции. \r\n\t \r\n\tФСС каза, че мъжът е оказал съпротива при задържането и е бил неутрализиран от силите за сигурност.\r\n\t \r\n\tВ дома му са били открити огнестрелни оръжия, боеприпаси и взривно устройство. \n\n\r\n\t \r\n\tСпоред ФСС той е бил гражданин на една от бившите съветски републики.", "date": "2018.02.01", "title": "Русия осуетила нападение, планирано за изборния ден"}
{"url": "http://www.mediapool.bg/spetsialniyat-prokuror-razsledva-sreshta-na-tramp-mladshi-s-ruska-advokatka-news274984.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециалният прокурор Робърт Мълър се съсредоточава върху изявленията на Доналд Тръмп младши за спорната му среща с руска адвокатка по време на предизборната кампания в САЩ през 2016 г., пише в. \"Ню Йорк таймс\", цитиран от Франс прес.\r\n\t \r\n\tПървоначално синът на президента Тръмп е заявил през юли м.г., че срещата в \"Тръмп тауър\" в Ню Йорк била организирана за обсъждане на политиката на осиновяване на руски деца.\r\n\t \r\n\tОбаче в редица имейли преди срещата с руската адвокатка Наталия Веселницкая Доналд Тръмп младши проявява интерес към възможността да получи от нея компрометираща информация за съперничката на Тръмп в президентската надпревара, демократката Хилари Клинтън.\n\n\r\n\t \r\n\tСпоред вестника сътрудници на специалния прокурор Робърт Мълър, който разследва подозренията за намеса на Русия в президентските избори в САЩ, \"са разпитали редица служители на Белия дом\" по този въпрос, за да преценят \"в каква степен Тръмп е координирал процедурата\".\r\n\t \r\n\tЕкипът на Мълър е уведомил адвокатите на Доналд Тръмп, че изявлението за срещата с руската адвокатка \"е една от десетината теми, които следователите искат да обсъдят в разговор\" с президента. Този разговор на следователите с президента все още е предмет на преговори.\r\n\t \r\n\tСпоред \"Ню Йорк таймс\" се очаква бившият говорител на юридическия екип на Тръмп Марк Корало да свидетелства, че директорката на комуникациите на Белия дом Хоуп Хикс може да е възнамерявала да възпрепятства правосъдието.\r\n\t \r\n\tСпоред статията Хоуп Хикс заявила в телефонен разговор, че имейлите на Доналд Тръмп младши преди срещата с руската адвокатка \"никога няма да се оповестят\", заради което Корало помислил, че тя смята да ги скрие. Адвокатът на Хикс отрича тя да е казвала такова нещо.", "date": "2018.02.01", "title": "Специалният прокурор разследва среща на Тръмп младши с руска адвокатка"}
{"url": "http://www.mediapool.bg/polskiyat-senat-odobri-sporniya-zakon-za-holokosta-news274970.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският Сенат одобри късно снощи спорния закон за Холокоста, целящ да защити имиджа на страната, който предизвика недоволството на САЩ и Израел, предаде Франс прес.\r\n\t \r\n\tГорната камара на полския парламент одобри без промени закона, който вече е одобрен от долната камара. За да влезе в сила той трябва да бъде подписан и от президента Анджей Дуда.\r\n\t \r\n\tЗаконът забранява твърденията, че Полша носи отговорност за престъпления срещу човечеството, извършени от нацистите на полска територия през Втората световна война. Нарушителите могат да бъдат наказани с глоба и със затвор до три години.\r\n\t \r\n\tУправляващите във Варшава консерватори заявяват, че искат преди всичко да попречат на използването на израза \"полски лагери на смъртта\", когато става дума за концлагерите, създадени от нацистите на територията на Полша през Втората световна война.\r\n\t \r\n\tДържавният департамент на САЩ призова снощи Варшава да преразгледа закона,\n\n\r\n\tВашингтон изрази притеснения относно последствията от този закон и предупреди, че той може да се отрази неблагоприятно на интересите и стратегическите взаимоотношения на Полша, включително със САЩ и Израел. Това ще е от полза само за нашите противници, подчерта говорителката на Държавния департамент Хедър Науърт.\r\n\t \r\n\tИзраелски представители се опасяват, че текстът е опит да се отрече участието на някои поляци в изтребването на евреи, извършено от нацистите или дори създаване на възможността за преследване на оцелели в Холокоста, ако свидетелстват за участието на поляци във военни престъпления.\r\n\t \r\n\tВ неделя израелският премиер Бенямин Нетаняху заяви: \"Няма да се примирим с това, че се изопачава истината и се пренаписва историята, или че се отрича Холокостът\", припомня АФП.\r\n\t \r\n\tПолският заместник министър на правосъдието Патрик Яки заяви вчера пред Сената, че израелската реакция се обяснява отчасти с вътрешнополитически причини.\r\n\t\r\n\tИзраел \"твърдо се противопоставя\" на приемането от полския Сенат на законопроект, криминализиращ изказвания, внушаващи, че Полша е била съучастник в извършения от нацистите Холокост, заяви в четвъртък израелското външно министерство, цитирано от Ройтерс.\r\n\t \r\n\t\"Израел се отнася изключително сериозно към всеки опит за оспорване на историческата истина. Никой закон няма да промени фактите\", каза министерството.\r\n\t \r\n\tПредседателят на Европейския съвет и бивш премиер на Полша Доналд Туск заяви, че със законопроекта полските власти вредят на интересите на страната си.\r\n\t \r\n\t\"Този, който разпространява лъжлива формулировка за \"полските концлагери\", нанася вреда на доброто име и интересите на Полша. Авторите на закона съдействаха за разпространяване на тази гнусна клевета по целия свят по-ефективно от когото и да било другиго преди това\", каза той.\r\n\t \r\n\tПолският президент Анджей Дуда трябва да убеди партньорите си в страната, че този закон е ненужен, и да се откаже да го подписва, заяви бившият държавен глава Александър Квашневски.\r\n\t \r\n\tПодобен призив към Дуда - да наложи вето на закона, отправи и най-голямата опозиционна партия в Полша \"Гражданска платформа\".\r\n\t \r\n\tМемориалът на Холокоста \"Яд Вашем\" в Ерусалим изрази съжаление, че Полша пренебрегва критиките срещу закона.\r\n\t \r\n\t\"Законът, приет снощи от полския Сенат, заплашва свободното и открито обсъждане на участието на поляци в преследването на евреи през онази епоха. Този закон може да скрие историческата истина чрез ограниченията, които налага върху изказвания за пряко или косвено съучастие на части от полското население в престъпления против евреи, извършени на полска земя по време на Холокоста\", заяви организацията.\r\n\t \r\n\tПолша създава работна група за диалог с Израел\r\n\t\r\n\tПравителството на Полша сформира работна група за диалог с Израел относно историята на Холокоста, съобщи в четвъртък шефът на канцеларията на Министерския съвет на страната Михал Дворчик.\r\n\t \r\n\t\"В съответствие с договореностите, постигнати в разговор с премиера на Израел, министър-председателят Матеуш Моравецки назначи група по исторически и юридически диалог\", каза Дворчик и добави, че неин шеф ще бъде заместник-външният министър Бартош Чихоцки.\r\n\t \r\n\t\"Ние сме открити за среща в Полша с израелска група в началото на идната седмица или за пътуване на полска група в Израел\", каза още Дворчик.\r\n\t \r\n\t\r\n\t\r\n\tМакар и по друга причина срещу закона протестира и украинският президент Петро Порошенко, предаде Франс прес. \"Дълбоко съм обезпокоен от закона, гласуван от полския Сенат\", написа в страницата си във Фейсбук Порошенко. Той допълни, че разпоредбите на нормативния акт са \"абсолютно предубедени и категорично неприемливи\".\r\n\t \r\n\tЧастта за Холокоста, предвиждаща наказания за онези, които приписват на \"полската нация или на полската държава\" престъпления, извършени от германските нацисти в окупирана Полша. Друг раздел на закона обаче позволява да бъдат съдени хората, които отричат престъпленията на украинските националисти в Полша в периода 1925-1950 г., в това число и онези, които са сътрудничили с нацистите. Именно този раздел предизвика недоволството на Украйна.\r\n\t \r\n\t\"Полските политици сега прекрачват червените линии в отношенията с Украйна\", написа във Фейсбук Анна Гопко, председателката на украинската парламентарна комисия по външни работи. Според Гопко, която е прозападна депутатка, Варшава, която е \"двигател на демокрацията в Източна Европа, се плъзга към шовинистката диктатура на политиката, която надделява над историческата истина\".\r\n\t \r\n\tПрозападната партия Народен фронт, втората по-големина парламентарна група в украинския парламент, подчерта, че новият полски закон създава атмосфера на напрежение и сплашване за близо един милион украинци, живеещи в Полша. \"Подклаждайки междуетническата ненавист, този текст заплашва да засили напрежението в нашия регион за голямо удоволствие на Русия\", подчертава партията.", "date": "2018.02.01", "title": "Полският Сенат одобри спорния закон за Холокоста"}
{"url": "http://www.mediapool.bg/sled-obrashtenieto-za-sastoyanieto-na-sayuza-vanshnata-politika-na-tramp-prodalzhava-da-e-zagadka-news274985.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната сигурност и външната политика не бяха в центъра на обръщението на президента Тръмп \"За състоянието на съюза\". Това, което каза той, беше по-малко забележително от това, което не каза.\r\n\t \r\n\tОповестената наскоро от министъра на отбраната Джим Матис Стратегия за национална отбрана предполага, че \"сега главната грижа за националната сигурност на САЩ е стратегическото съперничество между държавите, а не тероризмът\". По-нататък в нея като главни заплахи се посочват Китай и Русия. На следващо място в списъка са Северна Корея и Иран и чак след това се нарежда тероризмът.\r\n\t \r\n\tКакто отбеляза Том Райт от института \"Брукингс\", обръщението \"За състоянието на съюза\" обърна приоритетите: Тръмп спомена като основни заплахи \"търговските сделки, имигрантите, тероризма и Северна Корея\". Съперническите велики сили едва бяха споменати. Това беше единственото споменаване на Русия и Китай от Тръмп: \"По света ние се сблъскваме с проблемни режими, терористични групировки и съперници като Китай и Русия, които отправят предизвикателство към нашите интереси, нашата икономика и нашите ценности. В противопоставянето на тези опасности знаем, че слабостта е най-сигурният път към конфликта, а силовото превъзходство е най-сигурното средство за нашата отбрана.\"\r\n\t \r\n\tСлед като отметна тази точка, Тръмп премина към призиви за повече разходи за отбрана и повече ядрени оръжия. Както при своя призив за повече разходи за инфраструктура, той не показа осъзнаване на това, че амбициозните му планове са подкопавани от данъчния законопроект на републиканците, който ще добави близо 1 трилион долара към нашия дълг.\r\n\t \r\n\tТръмп естествено се похвали с военния успех срещу \"Ислямска държава\" - \"Горд съм да съобщя, че коалицията за разгромяване на ИДИЛ е освободила почти 100 процента от територията, завзета по-рано от тези убийци в Ирак и Сирия\", без, разбира се, да спомене, че стратегията му за борба с \"Ислямска държава\" е до голяма степен същата като представената и прилаганата от президента Барак Обама. Ако Тръмп беше похвалил своя предшественик, това щеше да се приеме спокойно и от двете партии, но той просто не можа да си наложи да го направи.\r\n\t \n\n\r\n\tТой не спомена и нещо, което беше казано наскоро от държавния секретар Рекс Тилърсън: войските на САЩ ще останат в Сирия, за да стабилизират районите, освободени от \"Ислямска държава\". Това, изглежда, би било в разрез с отвращението на Тръмп към държавното изграждане и продължителните военни мисии в чужбина, но дали този план се ползва с неговото одобрение, трябва да остане въпрос на догадки. Той също така не коментира засилващата се конфронтация между Турция, която е съюзник в НАТО, и кюрдските съюзници на Америка в Сирия, като не даде указание как се надява да разреши този сложен конфликт.\r\n\t \r\n\tНямаше какво толкова да каже и за ядрената сделка с Иран: дали ще се изтегли или не? Всичко, което каза, беше - \"Искам Конгресът да се заеме с фундаменталните недостатъци на ужасната ядрена сделка с Иран\", без да уточни какви промени би искал или как се надява да убеди другите страни по сделката, в това число Европейския съюз, Китай и Русия, да приемат неговата позиция.\r\n\t \r\n\tА Северна Корея? Тръмп спомена, че нейният \"безразсъден стремеж към ядрени ракети може много скоро да заплаши нашата родина\", без да каже какво ще направи по въпроса. Не е добър знак, че правителството просто се отказа да назначи един от най-уважаваните специалисти по Корея във Вашингтон - Виктор Ча, за посланик в Южна Корея, както се твърди, заради това, че е против нанасянето на превантивен удар срещу Севера \"за натриване на носа\". Но ако Тръмп сериозно мисли да нападне Северна Корея (много лоша идея поради причини, които Ча изложи във \"Вашингтон пост\"), той не намекна нищо за това в обръщението \"За състоянието на съюза\".\r\n\t \r\n\tЧовек би си помислил, че ако правителството сериозно мисли да започне война, а всички признаци сочат в тази посока, президентът може да иска да представи пред обществеността аргументи защо са необходими военни действия. Вместо това Тръмп остро разкритикува Северна Корея за политиката й в областта на човешките права. Той похвали родителите на американския студент Ото Уормбиър, умрял, след като беше затворен от Северна Корея, и севернокорейския беглец Джи Сеон-хо, загубил краката си, докато търсел храна. \"Вашата голяма жертва вдъхновява всички нас\", каза Тръмп на Джи, който размаха патериците си в знак на съпротива. Това беше трогателен момент, но е трудно да се разбере какво ни казва той за политиката на Тръмп. Дали президентът смята ужасното представяне на Северна Корея в областта на човешките права за причина за още санкции или за основание за военен удар? Той не каза.\r\n\t \r\n\tВъзмущението на Тръмп от нарушенията на човешките права, извършвани от Северна Корея, а също от Иран, Куба и Венецуела, не звучи убедително, имайки предвид, че той нямаше какво да каже за нарушенията на човешките права в страни, на чиито лидери откровено се възхищава. Страни като Филипините, Египет, Турция, Китай и Русия. Тръмп реагира бурно в Туитър, след като Иран смаза демонстрациите срещу режима. Но остана безмълвен миналия уикенд, когато главорезите на Владимир Путин арестуваха руския опозиционен лидер Алексей Навални. Заради доста селективното отношение на Тръмп към човешките права е трудно той да бъде приеман сериозно.\r\n\t \r\n\tКато цяло е трудно да се разбере накъде е тръгнал Тръмп във външната политика заради продължаващия конфликт между неговите изолационистки и протекционистични импулси и по-интернационалисткия светоглед на неговите висши съветници. Обръщението \"За състоянието на съюза\" не помогна да се разясни по какъв път ще върви правителството.", "date": "2018.02.01", "title": "След обръщението \"За състоянието на съюза\" външната политика на Тръмп продължава да е загадка"}
{"url": "http://www.mediapool.bg/putin-i-iztichaneto-na-mozatsi-ot-postkrimska-rusiya-news274987.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tСпоровете доколко активно \"изтичат мозъци\" от Русия се водят отдавна, от началото на 90-те. През първото десетилетие на века положението се стабилизира, но в края на 2011 и началото на 2012 г. броят на емигрантите взе да расте. И рязко се увеличи от 2014 г. нататък.\r\n\t \r\n\tПровластовите пропагандисти в Русия твърдят, че в статистически план напусналите страната са нищожна част от населението. Така е - ако говорим за абсолютни цифри и сравняваме броя заминали с броя пристигнали. Но според експерти губим най-квалифицираните кадри. И загуби в такъв мащаб може да сложат кръст на всички бъдещи проекти за модернизация на руската икономика.Откровенията на Герман Греф\r\n\tРусия стремително губи привлекателност като пазар на труда - и за съседите, и за собствените си граждани. За пръв път от 90-те емиграцията от страната остава стабилно висока. Повечето заминават за т. нар. близка чужбина - просто нямат средства да емигрират на Запад.\r\n\t \r\n\tПо официални данни, през периода 2014-2016 г. (цифри за 2017 все още няма) почти един милион души са напуснали Русия. При това емигрират тъкмо хора, каквито катастрофално не достигат в страната, разказа на неотдавнашния Гайдарски форум в Москва шефът на Сбербанк Герман Греф. Буквално няма кой да разработва изкуствен интелект, оплака се той.\r\n\t \n\n\r\n\tСъвсем логично, ще посоча, щом властите вече имат проблеми с обикновения.\r\n\t \r\n\tЗа тези неща впрочем говори не само Греф. Експерти казват, че оптимистичната програма за създаване на 25 милиона високотехнологични работни места неслучайно е била забравена след 2013 - годината преди Крим. Дори да са били създадени тези места към 2025 г., най-вероятно би станало ясно, че няма кой да работи на тях. Не достига квалифицирана работна сила.Половината Крим\r\n\tОсвен Греф, за проблема с изтичането на мозъци споменават експерти от Руската академия за народно стопанство и държавна служба (РАНСИДС) в януарския брой на своя \"Мониторинг\" (бюлетин за социално-икономическото положение и самочувствието на руското население, б. пр.). По техни данни не бива да се осланяме на официалните цифри. Дори заминаващите на Запад всяка година са едва ли не осем пъти повече - около 100 000, а не 15 500. И в по-голямата си част са хора с висше образование, при това нищо не ги влече обратно в родината.\r\n\t \r\n\tРАНСИДС нарича това интелектуална емиграция и сочи сред главните причини събитията от 2014 г., а като цяло промените в Русия след 2012 г.\r\n\t \r\n\tКаква картина се очертава? Нека приемем за мерна единица населението на Крим, анексиран през 2014 г. По данни от официалното руско преброяване то е достигало близо 2,3 милиона души. Това са, условно казано, придобивките.\r\n\t \r\n\tСега да видим загубите, понесени заради влошаването на икономическата ситуация, свързано до голяма степен с анексията на Крим, а и заради самия политически ефект от присъединяването де факто на полуострова към Русия. Напусналите страната от 2014 г. насам са най-малко 40 на сто от тази \"кримска единица\". С това темпо до 2020 г. политическите и икономическите последици от анексията ще накарат да замине в чужбина цял един Крим. Слабо утешение може да са очакванията за същия брой пристигащи.\r\n\t \r\n\tБез да обиждам кримчани, ще кажа с езика на руските бюрократи: заминаващият \"човешки материал\" е видимо по-качествен - млад и образован. Да бе впрегнала, както е думата, този материал, страната щеше само да спечели. А всичкият този емигриращ народ би могъл да пооправи и демографската ситуация, тръгнала на зле по естествени причини - защото в репродуктивна възраст са навлезли родените през 90-те, години с крайно ниска раждаемост.Никому ненужни\r\n\tЧудесна аналогия виждаме в случая със Северен Крим. До 2014 г. там имаше развито селско стопанство, регионът един вид изхранваше полуострова. След анексията обаче спряха доставките на вода от Днепър, пускана по канал от украинска територия. Подземните сладки води стремително се изчерпват и ги заместват други - от соленото море. В резултат на което до десет години само севернокримските градини и ниви може пак да станат, каквито бяха, преди да се прокара днепърският канал: засолени и полупустинни земи.\r\n\t \r\n\tТози пример показва много добре как една страна може полека-лека да се превръща в безжизнена пустиня, ако ръководството й избира грешни ориентири, нехае за същинските интереси на хората и не се вслушва в експертните мнения.\r\n\t \r\n\tКаквото и да предлага Греф, естествено никой няма да се допита до емигриращите от Русия, за да научи какво им липсва у нас. Всеки лесно се досеща и сам. Липсват им - а липсват и на страната - позитивни перспективи, усещане за отворени възможности. Отдавна са го посочили всички необходими проучвания. Това е причината специалистите постепенно да напускат Русия, оставяйки държавните власти сами с присъединените територии.\r\n\t \r\n\tЩом приоритет са земите, но не и хората, по подобие на 19-и век, ситуацията няма как да се развива другояче. А ще се повтаря и занапред, отново и отново - който и да управлява Русия. Докато властта не започне вместо за имперското си величие да се грижи за собствените си граждани.\r\n\t* * *", "date": "2018.02.01", "title": "Путин и изтичането на мозъци от посткримска Русия"}
{"url": "http://www.mediapool.bg/germaniya-ogranichi-sabiraneto-na-migrantski-semeistva-news274988.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските депутати приеха днес закон, ограничаващ събирането на семействата за бежанците - условие за формирането на коалиционно правителство от консерватори и социалдемократи след месеци следизборна неяснота, съобщи Франс прес.\r\n\t \r\n\tПриет с 376 срещу 298 гласа, текстът продължава до 31 юли мораториум от 2016 г. върху събиранията на семейства на мигранти, получили \"субсидиарна закрила\". Такъв временен статут на убежище имат стотици хиляди хора, които не са официално признати за бежанци, по-специално сирийци, бягащи от войната.\r\n\t \r\n\tОт 1 август всеки месец 1000 души ще получават разрешение да имигрират в Германия с цел събиране на семействата. Тази квота няма да включва \"спешните случаи\".\n\n\r\n\t \r\n\tКонсерваторите на канцлерката Ангела Меркел настояваха първоначално да бъде замразено изцяло събирането на мигрантски семейства, а социалдемократите - за повече благосклонност към тях, напомня АФП.", "date": "2018.02.01", "title": "Германия ограничи събирането на мигрантски семейства"}
{"url": "http://www.mediapool.bg/otnovo-za-sastoyanieto-na-darzhavnostta-news274986.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато седна да нахвърлям коментар на решенията на КС, с които постанови, че оставка на депутат не се гласува и увековечи съдебната номенклатура, дойде новината за оставката на ген. Антонов като шеф на НСО. Привидно, трите събития нямат нищо общо, но всъщност те говорят много за това как на практика се управлява страната ни – онова, което наричаме \"задкулисие\", \"дълбока държава\", \"неписана (анти-) конституция\". А има и общи сюжети, които ги обединяват.\r\n\tЕдно по едно:\r\n\t1. От събитията около решението на КС по повод оставката на Делян Добрев, става ясно, че Д. Добрев вероятно е знаел от рано какъв ще бъде резултатът. Това обяснява защо месеци след скандала, оставката си и нейното отхвърляне, Добрев изведнъж се присети преди нова година и тихо си \"оттегли оставката\". Сега това се използва като основен безочлив аргумент от ГЕРБ той да си остане в парламента.\r\n\t2. В същия ден, по искане на главния прокурор, КС постанови, че Конституцията разрешава един и същи човек да заема ръководни позиции в съдебната власт без прекъсване, стига да се парашутира от институция в институция. С това т.нар. вечни началници в съдебната власт получиха конституционна защита и съдебната номенклатура възтържествува.\r\n\t3. От известно време беше ясно, че Радев се опитва да се освободи от човека на Борисов начело на НСО. Вероятно е имал подозрения от къде \"изтичат\" изобилните битови компроматчета около съпругата му. А покрай дреболиите, текат и по-важни неща. Стана ясно и друго – Антонов е бил притиснат по прокурорска линия.\n\n\r\n\tОбщите знаменатели:\r\n\t1. Цацаров\r\n\tЦацаров е основно действащо лице и в трите случая.\r\n\tТой е гарант за това, че нито кум-гейт, нито суджук-гейт ще бъдат разплетени, но и ще стоят на трупчета, за да гарантират, че ГЕРБ и Борисов ще бъдат управляеми, например, когато става дума за руски енергийни интереси.\r\n\tСамият Цацаров е дестилат на съдебната номенклатура – цял живот е работил шеф. С искането си за тълкуване на конституцията по отношение на статута на съдебните шефове, той се грижи за \"своите\". Нещо повече, вероятно това тълкуване на конституцията е елемент от сделките, около договарянето на следващия главен прокурор.\r\n\tСрещу този тип услуги Цацаров очаква да получи място в Конституционния съд, който вече е превърнат в нещо между Парнас и дембел-хане, дето се издигат най-заслужилите представители на съдебната номенклатура и от там, в тихо шушукане със силните на деня гарантират неприкосновеността на дълбоката държава.\r\n\tМалко изненадващото съдействие, което Цацаров оказва на Радев по казуса НСО, е идникатор за две неща. Едно, Цацаров очаква да бъде номиниран за КС от президента и това може да включва разтягане на процедурата, така че да не му се налага да се отказва от поста главен прокурор прекалено рано. Второ, така Цацаров се отблагодарява на Радев. Президентът обилно спекулира с темата за борбата с корупцията, понякога споменава съдебната реформа и напоследък почна да се кахъри за състоянието на демокрацията. И трите неща опират до реформата на прокуратурата, която обаче Радев не смее дори да спомене.\r\n\t2. Борисов\r\n\tБорисов е в режим на оцеляване. Лично. Това изисква, първо, да не се разплитат сюжети като кум-гейт и суджук-гейт. Второ, да има гладко предаване на властта в прокуратурата на следващ Цацаров, който ще пази корупционното статукво. Но и, трето, да си отвори пътя към президенството на следващите избори, защото разбира, че нито може да се пенсионира, нито да остава премиер вечно и му трябва застраховка.\r\n\tДоколко окончателно е \"изрязан\" от НСО ще съдим по наследника на Антонов. Ако това е човек върху когото Борисов няма влияние, това ще означава сериозна загуба на реална власт за премиера. Вероятно не без съгласието на Пеевски.\r\n\t\r\n\tВ тези няколко дни от бита и душевността на българската олигархия виждаме какво на практика значи корупционен захват на държавата.\r\n\tВиждаме три институции, които играят ключова роля за поддържането на статуквото:\r\n\t1. Прокуратурата, която не разследва когато не трябва, почва разследвания когато трябва и държи материали на трупчета, за когато потрябва.\r\n\t2. НСО в ролята на преторианска гвардия и \"златна клетка\" на държавния ни елит, която събира компромати, претаква информация и държи висши политически лица в шах (нали помните как беше \"махнат\" Местан – с \"махане\" на охраната пред жилището му).\r\n\t3. Конституционният съд, който има грижата да обслужва статуквото като не позволява конституцията да се пречка излишно и, същевременно е нещо като финален тих пристан за заслужили функционери. Физически, КС се намира на последния етаж на Министерски съвет и за един конституционен съдия или председател на КС е много лесно да слезе от асансьора на етажа на премиера и да пие кафе с него просто като избере второто вместо последното копче.\r\n\tВиждаме механизма на управление чрез компромати, зависимости и писани и не писани привилегии. Но виждаме и как са възможни схеми, въвличащи много институции, предполагащи една отровна хармония в действията на множество хора и разгръщащи се в течение на доста време.\r\n\tВиждаме, най-сетне, една паразитна прослойка, изпълваща институциите. В магистратурата, службите, администрацията се отглеждат генерации хора, чийто занаят е аморалността, търговията с правомощия и разпродаването на държавността на \"вторични суровини\". Организирани са в различни кланове, професионални номенклатури, тайни общества и ловни дружинки. Имат своята суб-култура, висока степен на фамилна приемственост и забележителен рефлекс за вътрешно разбирателство. И, естествено, корените на цялата тази токсична екосистема са във властовите структури на комунистическия режим: ДС, държавно-организирания криминалитет, партийно-бюрократичната номенклатура в центъра и по места.\r\n\t\r\n\tИма. Нито лесен, нито бърз, нито окончателен. Все пак, дори и в историята на последните десетилетия у нас има примери как с решителна гражданско-политическа мобилизация и смели реформи се отвоюва институционален и властови терен. В този смисъл, има конкретни институционални и по-общо политически рецепти. Ето няколко примера:\r\n\tЗа споменатите институции\r\n\t1. Прокуратура: решително преосноваване чрез:\r\n\t- извеждане от съдебната власт\r\n\t- поставяне в режим на ясна демократична отчетност на главния прокурор,\r\n\t- ре-селекция на прокурорите и следователите;\r\n\t- и, заедно с това, решителна реформа на МВР.\r\n\t2. НСО – закриване в сегашната му форма и основаване на нова и силно редуцирана служба, която охранява много по-малък кръг лица (и никакви резиденции, ловни стопанства и обслужващ персонал).\r\n\t3. КС\r\n\t- Въвеждане на пряка конституционна жалба за гражданите, така че да се прекрати възможността в рамките на олигархията да се договарят и питанията, и решенията;\r\n\t- Въвеждане на гаранции за реален подбор основан на качествата (характер и компетентност) на бъдещите конституционни съдии;\r\n\t- Преместване на КС в друга сграда, а най-добре извън София (например сградата на Учредителното събрание във Велико Търново – за повдигане на морала).\r\n\tЗа администрацията изобщо:\r\n\t- Революция на селекцията и кариерния процес чрез утвърждаване на конкурсното начало и реално атестиране;\r\n\t- Реални проверки за лоялност към държавата и за корупция, провеждани от прочистени служби;\r\n\t- Електронно управление, което да повиши взривно отчетността, прозрачността и изискванията за компетентност и ефективност;\r\n\t- Лустрация, вкл по отношение на принадлежност към структури на \"дълбоката държава\" след 89г.\r\n\tОбщо политически:\r\n\tИзграждане на партийни машини, които са в състояние да излъчват качествен човешки материал в паламента и по върховете на институциите. Това изисква утвърждаване на нова политическа култура и вътре в партиите, и в отношенията им с гражданите. Изисква усилено партийно строителство с правилни цели и селекция на хора, не заради тяхната лоялност и морална всеядност, а заради характер (!), компетентност и чувство за приличие.\r\n\tВ крайна сметка, това е, което заедно с приятелите ни от партиите на демократичната общност се опитваме да предложим на избирателите:\r\n\t- Доказана (при всичките ни грешки и слабости) привързаност към демокрацията и законността;\r\n\t- Ясна програма за ре-старт на ключовите институции и преосноваване на държавността\r\n\t- Качествени хора (ако се съмнявате – вижте настоящия състав на парламента).\r\n\tИмаме още работа, но и работим изключително напрегнато във всяка от тези посоки. Алтернативата е още безперспективна \"стабилност\" и свличане на държавата в геополитическата периферия на ЕС и НАТО.", "date": "2018.02.01", "title": "Oтново за състоянието на държавността"}
{"url": "http://www.mediapool.bg/trima-katalunski-polititsi-namirashti-se-v-zatvora-sezirat-oon-za-zadarzhaneto-si-news275004.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима членове на сваленото каталунско управление, намиращи се в затвора, решиха да сезират Работната група на ООН за произволните задържания, предаде Франс прес, цитирайки изявление на техни адвокати в Лондон.\r\n\t \r\n\t\"Задържането им в Испания е обида за човешките права и цели да им попречи да изпълняват ролята си, представлявайки каталунския народ\", заяви на пресконференция Бен Емерсън, адвокат на бившия каталунски вицепремиер Ориол Жункерас и на председателите на сепаратистките организации \"Каталунско национално събрание\" и \"Омниум културал\" - Жорди Санчес и Жорди Куишарт.\r\n\t \r\n\t\"В случая не се иска от ООН да се произнесе по въпроса за независимостта на Каталуния, а да потвърди, че едно правителство не може да репресира политически противници чрез своеволното им задържане. Испания трябва да освободи тези хора\", каза Емерсън.\r\n\t \r\n\tТримата сепаратисти са преследвани от испанското правосъдие заради ролята им в опита за отцепване на Каталуния, завършил с едностранното провъзгласяване на 27 октомври на Каталунска република.\r\n\t \r\n\tИспанското правителство реагира незабавно, като постави автономната област под свое пряко управление, уволни регионалното правителство и разпусна каталунския парламент, след което свика предсрочни регионални избори в края на декември, спечелени отново от сепаратистите.\r\n\t \n\n\r\n\tРаботната група на ООН по произволните задържания е част от Съвета по правата на човека. Тя е съставена от експерти от цял свят, които разследват такива случаи, като резултатите от разследванията им нямат задължителен характер.", "date": "2018.02.01", "title": "Трима каталунски политици, намиращи се в затвора, сезират ООН за задържането си"}
{"url": "http://www.mediapool.bg/krainodesen-avstriyski-politik-se-ottegli-zaradi-skandal-s-pesen-s-natsistki-tekst-news275005.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодещият политик от Австрийската партия на свободата (АПС) Удо Ландбауер обяви, че се оттегля от политиката след разкрития за текстове с антисемитско съдържание в песенен сборник на неговото братство, предаде ДПА.\r\n\t\r\n\tСкандалът привлече вниманието към крайнодясната АПС и нейните екстремистки елементи по-малко от два месеца след като тя сформира коалиционно правителство с консервативната Австрийска народна партия (АНП).\r\n\t \r\n\tСпоред медийни информации Ландбауер бил член на братството \"Германия\", в чийто сборник имало песен, подиграваща се с избиването на милиони евреи по време на Холокоста.\r\n\t \r\n\tПолитикът беше водещият кандидат на АПС на регионалните избори в провинция Долна Австрия миналата седмица.\r\n\t \r\n\tСлед като неговата партия го отстрани като кандидат за правителството на Долна Австрия, той обяви, че няма да заеме и мястото си в провинциалното законодателно събрание и ще се оттегли от позицията на изборен член на градската управа на Винер Нойщат. Освен това Ландбауер прекрати членството си в партията.\r\n\t \n\n\r\n\tПрокуратурата започна разследване срещу членовете на братството, които се подозира, че са подготвили сборника. Ландбауер не е сред тях. Той е бил вицепрезидент на братството и твърди, че не е знаел въпросната песен.\r\n\t \r\n\tАвстрийският вицеканцлер и лидер на АПС Хайнц-Кристиан Щрахе приветства решението на Ландбауер и заяви, че \"антисемитизмът няма място\" в неговата партия и в десните братства.", "date": "2018.02.01", "title": "Крайнодесен австрийски политик се оттегли заради скандал с песен с нацистки текст"}
{"url": "http://www.mediapool.bg/tsentralnata-banka-na-sasht-ostavi-lihvite-bez-promyana-news274989.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправлението за федерален резерв (УФР - централната банка на САЩ) остави лихвите без промяна и обяви, че очаква инфлацията да се повиши тази година, предадоха световните агенции.\r\n\t \r\n\tОсновната лихва остава между 1,25-1,50 процента, реши комитетът по паричната политика на днешното заседание - последното, председателствано от досегашната управителка на УФР Джанет Йелън.\r\n\t \r\n\tНовият ръководител на УФР Джероум Пауел бе номиниран от президента на САЩ Доналд Тръмп на този пост. Пауел е смятан по-скоро за умерен при определянето на паричната политика и ще встъпи в длъжност след 3 февруари.", "date": "2018.02.01", "title": "Централната банка на САЩ остави лихвите без промяна"}
{"url": "http://www.mediapool.bg/novo-bombastichno-samohvalstvo-na-tramp-be-oprovergano-ot-faktite-news275006.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп е доволен от речта си за състоянието на съюза, която произнесе във вторник пред двете камари на Конгреса. Той написа в Туитър, че са я гледали 45,6 милиона, което било рекорд по зрителски интерес. Експерти по анализ на данните за зрителската аудитория обаче казват, че това не е вярно, предаде Асошиейтед прес.\r\n\t \r\n\t\"Благодаря на всички за поздравленията и за коментарите за речта за състоянието на съюза\", написа Тръмп в Туитър. \"45,6 милиона души я гледаха, това е най-голямата бройка в историята\", допълни той.\r\n\t \r\n\tДанни на института Нилсен, който анализира зрителската аудитория, показват обаче, че през 1994 г. речта на президента демократ Бил Клинтън е била гледана от 46,8 милиона зрители.\r\n\t \r\n\tПрез 2002 г. речта на президента републиканец Джордж Буш-младши е била гледана от 51,7 милиона души.\n\n\r\n\t \r\n\tА първата реч за състоянието на съюза на президента демократ Барак Обама е била гледана от 48 милиона души.\r\n\t \r\n\tТова показва, че твърденията на Тръмп не са верни и напомня за полемиката, избухнала в началото на президентския му мандат отново за броя на зрителите.\r\n\t \r\n\tСлед церемонията по полагане на клетва на Тръмп като президент се появиха кадри, съпоставящи я с церемонията на Барак Обама осем години преди това. От кадрите се виждаше, че хората, присъствали на полагането на клетвата на Обама, са били повече от присъствалите на церемонията на Тръмп.\r\n\t \r\n\tТогава Тръмп натовари говорителя на Белия дом Шон Спайсър със задачата да коментира кадрите. Пред зала пълна с изумени журналисти Спайсър каза с изключително агресивен тон, че множеството присъствало на церемонията на Тръмп е било по-голямо от това на церемонията на Обама, добави, че медиите грешат и заяви, че дебатите по въпроса са приключили.", "date": "2018.02.01", "title": "Ново бомбастично самохвалство на Тръмп бе опровергано от фактите"}
{"url": "http://www.mediapool.bg/finlandskiyat-prezident-polozhi-kletva-za-vtori-6-godishen-mandat-news275007.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФинландският президент Саули Нинистьо встъпи в длъжност за втория си шестгодишен мандат като държавен глава след съкрушителна изборна победа, предаде Асошиейтед прес в четвъртък.\r\n\t \r\n\tНинистьо, бивш финансов министър и председател на парламента, положи клетва на церемония в парламента, а после въпреки снежната буря направи преглед на почетната гвардия.\r\n\t \r\n\tПрезидентът прие поздравления от чуждестранни дипломати и от финландския премиер Юха Сипиле.\r\n\t \r\n\tШейсет и девет годишният Нинистьо, чиято втора съпруга е бременна с първото им дете, спечели изборите на 28 януари с 62,7 процента от гласовете - над пет пъти повече от тези за най-близкия му съперник. Нинистьо се ползва с голяма популярност още от идването си на власт през 2012 г.\r\n\t \r\n\tВъв Финландия президентът определя външната политика и политиката в областта на сигурността заедно с правителството. Освен това той е главнокомандващ на въоръжените сили и има право на вето върху законодателството.", "date": "2018.02.01", "title": "Финландският президент положи клетва за втори 6-годишен мандат"}
{"url": "http://www.mediapool.bg/gerb-preizpalni-prihodite-bsp-nedovolna-ot-psevdoizlishak-news275009.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБюджетът на държавата е завършил 2017 г. с излишък в размер на 845 млн. лв., от които 309 млн. лв. - по националния бюджет. С изключение на акцизите, данъчните приходи са преизпълнени спрямо плана, става ясно от ежемесечния бюлетин на финансовото министерство за бюджета. Въпреки това левицата не е доволна от изпълнението на Бюджет 2017 и ще сезира Сметната палата заради харченето на \"псевдоизлишъка\" на тъмно преди Нова година, обяви БСП в четвъртък.\r\n\t\r\n\tХазната завършва с излишък и през 2017 г. въпреки заложения първоначално в бюджета дефицит от 1.3 млрд. лв.\r\n\t\"В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава\", коментираха от ведомството на Владислав Горанов.\r\n\tОт данните изглежда, че изпълнението на данъчно-осигурителните приходи е добро. Преизпълнението спрямо плана е с 5.5%, а увеличението спрямо 2016 г. е с 10%, което означава, че събраните данъци и осигуровки са с близо 2.7 млрд. лв. повече.\r\n\tНай-голямо е преизпълнението на корпоративните данъци спрямо плана – с 13.4%. На годишна база ръстът е 11.2% или 232 млн. лв. повече средства. Постъпленията от данъка върху доходите на гражданите са с 9.1% повече спрямо заложеното и с 12.6% повече в сравнение с 2016 г., което прави 370 млн. лв. повече в хазната.\r\n\tМинистерството на финансите се хвали с огромен ръст на окончателния данък и данъка върху дивидентите – близо 66% ръст спрямо годишния разчет. Според ведомството преизпълнението се дължи основно на кампанията на Националната агенция за приходите спрямо фирмите, посочили, че държат милиарди левове кеш, които заради проверките бяха принудени да платят данъците, които са искали да си спестят.\r\n\t\r\n\tНеизпълнение обаче се отчита при данъка върху лихвите по депозити в банките. По това перо са събрани едва 21 млн. лв., като годишният разчет е изпълнен на едва 68%.\r\n\tПреизпълнение на плана от 6.1% се отчита и по най-важното перо в бюджета – ДДС. Спрямо 2016 г. тези приходи нарастват с 9% или 767 млн. лв. Невъзстановеният данъчен кредит на фирмите в края на 2017 г. е на исторически ниско ниво – едва 51 млн. лв. Преди години финансовото министерство умишлено бавеше ДДС на бизнеса в края на годината, за да закърпи бюджета, но сега се вижда, че този проблем е решен.\r\n\tЕдинственият по-сериозен проблем са акцизите, при които се отчита известно неизпълнение – разчетът е изпълнен на 98.9%. Събрани са близо 5 млрд. лв., което е ръст със 180 млн. лв. или 3.7% в сравнение с 2016 г.\r\n\tВ началото на годината имаше по-сериозно изоставане на акциза върху цигарите. До края на годината то в голяма степен е компенсирано, като постъпленията по тази линия са с 64 млн. лв. повече спрямо 2016 г. при увеличена ставка на данъка.\n\n\r\n\t\r\n\tОсвен на преизпълнението на данъците до излишък в бюджета се е стигнало и заради неизпълнение на всички разходи. Планираните харчове са реализирани едва на 93.7%. Задържани са най-вече капиталови разходи, при които се регистрира спад с около 100 млн. лв. в сравнение с 2016 г. и значително неизпълнение спрямо плана, което се дължи най-вече на забавяне при европроектите. Въпреки това през 2017 г. държавата е изхарчила с близо 2 млрд. лв. повече в сравнение с 2016 г.\r\n\t\r\n\tПрез 2018 г. въпреки заложения дефицит от 1.1 млрд. лв. се очаква също да се следва политика на балансиран бюджет и да се реализира минимален излишък. Показателно е, че по предварителни оценки на МФ януари ще завърши с излишък от 1.2 млрд. лв., което е с около 330 млн. лв. повече в сравнение с \"плюса\" в хазната през първия месец на 2017 г.\r\n\t\r\n\tЗвучащият положително отчет на финансовото министерство обаче не попречи на левицата да поиска одит на Сметната палата на извънредните харчове на третия кабинет на ГЕРБ, който с правителствени постановления редовно прави размествания по бюджета.\r\n\t\"Ще поискаме Народното събрание да възложи одит на Сметната палата на допълнителните разходи и трансфери по бюджетите на първостепенните разпоредители, одобрени с правителствени постановления за времето 10 май 2017 г.- 31 януари 2018 г.\", казаха от левицата.\r\n\t\r\n\tТ. нар. корекции, с които на практика правителството размества милиарди спрямо гласувания от депутатите бюджет, е стара и силно критикувана от Сметната палата практика от поне 10 години насам. Подобни прекроявания на бюджета са практика както на всичките правителства на ГЕРБ, така също и на кабинета на тройната коалиция и на правителството \"Орешарски\". Единственият принос на ГЕРБ е, че иззе правомощието да се пренаписва бюджета от ръцете на финансовия министър и го прехвърли към Министерски съвет, където решенията имат малко по-голяма видимост. Въпреки това разместванията силно нарушават баланса на бюджетите на отделни министерства – например регионалното ведомство на два пъти в последните две години получи извънредно преди Нова година по 1 млрд. лв. за програмата за саниране.\r\n\t\r\n\t\"Залагат капиталови разходи от 2.5 млрд. лв. и кога ги харчат - с дядо Мраз и дядо Коледа, на 31 декември, кой им е разрешил, бюджетът не им дава такива права\", попита в четвъртък Румен Гечев от БСП.\r\n\t\"Миналата година продъниха света да се вземат решения за 1.5 млрд. лв. за въоръжение на армията ни. От 1 януари до 31 декември - колко похарчиха от тази сума - нула\", констатира Гечев. Той настоя управляващите да спрат с комбинации, с които задържат разходите до края на годината.\r\n\t\"По груби изчисления, ако вземем и януари 2018 г., когато изпаднахме в абсурданата ситуация при гласуването на Бюджет 2018 нито едно предложение на БСП да не бъде прието, а още на 2 януари т. г. премиерът да изпълни всички предложения на левицата, без да са разписани в бюджета, да раздаде няколко стотин милиона, става дума за близо 2 млрд лв.\", изчисли Жельо Бойчев.\r\n\t\"Трикът на управляващите е цяла година да ни проглушават за излишъци в бюджета. За това, че не харчат 2.5 млрд. лв. капиталови разходи няколко години вече, задържат огромни средства, което лишава българските фирми - малки и средни, българските потребители от тези пари, намалява динамиката на БВП, и на тъмно в края на годината изведнъж си ги разпределят, след като цяла година са отчитали псевдобюджетни излишъци\", разясни Румен Гечев.", "date": "2018.02.01", "title": "ГЕРБ преизпълни приходите, БСП недоволна от \"псевдоизлишък\""}
{"url": "http://www.mediapool.bg/horata-tarseshti-ubezhishte-v-es-sa-namaleli-pochti-napolovina-minalata-godina-news275010.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската служба за подкрепа в областта на убежището заяви в четвъртък, че броят на хората, потърсили международна закрила в Европа през 2017 г., е намалял почти наполовина в сравнение с предходната година, а повечето кандидати са били сирийци, предаде Асошиейтед прес.\r\n\t\r\n\tСлужбата каза, че 706 913 души са потърсили убежище в 28-те страни от Европейския съюз плюс Норвегия и Швейцария през 2017 г. - с 43 процента по-малко, отколкото през 2016 г.\r\n\t \r\n\tТова е втора поредна година, в която бройката намалява, след като през 2015 г. в Европа пристигнаха над 1 милион души, предимно сирийски бежанци.\r\n\t \r\n\tПовече от 98 000 сирийци са кандидатствали за убежище, а над 40 000 молби са били подадени от граждани на Ирак, Афганистан и Нигерия.\r\n\t \r\n\tЕвропейската служба за подкрепа в областта на убежището заяви, че около 40 процента от всички молби за убежище през 2017 г. са били одобрени.", "date": "2018.02.01", "title": "Хората, търсещи убежище в ЕС, са намалели почти наполовина миналата година"}
{"url": "http://www.mediapool.bg/yuzhna-koreya-izdigna-zabranenoto-zname-na-severa-za-predstoyashtite-olimpiyski-igri-news275008.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалното знаме на КНДР бе издигнато в Южна Корея преди олимпийските игри в Пьончан със специално разрешение на южнокорейското правосъдие, за да няма закононарушение от страна на оргкомитета, предаде Франс прес.\r\n\t \r\n\tФормално двете Кореи все още са във война, защото конфликтът приключи през 1953 г. с примирие, а не с мирен договор.\r\n\t \r\n\tЮжнокорейското законодателство за националната сигурност забранява да се възхвалява Севера под страх от наказание - до 7 години затвор. Забранено е също да се излага на публично място червено-бяло-синьото знаме на КНДР.\r\n\t \r\n\tНо за да спази протоколните изисквания на МОК, настояващ да бъдат показани символите на всички участници, южнокорейската прокуратура направи изключение за олимпийските обекти, съобщиха организаторите за АФП.\r\n\t \r\n\tВ четвъртък олимпийското село официално отвори врати и разрешението влезе в сила. Севернокорейското знаме бе вдигнато над олимпийските обекти и на един от площадите в олимпийското село - ден след като там се развяха флаговете на останалите страни.\r\n\t \n\n\r\n\tВ понеделник започват церемониите за посрещане на отборите в селото. Там отново ще бъдат почетени знамената на страните участнички и изсвирени химните им. В церемониите ще участва почетен военен караул от Южна Корея, но за посветената на КНДР церемония в четвъртък са поканени цивилни доброволци, уточни за АФП Ли Джи-хай, говорителка на оргкомитета.\r\n\t \r\n\tТя не обясни защо, но според сеулската агенция Йонхап властите не желаят войници от Южна Корея да приветстват националните символи на врага.\r\n\t \r\n\tВ олимпийските игри се предвижда да участват 22 спортисти от Северна Корея, включително 12 състезателки по хокей на лед, които пристигнаха миналата седмица, за да образуват единен отбор с Юга. Останалите 10 се очакват днес.", "date": "2018.02.01", "title": "Южна Корея издигна забраненото знаме на Севера за предстоящите олимпийски игри"}
{"url": "http://www.mediapool.bg/skandal-vav-vashington-po-povod-poseshtenie-naruski-razuznavachi-koito-sa-pod-sanktsii-news275011.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисокопоставен демократ от Конгреса на САЩ отправи в четвъртък въпрос защо администрацията на президента е позволила на двама видни руски разузнавачи, които са под американски и европейски санкции, да пребивават във Вашингтон за среща с представители на разузнавателните агенции на САЩ, предаде Асошиейтед прес.\r\n\t \r\n\tПреди това руският посланик във Вашингтон бе съобщил, че директорът на руската Служба за външно разузнаване Сергей Наришкин е посетил САЩ, за да обсъди с американски колеги борбата с тероризма. Официални източници, пожелали анонимност, добавиха, че Наришкин е бил придружаван от директора на руската Федерална служба за сигурност Александър Бортников.\r\n\t \r\n\tНа двамата руснаци бяха наложени санкции през 2014 г. в отговор на руските действия в Източна Украйна - на Наришкин от САЩ, а на Бортников от ЕС, припомня АП.\r\n\t \r\n\tОт ЦРУ отказаха да потвърдят дали е имало такава среща, като заявиха само, че контактите с чужди разузнавателни централи се извършват в рамките на закона и след консултации със съответните министерства и агенции.\r\n\t \r\n\tЛидерът на малцинството в Сената, демократът Чък Шумър, каза, че моментът на срещата с руснаците е подозрителен, защото тя се е състояла само дни преди администрацията на Доналд Тръмп да реши да не налага нови санкции на руски политици и олигарси заради намесата на Москва в изборния процес в САЩ. Шумър разпространи днес писмо, в което настоява директорът на Националното разузнаване Дан Коутс да огласи до 9 февруари подробности за срещата.\r\n\t \n\n\r\n\tШумър напомни, че санкциите срещу Наришкин включват и забрана да влиза в САЩ.", "date": "2018.02.01", "title": "Скандал във Вашингтон по повод посещение наруски разузнавачи, които са под санкции"}
{"url": "http://www.mediapool.bg/imam-edna-mechta-vrashtaneto-na-zadalzhitelnata-kazarma-news275012.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Моята мечта е връщането на наборната военна служба\". Това сантиментално признание направи военният министър Красимир Каракачанов пред депутатите от парламентарната военна комисия в четвъртък.\r\n\tНа фона на  на българската армия, в която освен техника, вече няма и войници, ресорните депутати проведоха поредното си бодряшко заседание, на което изслушаха Каракачанов.\r\n\tМежду шегички от рода \"дали заради тежкото състояние на авиацията вече не са ни останали повече кораби отколкото самолети\", депутатите бяха информирани от вицепремиера Каракачанов, че вече се работи по идеята му за въвеждането на доброволна казарма.\r\n\tИ нещо повече - тя вече генерира разходи.\r\n\tТой обясни, че на този етап се очертават два варианта. Първият е да бъдат разкрити два центъра – в Северна и Южна България, в които желаещите да преминават обучение за 6-9 месеца. Вторият, към който клони Каракачанов, е да се преформатира професионалната служба, като бъдат въведени няколко нива на обучение в нея.\n\n\r\n\tТака доброволците ще минават първото ниво и ако имат желание, ще продължат обучението си, за да станат професионални войници.\r\n\tПри всички случаи \"доброволните\" войници ще получават някакво заплащане, но засега неясно какво.\r\n\tМинистерството на отбраната вече е поръчало на социологическа агенция да направи проучване сред гражданите между 14 и 29 години дали имат интерес да служат в армията. Не е съобщено коя агенция провежда проучването, нито колко ще струва. Каракачанов обаче обеща информация при представянето му.\r\n\tПо думите му изследването не се прави от МО, \"за да не ни обвинят в натаманяване на резултатите\".\r\n\tОсвен това Каракачанов смята да разшири и военното образование в училище. Сега то е по 5 часа годишно в 9-ти и 10-ти клас, като отзивите за качеството му са унищожителни. Това потвърди и депутатът от ГЕРБ Христо Гаджев, който имал подобна информация от срещите в избирателния си район.\r\n\tКаракачанов съобщи, че е искал 40 часа за военно обучение, но от Министерството на образованието и науката били против.\r\n\tМинистърът обаче има идея да компенсира със занятия в лятната ваканция.\r\n\tКаракачанов каза още, че през февруари смята да внесе новите проекти за придобиването на нов тип боен самолет и бронирани машини за Сухопътните войски в Министерския съвет и Народното събрание.\r\n\tПроектът за новите изтребители, който се очаква да излезе около 1.5 млрд. лева, претърпя фиаско, след като парламентарното му разследване откри нередности в него и на практика беше върнат в начална фаза.\r\n\tСега той отново влиза в пленарна зала, но управляващите систематично дават сигнали, че нямат политическа воля да го реализират. За сметка на това Каракачанов  мащабни ремонти и дори модернизация на старите съветски изтребители.\r\n\tСъгласно предишния одобрен от парламента инвестиционен проект бяха искани оферти от Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\".\r\n\tПарламентарната проверка върна в играта декласираната преди това оферта за Ф-16 и препоръча да се искат нови оферти от трите страни, в това число и за нови изтребители.\r\n\tИменно това е  на МО.\r\n\tПроектът за закупуването на нови бронирани машини за около 1.2 млрд. лева и около него има силни интереси на различни бизнес и политически лобита.\r\n\tТретият голям проект от модернизацията на армията – закупуването на два нови патрулни военни кораби, се , след като единствената фирма подала оферта се отказа от поръчката. Засега МО оставя този проект на трупчета. Прогнозната му стойност бе около 820 млн. лева, но и експертите във военното министерство вече са наясно, че те са недостатъчно.", "date": "2018.02.01", "title": "\"Имам една мечта\": Връщането на задължителната казарма"}
{"url": "http://www.mediapool.bg/borisov-kam-es-izmislyate-si-motivi-da-ni-spirate-za-shengen-news275013.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов обвини част от страните от ЕС в \"несправедливо\" отношение към България и за \"измисляне\" на мотиви за отказ от членство в Шенген. Това стана в сряда по време на негова реч в Брюксел на конференция, организирана от фондация \"Ханс Зайдел\".\r\n\t\"България е пример за това как с усилията на няколко правителства направихме заграждения (по границата с Турция), вкарахме армия (за охрана на границата), допълнителна полиция, вкарахме милиони... Трябва да благодаря и на Съвета на министрите (на ЕС), че отпусна тези 160 милиона за границите, защото ние свършихме работата (по осигуряването й). И тук една несправедливост. Питам... в едната държава (Гърция) толкова милиарди се изляха и ефектът е много малък. България има нулев натиск от мигранти. Тези (от мигрантите), което се опитват нелегално да минават са задържани и ги връщаме. И така ще продължаваме. А в същото време България не е в Шенген. А нашите приятели, много ги обичам, това са наши стратегически партньори – гърците, те са в Шенген\", оплака се Борисов пред германската фондация.\r\n\tГермания и Холандия са двете най-скептично настроени европейски държави за приемане на България в шенгенското пространство заради проблемите с борбата с корупцията.\r\n\t\"Просто не е справедливо. Не е справедливо да си измисляте някакви мотиви, които ги няма. И все по-трудно става да си ги измисляте, защото и (евро)комисията и (евро)парламентът проверяваха границата и се оказва, че България най-добре я пази, но продължавате да си измисляте. Обидно е за нас. Ние си изпълняваме ангажиментите. Българският данъкоплатец дава стотици милиони за европейската сигурност, но дали ще минават през България или Гърция или отнякъде другаде, те накрая всички искат да отидат в Германия или Дания, някъде в тази част от света\", каза още българският премиер.\r\n\t\n\n\r\n\tТой обясни на германците от \"Ханс Зайдел\", че България реално охранява границата си заради богатите страни в Западна Европа.\r\n\t\"Добре, теоретично казвам, ще вземем (квотата си от) 1200 мигранти. Те обаче не искат да стоят в България и бягат. Ние ги задържаме на сръбската граница. Прибираме ги, те пак бягат. Прибираме ги, те пак бягат. Сиреч, другият въпрос за релокацията (на мигрантите) е да направим затвори, но това няма нищо общо с хуманността – живи хора да ги тикаме зад ограда\", каза Борисов.\r\n\tМалко по-късно в същата реч той предложи вместо затвори в България - бежански лагери в пустинята.\r\n\tСпоред него правилната политика е границите на ЕС да се затворят и всички мигранти да минават през контролно-пропускателни пунктове, където да се прави пресяване. Тези, които бягат от война, да бъдат настанени в лагери близко до техните държави. Целта е те да могат да се върнат, когато войната свърши. Икономическите мигранти трябвало да се пускат в ЕС, ако някой ги иска. Иначе и те трябвало да стоят в лагерите.\r\n\tБорисов каза, че външната политика на ЕС се е провалила в Близкия Изток, а страните от ЕС са понесли най-големия удар от размириците в този регион.\r\n\t\"Има държави в Европа, които изборите и управленията им станаха коренно различни заради мигрантската вълна\", каза Борисов.\r\n\tТой даде още една политическа рецепта за справяне със ситуацията: \"Споразумението (за мигрантите) с Турция трябва да се продължи на всяка цена. Да се плати и да се продължи. Много неща не ни харесват в Турция, много неща не съвпадат с нашите ценности. Не само не съвпадат, ами направо са в пълен разрез, но без Турция ние с миграцията не можем да се справим. Същата работа е с Италия и Либия\", каза Борисов.\r\n\tПремиерът коментира, че европейците сега плащат за това, което САЩ, Русия, Китай и Турция, водени от своите геополитически интереси, са предизвикали в Сирия, Либия и Афганистан. \"Арабската пролет\" стана \"европейска зима\", обясни той.\r\n\t\r\n\tБойко Борисов говори и по темата за приемането на Западните Балкани в Европейския съюз. Според него това е единствената рецепта срещу нестабилност, войни и трудова имиграция към Западна Европа. Той отчете и ролята на България в този процес.\r\n\t\"Само ние нямаме нерешени проблеми със своите съседи. Именно за това ние сме неформален лидер на Балканите. Балканите са Европа. Те не са задния двор, задният двор са, ако ги гледаш от Лондон, ако гледаш от нашата част, ние сме антрето, коридора в общия ни дом\", каза Борисов.\r\n\tНакрая той завърши речта си с цитат от неназован автор, който илюстрира нуждата от разширение на ЕС към Западните Балкани: \"Вчера беше рано, утре ще е късно.\"", "date": "2018.02.01", "title": "Борисов към ЕС: Измисляте си мотиви да ни спирате за Шенген"}
{"url": "http://www.mediapool.bg/prezidentat-radev-e-protiv-ratifitsiraneto-na-istanbulskata-konventsiya-news275014.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев се обяви против ратифицирането на Конвенцията на Съвета на Европа за превенция и борба с насилието над жени и домашното насилие, заставайки в общ лагер с другите й противници като БСП, националистите, Българската православна църква и пр. Мисля, че отлагането на ратификацията на Истанбулската конвенция е победа за българското общество, което показа обединение и здрав разум, коментира президентът в четвъртък пред български журналисти в Белгия, където е на работно посещение, предаде БТА.\r\n\tВносителите и проповедниците на конвенцията се , каза Радев, визирайки управляващата партия ГЕРБ.\r\n\tСпоред мен конвенцията в този вид е зле написан документ, който допуска неясноти и най-различно тълкуване. Моето мнение е, че тя не трябва да се ратифицира по няколко важни причини, каза Радев: \"Първо, тя сама по себе си не може да предотврати насилието. Справка - държавите, в които тя е приета. Нима там секва изведнъж насилието над жени и деца?\"\r\n\tМожем да предотвратим това насилие само с читави български закони, с адекватни действия на полицията и на съда. И най-вече - с добро възпитание, смята държавният глава.\r\n\tПо думите му точно тези текстове, които бунят нашата общественост и са в разрез с нашите ценности, морал, традиции и вяра - за тях в самата конвенция изрично е написано, че не подлежат на никакви резерви и на никакви съпътстващи декларации. Всички тези внушения, че ще направим резерви и това няма да мине, не са изобщо основателни, коментира той.\n\n\r\n\tАко я приемем, конвенцията отнема от правомощията на държавата и вменява правомощия в неправителствени организации - те ще станат основен източник на информация и се превръщат в контролни органи. Това няма да допринесе за намаляване на насилието над жени и деца, по-скоро ще стимулира съдене на държавата. Винаги, когато държавата абдикира от своите правомощия, според мен това е опасно. Тази конвенция легитимира намесата в образователния процес с непредвидими последствия върху психиката и съзнанието на нашите деца, заяви президентът.\r\n\tПопитан за отношението му към възможността за свикването на референдум, каквито предложения лансира не само БСП, но и , той изрази надеждата да не се стига дотам. Надявам се на здравия разум на нашите народни представители. Няма нужда да стигаме до референдум, който ще отнеме време, енергия и средства, добави президентът Радев.", "date": "2018.02.01", "title": "Президентът Радев е против ратифицирането на Истанбулската конвенция"}
{"url": "http://www.mediapool.bg/globa-ot-1500-evro-ako-pushish-v-kolata-si-v-gartsiya-news275016.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването на Гърция поиска от полицията да ожесточи наказанията за граждани, които пушат в своите коли в присъствието на деца под 12 години, съобщи БГНЕС.\r\n\tИскането е отправено въз основа на Закона за забрана на пушенето на цигари на обществени места.\r\n\tЗаконът предвижда глоба от 1500 евро за всеки, който пуши в личния си автомобил, и 3000 евро за пушене в служебен или държавен автомобил.", "date": "2018.02.01", "title": "Глоба от 1500 евро, ако пушиш в колата си в Гърция"}
{"url": "http://www.mediapool.bg/dannite-za-chistotata-na-vazduha-na-grazhdanite-i-na-vlastta-se-obedinyavat-news275015.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСистемите за измерване чистотата на въздуха в София, направени от граждани и от официалните власти, ще бъдат свързани с цел да има максимално ясна картина за причините за замърсяването.\r\n\tЗа това се разбраха министърът на околната среда Нено Димов, столичният кмет Йорданка Фандъкова и Стефан Димитров, създател на гражданската платформа AIRBG.INFO.\r\n\tСхемата ще се приложи първо в София, но примерът може да бъде последван и в други градове, където този проблем е особено остър.\r\n\tНа първо време предстои съвместяване на двата типа устройства – 5-те станции на Изпълнителната агенция по околна среда (ИАОС) и повече от 200-те станции, които столичани са изградили със собствени сили и средства, каза проф. д-р Христомир Брънзов, директор на Националният институт по метеорология и хидрология към БАН.\r\n\tВ рамките на следващите 6 месеца учени и експерти ще направят калибриране на измервателната техника на AIRBG.INFO и изпълнителната агенция. Към всяко устройство на ИАОС ще бъде монтиран уред от платформата AIRBG.INFO.\n\n\r\n\t\"Данните от нашата независима мрежа започват да се приемат от общинската и изпълнителната власт. Преди година това беше немислимо, затова е добре, че приеха да работим заедно\", каза Стефан Димитров от гражданската платформа.\r\n\tТой добави, че се следва добър модел за синхронизиране между институционалните и гражданските системи за измерване на замърсяването на въздуха, който успешно е бил приложен преди година в Германия.\r\n\t\"За нас е от изключителна важност информираността на гражданите от една страна, а от друга – причините за замърсяването\", каза столичният кмет Йорданка Фандъкова. Тя допълни, че информацията за източниците на замърсяване е нужна при разработването на мерките за подобряване качеството на въздуха. Фандъкова припомни, че предстои Столичната община да пусне и своя измервателна система с 20 станции. Така в бъдеще ще бъдат интегрирани системата на ИАОС, гражданската платформа и общинската измервателна система.\r\n\t\"Инициативата е добро начало към изясняване на източниците на замърсяване\", каза проф. Брънзов.\r\n\tМинистърът на екологията Нено Димов припомни, че в момента се работи по изготвянето на стандарти за качество на горивата за битово отопление. Така още от следващия отоплителен сезон те ще бъдат прилагани, което ще доведе до намаляване на замърсяването на въздуха от бита.", "date": "2018.02.01", "title": "Данните за чистотата на въздуха на гражданите и на властта се обединяват"}
{"url": "http://www.mediapool.bg/bryuksel-odobri-nai-skapiya-balgarski-evroproekt-za-nad-1-mlrd-lv-news275017.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ деня на официалното откриване на българското председателство на Съвета на ЕС в Брюксел Европейската комисия одобри финансирането на най-скъпия инфраструктурен проект – за над 1 млрд. лева, който ще се прави у нас през настоящия програмен период.\r\n\tТова е ж.п. линията Елин Пелин – Костенец, за която беше отпусната безвъзмездна помощ от над 923 млн. лв. (471 млн. евро), съобщи Европейската комисия.\r\n\tНовината идва ден, след като търгът за изграждането на жп линията беше отново спрян заради поредното обжалване от фирма, която се занимава с търговия и няма нищо общо със строителството на железни пътища.\r\n\tИзграждането на ж.п. линията Елин Пелин – Костенец е част от скоростната ж.п. магистрала София – Пловдив – Бургас, чието строителство започна през изминалия програмен период с участъка между Пловдив и Бургас. Тя е част от европейския транспортен коридор Изток/Източно Средиземноморие на трансевропейската транспортна мрежа на ЕС (TEN-T).\r\n\tТози коридор преминава през осем европейски страни от Берлин до Атина, като създава важни железопътни връзки в страните от Централна и Южна Европа.\r\n\t\"Безпроблемните железопътни връзки за пътници и товари ще стимулират регионалното развитие в България и ще допринесат за изграждането на конкурентна и нисковъглеродна икономика за следващите поколения\", каза еврокомисарят по регионална политика Корина Крецу.\r\n\t\r\n\tПроектът за ж.п. линията Елин Пелин – Костенец предвижда модернизация и реконструкция на 51 км линии и 5 ж.п. гари. Строителството му е разделено на три участъка Елин Пелин – Вакарел, Вакарел – Ихтиман и Ихтиман – Костенец.\r\n\tПредвижда се още да бъдат премахнати всички пресичания на едно ниво между железопътния транспорт, автомобилното движение и пътниците с цел осигуряване на максимална безопасност.\r\n\tЗа да бъдат постигнати проектните скорости от 160 км/ч за пътническите влакове и 120 км/ч за товарните, ще бъдат изградени над 20 км тунели, най-дългият от които е 6 км, посочват от Министерството на транспорта.\r\n\tПредвидено е още строителството на над 23 мостове и виадукти с обща дължина на съоръженията приблизително 3 км.\r\n\tТова е най-мащабният не само железопътен, но и инфраструктурен проект, който се финансира от оперативна програма \"Транспорт и транспортна инфраструктура\". Стойността му общо е около 1.2 млрд. лева – проектиране, строителство, надзор, отчетност и публичност. От тях безвъзмездната помощ е в размер на 923 млн. лв.\r\n\tПричината да бъде толкова скъп е, че трасето минава през сложен планински участък.\r\n\tПлановете са железопътното трасе да бъде изградено до края на 2023 г.\r\n\tНе е изненада, че и тази обществена поръчка не минава без жалене. Това е и рисковият момент, който може да забави изграждането на обекта.\r\n\tТъргът беше обявен в началото на юли 2017 г., но скоро след това беше спрян заради обжалване.\r\n\tСега, малко преди да бъдат отворени предложенията на кандидатите, търгът отново е обжалван и в сряда поръчката е спряна, показва проверка в профила на купувача.\r\n\tЖалбата е подадена от \"Евро Инвест\" ООД. Дружеството е регистрирано в Хасково и предметът му на дейност е търговия, превоз на пътници и покупко-продажба на недвижими имоти.\r\n\tКомпанията изглежда е използвана за обжалване на поръчката, защото освен че няма нищо общо с строителството на ж.п. пътища, през годините многократно е сменяла собствениците си. Последната смяна е от края на септември 2017 г., когато собственик на дружеството става Янко Стефанов Асенов от Омуртаг, който го придобива от Иван Николаев Тодев от Димитровград.\n\n\r\n\tТъргът за изграждането на ж.п. линията Елин Пелин – Костенец е разделен на три обособени позиции с цел по-бързото изграждане на линията.\r\n\tНай-сложен и най-скъп е първият участък с дължина от 20 км, където ще бъдат построени два двутръбни тунела с обща дължина от 15 342 метра, от които единият е дълъг над 14 километра. Предвидени са също 8 моста и естакади, нова гара в Елин Пелин, спирка Побит Камък и разделен пост при Вакарел. Прогнозната стойност на първите 20 км е 554 млн. лв. без ДДС. Срокът за изпълнение е 6 години.\r\n\tВтората обособена позиция е най-лека за изпълнение и е с най-ниска прогнозна стойност - 116 млн. лв. за 20 км железен път, по който ще има 3 моста. Срокът за изпълнение е 4 години.\r\n\tТретата обособена позиция е за изграждането на 11 километра железен път, от който близо половината е под земята, с прогнозна стойност от 354 млн. лв. В проекта е заложено изграждането на 8 еднотръбни тунела с обща дължина от 5478 метра, както и 13 моста и виадукта. Срокът за изпълнение е пет години и половина.", "date": "2018.02.01", "title": "Брюксел одобри най-скъпия български европроект за над 1 млрд. лв."}
{"url": "http://www.mediapool.bg/kzk-otmeni-elektronniya-targ-za-onkolekarstva-news275018.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕлектронният търг за онкомедикаменти на болниците, който Министерството на здравеопазването обяви в  миналата година, е отменен от Комисията за защита на конкуренцията (КЗК) заради нарушения в процедурата. Търгът  пред КЗК от \"Софарма Трейдинг\", като това е втора жалба от страна на бизнеса срещу процедурата, след като през 2016 година иск на друг голям дистрибутор - \"Медекс\" - блокира поръчката за няколко месеца до произнасянето на КЗК и Върховния административен съд.\r\n\tТова е пореден провал за  за лекарства, който цели да осигури прозрачна процедура, чрез която централизирано да бъдат договаряни по-ниски цени за големи количества медикаменти, по които впоследствие болниците да купуват лекарствата.\r\n\tВ момента всяка болница прави свои търгове и често лечебните заведения купуват едно и също лекарство с няколко пъти разлика в цените. Пропадането на електронния търг няма да се отрази на доставките на лекарства в болниците, тъй като те продължават да си правят собствени поръчки, но за пореден път връща в изходна позиция опитите на министерството да въведе прозрачен ред за покупката на медикаменти, разходите, за които системно растат.\r\n\tПроцедурата на е-търга следва Закона за обществените поръчки, но се провежда на специално създадената за целта електронна платформа, където дистрибуторите трябва да качат офертите си и чрез прозрачно \"наддаване\" могат да променят цените си, а в края й здравното министерство сключва договори само с дистрибуторите, дали най-ниски цени и болниците ги купуват на тях.\r\n\tПрогнозите на здравното министерство бяха е-търгът да намали разходите за лекарства с 20%.\n\n\r\n\tСлед като първата жалба през миналата година беше отхвърлена като неоснователна от КЗК и съда и след преговори с фирмата разработчик за доусъвършенстване на електронната платформа за търговия с лекарства, Министерството на здравеопазването пусна търга в края на октомври. Той беше обявен само за онкомедикаментите в болниците, тъй като това е едно от перата с най-сериозен преразход в бюджета на Националната здравноосигурителна каса (НЗОК).\r\n\tИменно промяната в спецификацията на първоначалния търг обаче сега става причина КЗК да отмени поръчката. При първоначалното обявяване на търга в края на 2016 г. в него имаше 763 позиции, а при подновяването му в края на миналата година те са били намалени на 118, тъй като поръчката беше само за онкомедикаменти.\r\n\tСъответно беше намалена и стойността му от над 1 млрд. на 850 млн. лв. КЗК обаче приема жалбата на \"Софарма трейдинг\", че промяната е в нарушение на Закона за обществените поръчки (ЗОП).\r\n\tКЗК отхвърля други претенции на \"Софарма\" като това, че търгът не е разделен на обособени позиции, което противоречи на прозрачността и публичността, но въпреки това, променените условия на търга са достатъчно условие за неговата отмяна.\r\n\tРешението на КЗК не е окончателно и Министерството на здравеопазването може да го обжалва пред Върховния административен съд (ВАС) в 14-дневен срок. Въпреки това ведомството ще трябва да плати разноските на \"Софарма Трейдинг\" по производството в КЗК в размер на 4 700 лева.", "date": "2018.02.01", "title": "КЗК отмени електронния търг за онколекарства"}
{"url": "http://www.mediapool.bg/pes-ulichi-bsp-v-lazha-partiyata-e-podkrepila-istanbulskata-konventsiya-news275019.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП не е гласувала против ратификацията на Истанбулската конвенция на съвета на Партията на европейските социалисти (ПЕС) в Лисабон през декември 2017 година. Позицията на ПЕС, чийто лидер е Сергей Станишев, бе изпратена до медиите в четвъртък.\r\n\tБСП е против ратифицирането на конвенцията от българския парламент. Лидерът на партията Корнелия Нинова, която е присъствала на Съвета на европейските социалисти, заяви преди ден: \"Цветан Цветанов лъже, че по време на заседание на съвета на ПЕС в Лисабон съм подкрепила конвенцията. На нито един международен форум не съм гласувала за нея\".\r\n\tДжакомо Филибек, зам.-генерален секретар на ПЕС, обаче казва следното:\r\n\t\"Българската Социалистическа Партия пълноценно е участвала в процеса по обсъждане, редактиране и окончателно приемане на резолюцията от Лисабон, част от която е и становището за пълна подкрепа на ратификацията на Истанбулската конвенция. Проектът за резолюция е изпратен до всички партии - членове на Партията на европейските социалисти (ПЕС), по електронна поща в края на октомври м.г., след което се проведоха двумесечни консултации онлайн и на срещи на координационния съвет на ПЕС, на които БСП е имала свои представители, но не е отправяла възражения\".\r\n\tЗам.-председателят на БСП Деница Златева и Кристиан Вигенин присъстваха на предварителното обсъждане и дискусия по проекта за Резолюция на заседание на президиума на ПЕС, проведено на 24 ноември 2017 г. в Брюксел, съобщава ПЕС. На това заседание редица партии и организации, членуващи в ПЕС, изразиха желание за корекции, поправки и добавки към проекта за резолюция, които бяха приети, но от БСП не е изразявано желание за редакции. Нито едно предложение за редакции по частта от текста, касаеща Истанбулската конвенция, не е постъпило от нито една от партиите - членове на ПЕС.\n\n\r\n\tВ резолюцията на ПЕС от Съвета в Лисабон, \"За Прогресивна Европа – Обновление\", изрично е записано, че Партията на европейските социалисти се обявява \"за\" уеднаквяването на заплатите и пенсиите между мъжете и жените, \"против\" насилието над жени и \"за\" ратификация и прилагане на Истанбулската конвенция. Нито една партия от ПЕС не изрази резерви по тази част от текста.\r\n\tРезолюцията е гласувана със 188 гласа \"за\", 13 гласа \"въздържал се\" и нито един \"против\".\r\n\t\"Според правилата на ПЕС, ако партия член има резерви към част от документа или към целия документ и по някакви причини делегатите не са взели участие в дискусията (например не са били в залата), тази партия има възможност да заяви в секретариата на съвета, че желае нейните забележки да се включат в протокола. Така например направиха от Шведската социалистическа партия, които имат резерви по друга тема от резолюцията и това е отбелязано на страница 2 от протокола на съвета. Делегатите от БСП не са поискали никакви поправки и не са внесли възражения\", посочва Филибек.\r\n\tМеждувременно в централата на БСП е получено писмо от председателката на женската организация на Партията на европейските социалисти Зита Гурмай до лидера на левицата Корнелия Нинова. В него Гурмай пише, че БСП е единствената партия от ПЕС, която се противопоставя на конвенцията, въпреки че нейна делегация е гласувала в подкрепа миналата година.\r\n\tАко тази позиция не се промени, въпросът ще бъде отнесен до президиума на ПЕС, се посочва още в документа.\r\n\tЗасега от БСП не възнамеряват да ревизират позицията си и ще продължат да настояват за провеждане на референдум на тема да бъде ли ратифицирана конвенцията. БСП твърдят, че са против документа, защото защитавали българските ценности.\r\n\t\r\n\t \r\n\tДепутатът от БСП и бивш външен министър Кристиан Вигенин реагира с опровержение на страницата във Фейсбук, дистанцирайки се както от ПЕС, така и от Изпълнителното бюро на БСП. \r\n\t\"Във връзка с някакво прес-съобщение на ПЕС от днес трябва да уточня, че споменаването на името ми в него е напълно некоректно. Присъствал съм на въпросното заседание на Президиума на ПЕС от името (и в качеството ми на зам.-председател) на Групата на социалдемократите, социалистите и прогресивните в Парламентарната асамблея на ОССЕ, която има статут на асоцииран член в ПЕС, а не като представител на БСП. Въпросният Джакомо Филибек добре знае това. Не съм имал нито мандат, нито право да правя предложения и да коментирам каквито и да е въпроси извън обхвата на темите, с които се занимава ОССЕ. Как е протекла координацията по линията БСП-ПЕС не мога да знам, тъй като не съм член на ИБ на БСП, нито на Президиума на ПЕС, нито съм участвал в Съвета на ПЕС в Лисабон. Толкова по въпроса. А по принцип намирам публичния обмен на прес-съобщения и писма за проява на недобра политическа преценка и подценяване на дългосрочните последици от подобни действия. Нямам спомен някога подобно нещо да се е случвало в ЕНП, въпреки сериозните им разминавания по някои теми\", коментира Вигенин.", "date": "2018.02.01", "title": "ПЕС уличи БСП в лъжа: партията е подкрепила Истанбулската конвенция"}
