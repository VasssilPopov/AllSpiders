{"url": "http://www.mediapool.bg/v-ton-s-moskva-ivo-hristov-smyata-che-savetskata-armiya-e-spasila-balgarskite-evrei-news271517.html", "text": "Такива изводи прави на среща с избиратели депутатът от БСП професор Иво Христов.\r\n\t \r\n\tВ отговор на въпрос от публиката за това как темите се измествали и манипулирали Христов защити тезата на Русия, че Червената армия е спасила българските евреи.\r\n\t \r\n\t каза Христов.\n\n\r\n\t \r\n\tМнението си той е публикувал като видео във фейсбук профила си. Зад гърба на Христов се вижда знаме на Ротари клуб.\r\n\t \r\n\tСпоред него  и затова подобни манипулации работят \"безупречно\".\r\n\t \r\n\tХристов припомня, че поводът за изказването на Захарова е било\r\n\t \r\n\t, пита Христов и натъртва, че в центъра на австрийската столица има такъв монумент.\r\n\t \r\n\tТой допълва, че подобно оскверняване на паметници не се прави никъде в Западна Европа, а само в Прибалтика, Полша и България.\r\n\t \r\n\tНещо да ви говори това? Когато имаш един оскотял, необразован, примирен народ, манипулацията става много лесно\", казва Христов.\r\n\t \r\n\tВ изказването си той коментира, че \"революция от бабички не се прави\", подчертавайки, че активната част от населението не е в страната.\r\n\t \r\n\tМалко по-късно във вторник Иво Христов свали видето от Фейсбук страницата си и се обяви за жертва. \r\n\t \r\n\t посочи Христов във Фейсбук.\r\n\t \r\n\tСпоред него\r\n\t \r\n\t, посочи Христов.", "date": "2017.11.07", "title": "В тон с Москва: Иво Христов смята, че Съветската армия е спасила българските евреи"}
{"url": "http://www.mediapool.bg/remontat-na-zhp-liniyata-plovdiv-burgas-prodalzhava-predi-odobrenie-ot-bryuksel-news271511.html", "text": "Правителството даде зелена светлина за започването на втората фаза от ремонта на жп линията между Пловдив и Бургас с пари от бюджета. Целият проект ще струва 800 млн. лева и ще се финансира по оперативна програма \"Транспорт и транспортна инфраструктура\". Работата по него ще започне, въпреки че все още не е одобрен от Европейската комисия, която трябва да осигури около 500 млн. лева от парите.\r\n\tНа заседанието си във вторник кабинетът реши да се подпише договор между ръководството на оперативната програма и получателя на парите - Национална компания \"Железопътна инфраструктура\". Така ремонтите ще започнат с пари от бюджета, които трябва да бъдат възстановени, след като проектът бъде одобрен и от Брюксел.\r\n\tЛинията между Пловдив и Бургас се ремонтира от години с пари от ЕС по проект по вече приключилата оперативна програма \"Транспорт\" (2007 - 2013 г.). Преди няколко месеца дори беше тържествено прерязана лентата на, както беше обявено, ремонтираната жп линия между Пловдив и Бургас. Според първоначалните разчети проектът трябваше да струва над 461 млн. лв., от които 321.6 млн. по европрограмата. В крайна сметка реално платените суми 276.8 млн. лв. и с тях са ремонтирани 175 км от трасето, което позволява движение на влаковете с до 160 км в час.\r\n\tНовият проект за 800 млн. лева ще е за рехабилитацията на още няколко участъка от линията между Пловдив и Бургас, подмяна на контактната мрежа, като и за изграждане на система за сигнализация и комуникация. Ще се ремонтира и гарата в Карнобат. Според анонсите на управляващите след края на ремонта времето за придвижване с влак между Пловдив и Бургас трябва да е с 40 минути по-малко. Очаква се това да се случи към 2022 г.", "date": "2017.11.07", "title": "Ремонтът на жп линията Пловдив-Бургас продължава преди одобрение от Брюксел"}
{"url": "http://www.mediapool.bg/golemi-balgarski-firmi-zagubili-stotitsi-hilyadi-evro-sled-kiberataki-news271507.html", "text": "Близо една четвърт от икономическите престъпления, извършени през миналата година, се извършват през интернет. Делът им се е увеличил драстично в сравнение с 2014 г., когато е бил 10%. Сред жертвите на киберпрестъпления са някои от най-големите компании в България, които са загубили стотици хиляди евро в следствие на хакерски атаки. Основна мишена на престъпниците в интернет обаче остават малките фирми, които нямат възможност да инвестират в защита. Това показва статистиката на Министерството на вътрешните работи.\r\n\tВ същото време според изследване за международното разпространение на киберпрестъпленията 58% от фирмите в България нямат план за действие, ако станат обект на подобно посегателство или пък нямат представа, че има начини как да се предпазят от такова\r\n\tДанните бяха представени от началника на отдел \"Трансгранична организирана престъпност\" при Главната дирекция \"Борба с организираната престъпност\" и мениджърите на хостинг компанията \r\n\tНай-разпространените киберпрестъпления в България са финансовите. В една от най-популярните схеми чрез фишинг мейли се стига до ценна информация от служебните пощи на отделни служители или цели компании, а целта е източване на средства. Така престъпниците успявали да подменят банковите сметки във фактурите, които фирмата получава от свои контрагенти. Вместо към истинската сметка парите се превеждали към сметките на \"мулета\" и в последствие стигали до хакерите.", "date": "2017.11.07", "title": "Големи български фирми загубили стотици хиляди евро след кибератаки"}
{"url": "http://www.mediapool.bg/nato-shte-izprati-oshte-3000-voenni-v-afganistan-news271506.html", "text": "Министрите на отбраната от НАТО ще приемат в четвъртък решение за изпращането на още 3000 военни в Афганистан. Това съобщи генералният секретар на пакта Йенс Столтенберг. Той уточни, че така числеността на военните инструктори от алианса в азиатската държава ще достигне 16 000 - половината от тях от САЩ, а останалите - от другите страни от пакта и техните партньори.\r\n\t \r\n\tПо неговите думи Афганистан преживява трудни дни напоследък след зачестяването на нападенията, които той определи като безсмислени. Столтенберг отбеляза, че на двудневната среща на министрите от НАТО утре и вдругиден ще постави въпроса за обещаното финансиране на афганистанските сили за сигурност. Генералният секретар уточни, че освен САЩ, останалите страни от НАТО са обещали всяка година да осигуряват по един милиард долара за тази цел. НАТО продължава да се надява на постигането на мир в Афганистан, посочи Столтенберг.\r\n\t \r\n\tХалифатът на \"Ислямска държава\" (ИД) не съществува, но се опасяваме, че не е дошъл краят на битката срещу ИД. Заплахата е за целия свят, виждаме нападения навсякъде, вдъхновени от ИД. Със загубата на територии в Ирак и Сирия може би терористите се насочват още повече към нападения в държави от НАТО, добави генералният секретар.\r\n\t \r\n\tТой определи поведението на Пхенян като безотговорно и като заплаха за държавите от НАТО, а и за целия свят. Безотговорното поведение на Пхенян е заплаха за международния мир и сигурност. Има нужда от възможно най-голям натиск над Пхенян, за да се постигне изход чрез мирни преговори, да се избегне война. Ракетните и ядрените програми на Северна Корея трябва да спрат. Необходими са политически и дипломатически натиск, икономически санкции. Изглежда санкциите в голяма степен се прилагат и постигат оказването на натиск.\r\n\t \n\n\r\n\tСпособността ни да отговорим в случай на нападение е най-доброто средство за сдържане и предотвратяване на удар, коментира Столтенберг. Има нужда от световен отговор, трябва да бъдем в състояние да отговорим на всяка агресия, добави той.\r\n\t \r\n\tГенералният секретар съобщи, че освен Афганистан и Северна Корея, теми на двудневното заседание на министрите на отбраната от НАТО ще бъдат също киберсигурността и промените в ръководните структури на алианса. Предвижда се да бъде обсъдено състоянието на цивилната инфраструктура в ЕС с оглед на използването й за военни нужди при прехвърлянето на войски. Очаква се да бъдат одобрени принципи за защита на морските линии между Европа и Северна Америка за прехвърляне на военни сили.", "date": "2017.11.07", "title": "НАТО ще изпрати още 3000 военни в Афганистан"}
{"url": "http://www.mediapool.bg/dvama-ubiti-i-20-raneni-pri-napadenie-sreshtu-televiziya-v-kabul-news271505.html", "text": "Най-малко двама души - жена и мъж охранители - бяха убити, а 20 други - ранени, при въоръжената атака срещу телевизия в афганистанската столица Кабул тази сутрин. Отговорност за нападението пое групировката \"Ислямска държава\" (ИД), предадоха осведомителните агенции.\r\n\t \r\n\tТелевизия \"Шамшад\" прекрати за два часа и половина излъчването, а когато го възстанови, съобщи, че атаката е приключила.\r\n\t \r\n\tГоворителят на афганистанското вътрешно министерство Наджиб Даниш каза, че двамата нападатели са били ликвидирани. По думите му в хода на атаката полицаи са успели да евакуират част от персонала.\r\n\t \r\n\tГоворителят на талибаните Забибула Муджахид декларира, че те нямат нищо общо атаката.\r\n\tНа свързания с ИД новинарски сайт \"Амак\" обаче се появи съобщение, че групировката стои зад нападението, казаха от разузнавателната група СИТЕ (Search for International Terrorist Entities - SITE), която следи за екстремистката активност в интернет.\r\n\t \r\n\tСпоред друга афганистанска телевизия, \"Толо нюз\", в началото на атаката атентатор самоубиец се е самовзривил пред входа на сградата, в която после нахлули двама или трима въоръжени нападатели.", "date": "2017.11.07", "title": "Двама убити и 20 ранени при нападение срещу телевизия в Кабул"}
{"url": "http://www.mediapool.bg/mediapool-osadi-ministerstvoto-na-pravosadieto-za-pokrivane-na-skandala-sas-zabranata-za-glasuvane-v-chuzhbina-news271513.html", "text": "Отказът да се предостави информация бе изпратен на 9 май, четири дни след встъпването в длъжност на новия правосъден министър Цецка Цачева. От нейния екип тогава обявиха, че тя няма нищо общо с отказа да се предоставят данните, както и че отговорът е оформен от предходното ръководство на МП. Въпреки това в рамките на делото екипът на Цачева пледира, че укриването на документите е закономерно.\r\n\tВ средата на април т.г. Mediapool изпрати запитване по реда на Закона за достъп до обществена информация (ЗДОИ) до министерството с искане да бъдат предоставени копия от всички документи, свързани с решението за публикуване за обществено обсъждане и предаването за съгласуване на Министерския съвет на . Уточнението е важно, защото Мария Павлова твърдеше, че е имало два законопроекта, от които е публикуван само този, който не бил съгласуван с нея и заместник-министрите й.\r\n\tОтделно беше поискана официалната кореспонденция с президентството по този законопроект, ако има такава.\r\n\tСпоред МП почти цялата поискана информация е \"обществена служебна информация\", която нямала самостоятелно значение. В отговора до Mediapool се допълва, че Законът за достъп до обществена информация (ЗДОИ) е въвел ограничение за предоставяне на подобни документи, което не е вярно. Законът дава пълен достъп до служебна обществена информация, ако тя е с надделяващ обществен интерес. В случая това е така, защото те могат да разкрият дали един министър е излъгал или не, както и ролята на президентството в един значим обществен казус.Скандалът\r\n\tНа 4 април правосъдното министерство  за промяна в Закона за българското гражданство, с който се променя и Изборният кодекс. В него фигурираше очевидно противоконституционното въвеждане на задължителна 3-месечна уседналост за гласуване на парламентарни и президентски избори. То на практика буквално би елиминирало от изборите повечето българи, които живеят в чужбина.\r\n\tПървоначално Министерството на правосъдието обяви, че за всичко е виновен шефът на Съвета по законодателство в министерството Любомир Талев, който включил изискването за уседналост през главата на министър Мария Павлова.\r\n\tЛюбомир Талев се разприказва и обясни, че става дума за идея, спусната директно от президента Румен Радев. Текстовете за уседналостта били написани лично от президентския секретар по правните въпроси Емилия Друмева – бивш конституционен съдия. Всичко било договорено на среща на \"Дондуков 2\" с участието на Румен Радев, Друмева и правосъдния министър Мария Павлова. Идеята била да се елиминира влиянието на гласовете от Турция и по-специално на тези, подадени за ДОСТ. Заради тези близо 20 000 гласа президентът бил готов да се забрани на един милион българи да гласуват.\r\n\tЛюбомир Талев през цялото време твърдеше, че публикуваният законопроект е съгласуван с министър Мария Павлова и нейния екип. По-късно  с половин уста, че уседналостта наистина е негова идея. Той не отрече, че служебната министърка е била наясно с желанието му. Само Мария Павлова продължи да упорства, че всичко това е направено без нейно съгласие. В крайно сметка законопроектът беше оттеглен.\r\n\tОколо месец по-късно , че президентската администрация е изготвила скандалните поправки за уседналостта за гласуването на българите в чужбина. Така тя потвърди тезата на възстановения от нея Любомир Талев начело на Съвета по законодателството в МП. Въпреки това Цачева продължава да отказва да предоставя на Решението на съда\r\n\tВ конкретния случай Министерството на правосъдието отказа да предостави всички документи, които можеха да разкрият обективно дали служебният министър Мария Павлова е излъгала за съгласуването на законопроекта.\r\n\tСъдия Мария Ситнилска посочва, че министерството дори не е посочило кои точно документи отказва да предостави и защо смята, че те не представляват информация с надделяващ обществен интерес. Т.е. решението на органа е немотивирано и възпрепятства упражняването на съдебен контрол.\r\n\tСъдът заявява, че достъпът до служебната обществена информация е свободен, макар че може в някои случаи да бъде ограничен. Въпросът е, че това няма как да бъде допуснато при всички случаи., се казва в съдебното решение.", "date": "2017.11.07", "title": "Mediapool осъди Министерството на правосъдието за покриване на скандала със забраната за гласуване в чужбина"}
{"url": "http://www.mediapool.bg/chetirimata-naslednitsi-na-zhelev-na-prezidentskiya-post-otkriha-negova-pametna-plocha-news271509.html", "text": "\"Д-р Желев имаше нелека съдба. Прояви куража на инакомислието, когато други мълчаха. Пое отговорност за страната, когато всички спореха и се надвикваха. Понесе упреците на опонентите и предателствата на своите. Но Желев остана народен човек, когато мнозина се срамуваха и клеймяха думата народен.\"\r\n\t \r\n\tпрезидентът Румен Радев във вторник, когато заедно с предшествениците си Петър Стоянов (1997-2002), Георги Първанов (2002- 2012) и Росен Плевнелиев (2012-2017) откриха възпоменателна плоча пред родната къща на първия демократично избран президент на Република България д-р Желю Желев (1990–1997) в село Веселиново.\r\n\t \r\n\t\"Желев се водеше от идеи, не от корист. Остана безсребреник, когато други осребряваха куража на инакомислещите и надеждите на всички българи. Остана демократ, когато всички се сочеха с пръст\", каза още Радев. И допълни, че д-р Желев е бил убеден европеец от поколението на Хелмут Кол и Франсоа Митеран.\n\n\r\n\t \r\n\t\"За всички нас президентът Желев е мъдър политик, символ на единството, символ на скромност, на човещина, на мъдрост, която бликаше от всяко негово действие\", каза от своя страна президентът Росен Плевнелиев, Според него д-р Желев е успял по мирен и добронамерен начин да придвижи страната напред в труден момент. \"Помня всяка среща, всяка негова дума, всяко наше събиране, при което той по неговия усмихнат, скромен, добронамерен и визионерски начин ни караше да го слушаме, да се поучим от него и да следваме неговия път\", допълни той.\r\n\t \r\n\tЖелю Желев е роден през 1935 г. в\"Фашизмът\", в която прави сравнение между фашизма и тогавашната социалистическа държава. По негова инициатива на 3 ноември 1988 г. е създаден Клуб за подкрепа на гласността и преустройството. След 1989 г. Желев е първият лидер на СДС. През август 1990 г. е избран от 7-ото Велико Народно събрание за президент. През 1992 г. печели президентските избори и става първият демократично избран държавен глава на България.", "date": "2017.11.07", "title": "Четиримата наследници на Желев на президентския пост откриха негова паметна плоча"}
{"url": "http://www.mediapool.bg/moratoriumat-za-novi-lekarstva-mozhe-da-uvelichi-lechenieto-v-chuzhbina-news271512.html", "text": "Пациентски организации и директори на болници се обединиха срещу мораториума за въвеждането на нови лекарства и финансирането на нови медицински дейности през 2018 година, заложен в бюджета на здравната каса за догодина.\r\n\tСтойчо Кацаров от Центъра за защита правата в здравеопазването предупреди, че мораториумът за новите лекарства може да струва скъпо на здравната каса, ако пациентите потърсят лечение по европейските регламенти в друга страна от ЕС.\r\n\t“Нищо няма да се спести. Представете си сега, че тази забрана остане в следващите пет години - няма да влизат нови лекарства, няма да влизат нови методи на лечение. Само че в другите европейски държави те ще продължат да влизат. Нашите пациенти по силата на правилата за координация на системите за социална сигурност имат право да поискат да бъдат лекувани в другите европейски държави с тези нови лекарства и методи и нашата здравна каса не може да откаже, защото това вече не зависи от вътрешните ни правила, а от правилата на целия ЕС. Ние ще платим същото лечение, но няколко пъти по-скъпо и то ще бъде проведено в европейски болници и в лечебни заведения от ЕС“, каза Кацаров.\r\n\tОт Националното сдружение на частните болници не приемат и мораториума за финансиране на нови медицински дейности през следващата година. Според директора на болница “Сердика“ Методи Янков не е вярно, че в България има прекалено много болници.\r\n\tТази теза се споделя и от Стойчо Кацаров, който коментира, че броят на болничните легла е съвсем малко повече от средния брой за ЕС.", "date": "2017.11.07", "title": "Мораториумът за нови лекарства може да увеличи лечението в чужбина"}
{"url": "http://www.mediapool.bg/ekoorganizatsii-alarmirat-za-gotvena-skrita-privatizatsiya-angelkova-otricha-news271515.html", "text": "\"За да остане природа в България\". В понеделник правителствената пресслужба съобщи, че на политическия съвет на управляващата коалиция се е стигнало до решение за премахване на давността за извършени престъпления при приватизация. Шефът на парламентарната правна комисия Данаил Кирилов обяви, че ГЕРБ ще променя законодателството, по-специално Наказателния кодекс, за да се разследва приватизацията и да може \"обществото да научи кой как е \r\n\tС предложените промени в Закона за туризма по време на съгласувателната процедура с другите министерства се \"подаряват\" публични земи за вечни времена, твърдят от \"За да остане природа в България\".\r\n\tВ държавни и общински гори пък ще може да се строи инфраструктура, без да променя предназначението на земята или да се минават съгласувателни процедури, задължителни за всички други фирми и граждани. Всичко това ще става без търг и конкурс, се казва в позицията на неправителствените екоорганизации.\r\n\t\"На практика със задна дата се прехвърлят вещни права, за които никога не е била плащана цена или минавана процедура. Това не само лишава държавата от възможността да получи такси или приход, не само подарява завинаги обществени ресурси на монополни структури, но и отваря широко вратата за нови беззакония, изпращайки сигнал, че всичко рано или късно ще бъде узаконено\", твърдят от \"За да остане природа в България\".\r\n\tТе припомнят, че през 2012 г. беше направен опит същите текстове да бъдат прокарани през Закона за горите. Тогава хиляди хора блокираха в три поредни вечери Орлов мост и защитиха законността.\r\n\tВносителят - Министерството на туризма посочва, че спорните промени, появили се изневиделица и в нарушения на изискванията за обществени консултации, са инициирани от курортен комплекс \"Пампорово\", твърдят от \"За да остане природа в България\". \"Собственик на 84% от акциите на дружеството е Цветелина Бориславова, дългогодишна спътница в живота на премиера Бойко Борисов\", припомнят екоорганизациите.\r\n\tПромените ще облагодетелстват и други инвеститори, сдобили се със ски курорти в националните паркове Рила и Пирин и Природен парк \"Витоша\".\r\n\t\"Седмица след като министър от кабинета Борисов, подаде оставка заради сключване на договори със зет си, днес правителството извършва действия, които биха довели до облагодетелстване на свързано с премиера лице. Това е в състояние да компрометира България в навечерието на поемането на председателството на Съвета на ЕС\", посочват от \"За да остане природа в България\".Предлаганите промени\r\n\tОдобрените от Министерския съвет промени в Закона за туризма са в няколко посоки и са свързани с категоризацията на туристическите обекти, туристическите пакети и намаляване на административната тежест за бизнеса.\r\n\tПромяната на закона се оправдава с въвеждането на европейски регламенти – аргумент, който все по-често се използва от правителството, за да бъдат прокарани спорни промени.", "date": "2017.11.07", "title": "Екоорганизации алармират за готвена скрита приватизация, Ангелкова отрича"}
{"url": "http://www.mediapool.bg/okolo-edna-treta-ot-merkite-na-kabineta-sreshtu-byurokratsiyata-sa-izpalneni-news271514.html", "text": "Около една трета от мерките за намаляване на административната тежест за гражданите и бизнеса, набелязани от правителството, вече е факт. В процес на изпълнение са 37 на сто от тях, а за други 35% ще трябва повече време, за да бъдат осъществени. Това показва доклад за напредъка по намаляването на бюрокрацията, разгледан на заседанието на правителството във вторник. В него се посочва, че министерствата и агенциите трябва да ускорят изпълнението на поетите през август ангажименти.\r\n\tБорбата с административната тежест е една от рекламираните от кабинета политики. Преди около три месеца правителството набеляза 605 регулаторни режими и услужи, които могат да бъдат оптимизирани, и даде срок на министерства и агенции да ги подобрят до края на годината. Ведомствата започнаха да променят наредби, тарифи и закони в изпълнение на препоръките. Голяма част от тях обаче трябва да бъдат одобрени от парламента.\r\n\tПравителството даде на администрациите срок до 15 януари 2018 г. да представят на Дончев обобщен доклад за изпълнение на поетите ангажименти за намаляване на бюрокрацията.\r\n\tСъщевременно кабинетът одобри промени в Закона за оръжията, боеприпасите, взривните вещества и пиротехническите изделия, който цели намаляване на административната тежест. Целта е да се премахне изискването за предоставяне на пет удостоверителни документа на хартиен носител и информацията да се събира по служебен път.", "date": "2017.11.07", "title": "Около една трета от мерките на кабинета срещу бюрокрацията са изпълнени"}
{"url": "http://www.mediapool.bg/sadat-osvobodi-yoan-matev-obvinen-za-ubiystvoto-v-borisovata-gradina-news271508.html", "text": "Софийският градски съд (СГС) освободи от ареста Йоан Матев, който бе обвинен за убийството на 15-годишния Георги Игнатов в столичната Борисова градина, извършено на 2 юни 2015 г.\r\n\tОсновната причина за решението на съдия Мина Мумджиева бе, че към момента на убийството единснтвеният обвиняем по делото не е бил пълнолетен, което според закона означава, че може да получи между 5 и 12 години затвор.\r\n\tПри наказание от лишаване от свобода за по-малко от 15 години пък максималният срок за задържане е 8 месеца, записа в мотивите си градският съд. Затова и съдия Мумджиева обърна внимание на прокуратурата, че е трябвало съобрази тези обстоятелства и да ускори работата си по делото.\r\n\tВъпреки че СГС определи на Матев най-леката мярка за неотклонение – \"подписка\", той няма да излезе от следствения арест преди Софийският апелативен съд (САС) също да се произнесе с определение. Говорителят на Софийската градска прокуратура Зорниса Тасков веднага съобщи, че колегите ѝ ще обжалват освобождаването на обвиняемия пред втората инстанция. Заседанието на САС ще се проведе на 14 ноември.\r\n\tРазследващите използваха заседанието на градския съд във вторник, за да връчат на майката на Матев призовка за предявяване на материалите по делото, тъй като тя е и негов адвокат. Преди ден градският прокурор Емилия Русинова се оплака пред медиите, че защитата му отказвала да получи призовката, а след това предприела и други хватки, за да забави внасянето на обвинителния акт в съда.\r\n\t\"Законът дава възможност на обвиняемия да организира защитата си по начин, по който прецени. В много случаи обвиняемите злоупотребяват с тази възможност, като превратно тълкуват правата, които законът им дава\", коментира Русинова в понеделник.\r\n\tТогава тя съобщи, че колегите ѝ планират да назначат на Йоан Матев служебен защитник, който да защитава правата му в случай, че той се окаже без друг адвокат. Той бе задържан почти две години след смъртта на Георги в Борисовата градина и беше обвинен в убийство по особено жесток и мъчителен за жертвата начин.", "date": "2017.11.07", "title": "Съдът освободи Йоан Матев, обвинен за убийството в Борисовата градина"}
{"url": "http://www.mediapool.bg/amerikanskiyat-evreiski-komitet-moskva-izopachava-istoriyata-prisvoyavaiki-si-spasyavaneto-na-balgarskite-evrei-news271504.html", "text": ". Това посочва една от най-влиятелните еврейски организация в света - Американският еврейски комитет в  по повод коментара на говорителката на руското Министерство на външните работи Мария Захарова, че Червената армия е спасила българските евреи по време на Втората световна война.\r\n\tМосква задълбочи проблема с твърденията на Захарова, след като руското посолство в България  на руски учен, който не само поддържа тезата за Червената армия, която косвено спомогнала за спасяването на българските евреи, но и заключава, че България трябва да е благодарна за свободата си на Съветския съюз., посочва главният изпълнителен директор на организацията Дейвид Харис.\r\n\tТой отбелязва решаващия принос на СССР за разгрома на нацистка Германия и многото дадени жертви, след като Хитлер извършва предателство към пакта \"Молотов-Рибентроп\" от 1939 г. и нахлува в СССР през 1941 г., добавя Дейвид Харис. продължава той.\r\n\tПо думите му не всичко е перфектно в действията на България и 11 хиляди евреи от Тракия и Македония, намирала се под българска окупация, са депортирани в лагерите на смъртта., добавя Харис.\r\n\tТой припомня още, че след войната България позволи на оцелелите евреи да емигрират в Израел след създаването на тази държава през 1948 г. и повечето от тях се възползват от това – нещо, което Москва не е направила., посочва Дейвид Харис., завършва Дейвид Харис, който е изпълнителен директор на Американския еврейски комитет от 1990 година и има решаващ принос за извеждането на хиляди евреи от СССР в епохата на комунизма.\r\n\tПо-рано с позиция по повод коментарите на Москва излезе и организацията на българските евреи \"Шалом\"., посочиха от \"Шалом\".", "date": "2017.11.07", "title": "Американският еврейски комитет: Москва изопачава историята, присвоявайки си спасяването на българските евреи"}
{"url": "http://www.mediapool.bg/rusiya-se-bori-s-nasledstvoto-na-bolshevishkata-revolyutsiya-ot-1917-g-news271516.html", "text": "Те изиграха ключови роли в болшевишката революция в Русия през 1917 г., която доведе до гражданска война, убила милиони, опустошила страната и преначертала границите й. Един век по-късно техните потомци казват, че тези нанесени от историята рани още не са зараснали.\r\n\t \r\n\tОтбелязвайки 100 години от (болшевишкото) въстание, Русия все още се мъчи да преодолее наследството на онези, които преобразиха страната. Кремъл избягва всякакво официално честване на юбилея, деликатно премълчавайки събитието, което си остава поляризиращо за мнозина и може да предизвика някои нежелателни паралели с настоящето.\r\n\t \r\n\tАлексис Родзянко, чийто прадядо е бил председател на предреволюционния руски парламент и принудил цар Николай Втори да абдикира (за което после съжалява), смята революцията за бедствие, което връща Русия далеч назад.\r\n\t \r\n\t\r\n\t \n\n\r\n\t\"Всяко еволюционно развитие би било по-добро от това, което се е случило, - каза пред АП Родзянко, който е президент на Американската търговска камара в Русия. - Главната поука, надявам се, е Русия никога повече да не опитва същото.\"\r\n\t \r\n\tСпоред него революцията и гражданската война, заедно с опустошението от Втората световна война и цялостното наследство на съветската система, са отслабили потенциала на Русия и са свили икономиката й само до част от онова, което тя би могла да бъде.\r\n\t \r\n\tПодобен възглед споделя и Вячеслав Никонов, руски прокремълски депутат, чийто дядо Вячеслав Молотов е имал важна роля в организирането на болшевишкия преврат на 7 ноември 1917 г. и близо 4 десетилетия е бил член на комунистическото ръководство. Според Никонов революцията е \"една от най-големите трагедии в руската история\".\r\n\t \r\n\t\r\n\t \r\n\tГодишнината е щекотлив въпрос и за президента Владимир Путин. Той се отнася критично към лидера на революцията Владимир Ленин, но не може да осъди открито събитието, родило Съветския съюз и пред което все още се прекланят много от неговите поддръжници. Путин, който е ветеран от КГБ, обаче презира всякакви народни въстания и със сигурност не би възхвалил революцията, унищожила Руската империя.\r\n\t \r\n\t\"Последното нещо, от което Кремъл се нуждае, е още една революция. Последното нещо, от което Русия се нуждае, е още една революция, - каза Родзянко. - А празнуването на революцията с аргумента: \"Ей, какво велико нещо\", някак си насърчава нещо, което те не желаят, и затова те определено са объркани.\"\r\n\t \r\n\tСпоред него двойственото отношение към тази годишнина е израз на една все още болезнена национална травма. \"За мен това е признак, че хората още не са я надживели. За Русия това е все още незараснала рана\", каза той.\r\n\t \r\n\tПриглушеното отношение на правителството към вековния юбилей отразява дълбоките различия в Русия за революцията, каза Никонов, който е председател на комисията по образование и наука в контролираната от Кремъл долна камара на парламента, Държавната дума.\r\n\t \r\n\tОбщонационално проучване, проведено миналия месец от социологическата агенция ВЦИОМ, показа, че мненията за революцията са разделени почти по равно. 46 процента от руснаците са казали, че тя е обслужила интересите на мнозинството, и също толкова са отговорили, че от революцията са спечелили само малцина. Останалите участници в допитването не са изразили мнение. Анкетирани са били 1800 души при допустима грешка от не повече от 2,5 процентни пункта.\r\n\t \r\n\tВ съветски времена 7 ноември бе Денят на революцията и се честваше с големи военни паради и манифестации на Червения площад. След разпадането на СССР Русия престана да го празнува, макар че комунистите все още го отбелязват.\r\n\t \r\n\t\"Просто няма начин да честваш революцията така, че мнозинство от населението да подкрепи това, - каза Никонов. - Няма обща интерпретация на историята на революцията и не мисля, че такава е възможна в обозримо бъдеще. Така че според мен най-доброто, което правителството може да направи в тази ситуация, е просто да се сниши.\"\r\n\t \r\n\tВячеслав Молотов си остана непоколебимо верен на комунистическата кауза до смъртта си през 1986 г. в Москва на 96-годишна възраст. Неговият внук Никонов смята, че революцията е лишила Русия от победа в Първата световна война. \"В началото на (1917) година Русия е била една от великите сили с чудесни шансове да спечели войната след няколко месеца. А след това държавната власт е била унищожена. Към края на годината Русия вече не е била сила, тя не е била способна за нищо\", каза той.\r\n\t \r\n\tНиконов е убеден, че при сегашната политическа система страната е готова да посрещне всякакви предизвикателства и добавя: \"Не мисля, че Русия е изправена пред някакви опасности за стабилността си сега.\"\r\n\t \r\n\tШирока известност доби изявлението на Путин, че рухването на Съветския съюз през 1991 г. е било \"най-голямата геополитическа катастрофа на 20-и век\". Той обаче не одобрява и революцията от 1917 г. Тази двойственост се корени в желанието му да черпи капитал от постиженията както на царската, така и на съветската империя в полза на усилията си да възстанови международните позиции и престижа на Русия.\r\n\t \r\n\t\"Той няма да празнува това събитие, - каза Андрей Колесников, анализатор в московския Карнеги център. - То не може да се използва за легитимирането на Путин, защото той е контрареволюционер и смята, че Ленин е разрушил една велика империя.\"\r\n\t \r\n\tПутин използва символите на различни епохи, за да върне блясъка на националната слава. Той възстанови (мелодията) на стария съветски национален химн, запази трицветното имперско знаме и двуглавия орел за национален герб.\r\n\t \r\n\tПутин пренебрегва исканията за изваждане и погребване на балсамираното тяло на Ленин от мавзолея на Червения площад. Той обаче поощрява укрепването на силата и влиянието на Руската православна църква и на консервативни елементи в обществото. Паметници и светини, посветени на (убития от революционерите) цар Николай Втори, който бе обявен за светец, никнат из цяла Русия, макар че все още статуите и мемориалите на Ленин са много повече.\r\n\t \r\n\tРодзянко каза, че прадядо му Михаил Родзянко бързо е започнал да съжалява, че е принудил царя да абдикира. \"Това винаги го е измъчвало, - заяви той. - \"Можех ли аз да направя нещо друго, за да предотвратя това\", е била фразата, която съм чувал, че той често повтарял.\"\r\n\tБроени дни след падането на монархията през февруари 1917 г. лидерът на Думата бил изолиран в глуха линия като твърде консервативен за новото временно правителство. Когато цялата либерална общност била пометена от болшевиките, той се присъединил към Бялото движение в гражданската война срещу червените. След поражението на белогвардейците напуснал Русия. Михаил Родзянко починал в Белград през 1924 г.\r\n\t \r\n\tПрадядото на Родзянко се е сражавал за Бялата кауза, за разлика от дядото на Никонов, Вячеслав Молотов, който е бил дясна ръка на Ленин по време на революцията и на гражданската война.\r\n\t \r\n\tПо-късно Молотов се издигнал до \"номер 2\" в йерархията при Йосиф Сталин, ставайки премиер, а по-късно и външен министър през 30-те и 40-те години на 20-и век. Той изпаднал в немилост през последните години от управлението на Сталин. През 1949 г. съпругата му била арестувана и изпратена в ГУЛаг.\r\n\t \r\n\t\"Баба ми била арестувана по обвинение, че е оглавила еврейски заговор в Съветския съюз, - каза Никонов. - Те трябвало да се разведат, защото това бил единственият им шанс да оцелеят и защото една от причините за ареста й била да бъде подготвен следващият съдебен процес срещу самия Молотов, и той ясно разбирал това.\"\r\n\t \r\n\tСлед смъртта на Сталин през 1953 г. Молотов успял бързо да издейства освобождаването й от затвора.\r\n\t \r\n\tПредшественикът му като съветски външен министър Максим Литвинов също е изиграл важна роля в революцията и е осъществил първите контакти на болшевиките с Великобритания през 1918 г. Литвинов е бил външен министър през 30-те години на 20-и век и посланик във Вашингтон по време на Втората световна война преди смъртта си в Москва през 1951 г.\r\n\t \r\n\tНеговият внук Павел става дисидент и бе един от седмината, които протестираха срещу съветското нахлуване в Чехословакия през 1968 г. с демонстрация на Червения площад. Това му докара 5 години в Сибир. След това той замина за САЩ, където живее оттогава.\r\n\tВ интервю за в.\"Ню Йорк таймс\" Павел Литвинов каза, че дядо му \"се е опитал да осигури по-добър живот за руския народ, а вероятно и за целия свят\", и е вярвал в Ленин, но се разочаровал по времето на Сталин.\r\n\t\r\n\t \r\n\tСинът на Павел, Дима, е активист на \"Грийнпийс\" и прекара над два месеца в руски арест през 2013 г. заради протест срещу руска петролна платформа в Арктика.\r\n\t\"Аз мисля, че е семейна традиция да се изправяме срещу властите и да се борим за правилни каузи, - каза Дима Литвинов в Стокхолм, където живее. - Ние се борим срещу несправедливостта и ако това означава, че трябва да се изправим срещу властите - точно това и правим.\"\r\n\t \r\n\tДима Литвинов заяви, че неговият прадядо \"би бил ужасен от крайния национализъм и религиозната нетолерантност, които се засилват в Русия. Според него сега Русия се изправя пред някои от същите проблеми, доведи до революцията от 1917 г.\r\n\t \r\n\t\"Русия не върви напред. Хората се чувстват лишени от възможността да влияят върху съдбата си и изолирани от правителството. А на властите това им харесва\", отбеляза той. (с малки съкращения)", "date": "2017.11.07", "title": "Русия се бори с наследството на болшевишката революция от 1917 г."}
{"url": "http://www.mediapool.bg/puchdemon-izbyagal-v-belgiya-za-da-predotvrati-valna-ot-nasilie-news271510.html", "text": "Отстраненият каталунски премиер Карлес Пучдемон заяви днес в интервю за \"Радио Каталуния\", че е заминал за Белгия, защото испанското правителство е подготвяло \"вълна от насилие\", за която той щял да бъде държан за отговорен, съобщи Франс прес.\r\n\t \r\n\tПучдемон разказа, че неговото правителство решило да се раздели - той и още четирима министри да заминат в Белгия, за да придобие каузата им международно измерение, а останалите да се отзоват на връчените им призовки и да се явят в съда в Мадрид. След това те бяха оставени в предварителния арест.\r\n\t \r\n\t\"Не мисля, че сбъркахме, напълно съм сигурен, че испанската държава подготвяше вълна от много сурови репресии, вълна от насилие, за което ние щяхме да бъде държани за отговорни\", каза Пучдемон. Той обаче не обясни как заминаването му в Белгия е предотвратило тази вълна от насилие, която, според него, е планирал Мадрид.\n\n\r\n\t \r\n\tСрещу Пучдемон и неговите министри има издадена по искане на Испания европейска заповед за арест, която на 17 ноември ще бъде разгледана от белгийски съд. \r\n\t \r\n\tВ интервюто за каталунското радио бившият регионален премиер каза още, че има пълно разединение между интересите на европейските народи и елити. \r\n\t \r\n\tКаталунският проблем е въпрос, свързан с човешките права, който изисква да му бъде посветено максимално внимание, каза той, цитиран от Асошиейтед прес.\r\n\t \r\n\tСъщевременно ново проучване на общественото мнение показва, че каталунската криза е вторият най-тревожен проблем за испанците след безработицата. \r\n\t \r\n\tДопитването е било проведено в периода 2-11 октомври от испанския Център за социологически изследвания. Според анкетата 66,2 процента от испанците са най-притеснени от безработицата, а 29 процента - от стремежа на Каталуния за отцепване от Испания.", "date": "2017.11.07", "title": "Пучдемон избягал в Белгия, за да предотврати вълна от насилие"}
{"url": "http://www.mediapool.bg/predstoyat-fini-nastroiki-v-darzhavnata-banka-za-razvitie-news271467.html", "text": "Решения за \"фини настройки\" в дейността на държавната \"Българска банка за развитие\" (ББР) предстои да се вземат на 13 ноември на общо събрание на акционерите, които са Министерството на икономиката с 99.9 процента и Банка ДСК с останалия дял.\r\n\tОще преди месец от икономическото ведомство анонсираха, че ще има промени в работата на банката. Това стана заедно със спорния избор на бившия шеф на Комисията за финансов надзор Стоян Мавродиев за изпълнителен директор на ББР. По неофициална информация на Mediapool промените в дейността на банката трябва да адресират критиките за сериозен ръст в кредитирането на едрия бизнес, вместо на дребни и средни фирми, каквото е предназначението на държавната банка.\r\n\tДоскоро ББР беше под контрола на финансовото министерство преди да мине към икономическото. Политиката на нежелание да се дава информация обаче си остава и при новото ръководство, ако се съди по мълчанието около предстоящото общо събрание.\r\n\tВ момента ограничението на ББР за максимална сума от предоставен един или повече кредити към фирма или група от фирми, които са свързани помежду си, е 10% от капитала на ББР, което е около 60 млн. лв. Министърът на икономиката Емил Караниколов обаче бил на мнение, че този таван трябвало да бъде понижен съществено, дори до 5 млн. лв.\r\n\tНа общото събрание се очаква да бъдат обсъдени и действията по проблемни кредити. Възможностите в това отношение не са много и ще се върви по нормалния път на изпълнение на предоставените обезпечения по заемите.\n\n\r\n\tПо думите на зам.-министъра на икономиката и член на надзорния съвет на ББР Лъчезар Борисов, са \"необходими само дребни фини настройки, които се очакват от БНБ, но няма да има коренни промени в работата на ББР\". Той не конкретизира какви са \"дребните\" изисквания на банковия регулатор към държавния трезор. Борисов обаче заяви, че той няма данни БНБ да претендира за увеличаване на резерви или обезпечения на ББР, заради непокрити регулаторни изисквания, каквато неофициална информация има.\r\n\tПред Medaipool Лъчезар Борисов каза, че проблемните кредити, предоставени от банката, са не повече от два или три. Те били на различни компании, които не са свързани помежду си и ставало дума за незначителна сума на фона на останалия банков сектор. \"Всяка една банка има някакъв процент от проблемни кредити. В ББР те са изключително нисък процент и той е доста надолу в сравнение с останалите в банковия сектор. Става въпрос за 2 до 3 кредита, които са проблемни. Предприемат се стандартните действия при такива ситуации. Тези кредити имат обезпечения и се пристъпва към изпълнението им\", каза зам.-министърът.\r\n\tСпоред финансовия отчет на ББР за деветте месеца на 2017 г. обаче има ръст на дела на предоставените директно кредити в просрочие над 90 дни. От 6.3 процента от кредитния портфейл на банката в края на 2016 г. забавените с повече от три месеца плащания възлизат на 8.1 на сто в края на септември 2017 г. Банката посочва в отчета си, че се справя с управлението на тези рискови кредити. Също така тя е увеличила нетната си печалба (след плащането на данъци) за деветмесечието на 2017 г. с 18.6 на сто до 22.729 млн. от постигнатите година по-рано за същия период 19.157 млн. лв. ББР приключи 2016 г. с годишна печалба от близо 45 млн. лв. В последния финансов отчет се посочва още, че нивото на ликвидност на банката е 34.2 на сто при 31.5 процента в края на 2016 г., а капиталовата й адекватност е 53.02.\r\n\t\"Няма да има преструктуриране на ББР. Изпълняваме стратегията за развитие на банката, чийто акцент е развитието на малките и средните предприятия и промяната на структурата на финансиране. В момента преобладава директното финансиране.  да се постави акцент към индиректното финансиране – т. нар. он-лендинг програми. Тоест ББР да работи основно с останалите търговски банки и да ги подпомага с различни начини – чрез осигуряване на гаранции или на финансов ресурс, така че банковият сектор да може да подпомага малкия бизнес с по-добри лихвени условия\", коментира Лъчезар Борисов пред Mediapool.\r\n\tСпоред стратегията за развитие на банката към 2020 година, съотношението на предоставяното от нея индиректно и директно кредитиране трябва да е 60:40, докато в момента то е от порядъка на 35:65.\r\n\tБорисов заяви, че акцент в бъдещата работа на ББР ще е вече заявената он-лендинг програма от 300 млн. лв. по линия на плана Юнкер, където ББР вече избра десет банки за раздаването на тези средства на бизнеса при по-облекчени условия като ББР ще предоставя гаранции до 100 процента от кредитите за малкия и среден бизнес. Предвижда се тези кредити да бъдат в размер от 3 до 24 млн. лв. като тази програма е надграждане на съществуващата, която беше с гаранции до 30 процента и финансиране на малкия и среден бизнес до 3 млн. лв., припомни Борисов.\r\n\tТази схема ще заработи след като Европейската инвестиционна банка одобри избраните десет банките-партньори на ББР по он-лендинг програмата. Очаква се това да стане до края на 2017 г., посочи зам.-министърът.\r\n\tТой отново повтори направените вече от него неведнъж публични прогнози, че 2018 г. ще е годината на малкия бизнес и стартъпите като тръгне он-лендинг програмата на ББР и очакваната да започне до няколко месеца схемата за еврофинансиране на стартиращи предприятия, които ще могат да получат до 200 хил. евро град за свои проекти и собствено самоучастие от само 10 процента от необходимото финансиране.\r\n\tЛъчезар Борисов отрече да има и най-малка опасност ББР да последва примера на фалиралата Корпоративна търговска банка, каквито мнения изказват икономически анализатори. \"Вече бе оповестено, че банката има много добри резултати. Тя е с една от най-високите рейтингови оценки на българска банка (ВВВ- със стабилна перспектива според рейтинговата агенция \"Фич\" – б.а.) и най-високата капиталова адекватност\", заяви Лъчезар Борисов.\r\n\tОт думите му стана ясно още, че няма да се състои обявеният от министъра на икономиката Емил Караниколов анализ на състоянието на банката, анонсиран като репер за евентуални промени в дейността при приемането на собствеността на ББР, която до август беше на Министерството на финансите.\r\n\tНие си правим наши анализи, за вътрешна употреба, каза Борисов.\r\n\tДокъде ще доведат те управлението на единствената държавна банка у нас предстои да се види.", "date": "2017.11.07", "title": "Предстоят \"фини настройки\" в държавната Банка за развитие"}
{"url": "http://www.mediapool.bg/podsadimiyat-za-pozhara-v-tyutyunevite-skladove-v-plovdiv-poiska-da-bade-opravdan-news271485.html", "text": "Подсъдимият за опустошителния пожар в Тютюневите складове в Пловдив Любомир Данчев поиска от Окръжния съд в града да го оправдае.\r\n\t\"Не искам намаление на присъдата, а да бъда напълно оправдан\", заяви той в последната си дума пред магистратите във вторник.\r\n\tДанчев беше обвинен за това, че на 20 август миналата година е запалил един от тютюневите складове, който се намира на ул. \"Екзарх Йосиф\" № 13. След това пожарът се разпростря и върху други постройки и в крайна сметка унищожи четири сгради – паметници на културата.\r\n\tНа първа инстанция Пловдивският районен съд го осъди на 4 години затвор при първоначален строг режим. Данчев обаче твърди, че по време на пожара изобщо не е бил в сградата. Според държавното обвинение 44-годишният бездомник е причинил огнената стихия по непредпазливост, хвърляйки незагасен фас. Магистратите ще се произнесат с решение в рамките на законовия срок от 30 дни.\r\n\t\"Мъча се да го успокоя, ако не с друго, с това, че след 22 години адвокатска практика по наказателни дела и участие в едни от най-шумните процеси под тепетата, той е моят най ВИП клиент. Досега не съм имал друг, който първоначално да е уважен от главния прокурор и главния секретар на МВР с нарочна пресконференция, след това случаят да бъде поет от екип от трима следователи, начело с началника на Окръжния следствен отдел, на първа инстанция делото да се гледа от председателя на Районен съд Пловдив, а обвинението да се защитава от двама прокурори от Окръжна прокуратура, единият от които заместник-окръжен, а другият командирован от специализираната прокуратура\", коментира пред медиите адвокатът на Данчев – Стефан Левашки.\r\n\tПо думите му \"черешката на тортата е, че в Окръжен съд ще застанем пред така наречения \"царски\" съдебен състав – председателят на Окръжен съд, заместникът му и още един член съдия\".\r\n\t\"Когато изразя учудване от този шефски \"случаен\" избор, получавам отговор, че и защитникът му бил Председателят на Адвокатската колегия в Пловдив, но само при мен този избор е осъзнат и е въпрос на гражданска позиция. За съжаление все повече имам усещането, че ще се проваля в нея\", добави юристът.", "date": "2017.11.07", "title": "Подсъдимият за пожара в Тютюневите складове в Пловдив поиска да бъде оправдан"}
{"url": "http://www.mediapool.bg/bulgaria-e-v-zlatnata-sreda-po-usvoyavane-na-evrofondovete-news271476.html", "text": "България е в \"златната\" среда по усвояване на структурните и кохезионните фондове от Европейския съюз,  на Еврокомисията.\r\n\tЗа близо четири години страната ни е усвоила около 14 на сто от 15.2 млрд. лева безвъзмездна помощ (без 6% резерв) през настоящия програмен период 2014 - 2020 г., показват  в публичния модул на ИСУН 2020 и тези на ЕК.\r\n\tСходен е резултатът на Германия (14%), а по-зле са страни като Белгия (13%), Италия (9%), Унгария (9%), Румъния (12%). По-високи резултати отчитат Финландия (34%), Гърция (20%), Литва и Естония (18%).\r\n\tПрез 2018 г. ще бъде направен междинен анализ на постигнатите цели и ако не са покрити поетите ангажименти, то резервът от 6 на сто няма да бъде преведен. За да получи средствата, България трябва да спринтира в догонване на заложените цели. С това упражнение страната се справи успешно миналия програмен период (2007-2013 г.), който приключи с 95% оползотворяване на европейските средства.\r\n\tКъм момента повечето от индикаторите по отделните програми са нули. Изключение правят тези, които са свързани основно с обученията на администрацията и получателите на средствата, проведените информационни кампании и назначенията на чиновници, които получават двойно и тройно по-високи заплати от останалите в администрацията.\r\n\t\"Конкурентоспособност\", \"Човешки ресурси\" и \"Наука и образование\" отчитат помощ за фирми, деца, ученици, хора в неравностойно положение.\r\n\tИзоставането в изпълнението на оперативните програми не прави добра услуга на България в усилията й да убеди нетните донори на ЕС максимално да бъдат запазени средствата в структурните и кохезионните фондове след 2020 г. Плановете са те да бъдат орязани заради новите предизвикателства – \"Беркзит\", сигурността и миграцията. Темата ще бъде и сред основните на предстоящото българско европредседателство през първата половина на 2018 г.\r\n\t\r\n\tБългария отново се бави с реализацията на инфраструктурните проекти, с изключение на метрото.\r\n\tКакто в предишния програмен период, така и сега, оперативна програма \"Околна среда\" (ОПОС) се представя най-зле с 4.54 на сто оползотворени средства. От осемте т.нар. фазирани водни проекти от миналия програмен период, които вече трябваше да са изпълнени, е завършена само една пречиствателна станция за отпадни води, видно от данните в ИСУН.\r\n\tСлабото изпълнение на програмата контрастира рязко с назначените служители, които са двойно повече спрямо обявените планове. 243-ма чиновници отговарят за изпълнението на ОПОС и се конкурират по численост само с назначение по програма \"Добро управление\", чрез която се финансира въвеждането на електронното управление.\r\n\tИзпълнението по другите две инфраструктурни програми - \"Региони в растеж\" (13.43%) и \"Транспорт\" (15.07%) е близо тройно по-добро спрямо ОПОС.\r\n\tПо програма \"Транспорт\" успешно се строи метрото, чието финансиране беше одобрено и от ЕС, както и този за навигацията по река Дунав. Бавят се обаче пътните и жп проекти, за които са заделени най-много средства. Магистрала \"Струма\" се строи, но с пари от бюджета. ЕК бави одобрението, защото очаква и апликационната форма за Кресненското дефиле. При железопътните проекти пък все още не са избрани изпълнителите, заради обжалване на процедурите.\r\n\tИ ако строителството на жп и пътни магистрали не върви по график, то индикаторът за броя на служителите в програма \"Транспорт\" вече е преизпълнен двойно – при план 45 чиновници, вече са назначени 96.\r\n\tБави се и изпълнението на оперативна програма \"Региони в растеж\". Едва през тази година общините започнаха да изпълняват първите си проекти, докато много малка част от държавните ведомства са започнали реалното изпълнение на договорите. Причината е, че по-голямата част от тях бяха подписани през тази година и тепърва предстои да бъдат избрани изпълнителите.\n\n\r\n\tВъпреки че почти близо година изплащането на средства по новата програма \"Наука и образование за интелигентен растеж\" беше замразено, тя се представя по-добре с усвояването на средствата (8.78%) спрямо ОПОС, \"Добро управление\" и \"Морско дело и рибарство\" например. Въпреки това рискът от загуба на средства остава, тай като средствата за наука са нула лева. За проблема предупреди преди време служебният образователен министър Николай Денков.\r\n\tЗа образование до момента са похарчени над 120 млн. лв. - основно за подпомагане на кариерното развитие на над 13 000 ученици, връщането на в училище на 17 000 ученици и предотвратяване на ранното отпадане от образователната система за децата от 3 до 6 години. Над 28 000 студенти пък са получили стипендии, показва изпълнението на индикаторите.\r\n\tПрограма \"Наука и образование\" също е преизпълнила заложената цел за назначени чиновници – общо 97, които да администрират програмата.\r\n\t\r\n\tПрограмите \"Конкурентоспособност\" и \"Човешки ресурси\", по които се реализират много на брой проекти с по-малка стойност спрямо инфраструктурните, например, показват едно от най-добрите изпълнения с усвояване на над една пета от средствата за 7-годишния период.\r\n\tБезвъзмездна европейска помощ вече са получили около 600 фирми. Над 3280 деца от институции са били настанени в приемни семейства, а над 48 000 хора с увреждания са получили подкрепа, показват публикуваните индикатори по програмите.\r\n\tИзостава обаче усвояването на средствата по програмата за администрацията \"Добро управление\" (5.47%), чрез която се финансира въвеждането на електронното управление.\r\n\tНай-добро изпълнение е отчетено по новата Програма за малките и средни предприятия (94%). По нея се отпускат нисколихвени заеми за бизнеса през търговските банки. Високият процент се дължи на факта, че почти целият ресурс от близо 200 млн. лв. вече е преведен на банките.\r\n\tБлизо една трета са похарчени и от средствата по новата програма \"Храни\", с която се финансират безплатните обеди на възрастни хора и такива изпаднали в нужда и се раздават безплатни пакети. Със средствата са купени над 23 хиляди тона различни видове храни, които са достигнали до над 635 хиляди българи.\r\n\t\r\n\tПрез следващата година по програмите, съфинансирани чрез фондовете на ЕС, ще бъдат обявени повече от 40 процедури за набиране на проектни предложения на обща стойност над 1.3 млрд. лева. Това става ясно от одобрените индикативни годишни работни планове за 2018 г. от Съвета за координация на управлението на средствата от ЕС към Министерския съвет, съобщи правителствената информационна служба.\r\n\tДоговорените средства по оперативните програми и Програмата за морско дело и рибарство към края на октомври тази година възлизат на малко над 8 млрд. лева, което е близо 46% от общия бюджет. По Програмата за развитие на селските райони са сключени договори за над 1.7 млрд. лева (30.4%), като от тях са разплатени над 800 млн. лева.\r\n\tВеднага след края на европредседателството, в средата на 2018 г., ще започне подготовката за следващия програмен период, обещава вицепремиерът Томислав Дончев. Според него още отсега трябва да бъде засилен капацитетът за правене на секторни политики при спазване на основен принцип за допълняемост на инвестициите, така че фондовете да допълват, а не да заместват националните инвестиции.", "date": "2017.11.07", "title": "България е в \"златната\" среда по усвояване на еврофондовете"}
{"url": "http://www.mediapool.bg/tramp-kontrolat-nad-ognestrelnite-orazhiya-mozheshe-da-dovede-do-poveche-smart-v-teksas-news271484.html", "text": "Стриктните мерки за контрол над огнестрелните оръжия са можели да доведат до повече жертви при нападението срещу църква в Южен Тексас, заяви американският президент Доналд Тръмп, цитиран от Асошиейтед прес.\r\n\t\r\n\t\t \r\n\t\r\n\t\tНа пресконференция в Южна Корея към Тръмп бе отправен въпрос дали ще подкрепи специални проверки при закупуването на оръжие, подобни на инспекциите, които той поиска да се правят на влизащите в Съединените щати. \r\n\t\r\n\t\t \r\n\t\r\n\t\t\"Ако бяхме направили това, което предлагате, нямаше да има никаква разлика в случилото се преди три дни, но можеше да няма един много смел човек, който е имал пистолет или пушка в багажника си\", отговори американският президент.\n\n\r\n\t\r\n\t\t \r\n\t\r\n\t\tАко живеещият в съседство добър самарянин нямаше огнестрелно оръжие, \"вместо да имаме 26 жертви, можехме да имаме още стотици\", подчерта Тръмп.\r\n\t\r\n\t\t \r\n\t\r\n\t\tАмериканските власти съобщиха, че Девин Патрик Кели е изстрелял над 450 куршума по молещите се в Първата баптистка църква в Съдърланд спрингс. Загиналите са на възраст от 18 месеца до 77 години.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tПо-рано стана ясно, че Военновъздушните сили (ВВС) на САЩ не са изпратили криминалната история на  Кели в Националния център за криминална информация – базата данни на ФБР, както се изисква по закон. \r\n\t\r\n\t\t \r\n\t\r\n\t\tПо силата на федерален закон е забранено да се продава или предоставя оръжие на лице, осъдено за домашно насилие срещу член на семейството или дете, отбелязва Ройтерс.\r\n\t\r\n\t\t \r\n\t\r\n\t\tКели е бивш военнослужещ във ВВС. През през 2012 г. той е бил осъден от военен съд по две обвинения в домашно насилие срещу своята съпруга и доведения си син. Тази информация обаче не е била подадена в базата данни на ФБР, макар правилата на Пентагона изрично да изискват това да се прави в случай на присъда на военнослужещ именно за домашно насилие, посочва АП.\r\n\t\r\n\t\t \r\n\t\r\n\t\t“Военновъздушните сили проверяват какво е направено с криминалното досие на бившия военнослужещ Девин Патрик Кели след присъдата му за домашно насилие от 2012 г.“, каза говорителка на ВВС.\r\n\t\r\n\t\t \r\n\t\r\n\t\t“ВВС ще направят цялостен преглед на своите бази данни, за да се гарантира, че досиетата за други подобни случаи са предадени коректно в базата данни“, добави тя.\r\n\t\r\n\t\t \r\n\t\r\n\t\tВ неделя Кели уби 26 души в църква в Съдърланд Спрингс, щата Тексас. По време на стрелбата в сградата се намирала и неговата тъща.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tОсвен присъдата за домашно насилие срещу него е било предявено обвинение и в жестоко отношение към животни. Той е бил уличен, че нанася ритници на куче.\r\n\t\r\n\t\t \r\n\t\r\n\t\tНа съвместна пресконференция представители на тексаските власти и ФБР не споменаваха поименно стрелеца от черквата и заявиха, че няма да казват името му и занапред. \r\n\t\r\n\t\t \r\n\t\r\n\t\tТе обясниха, че правят това с цел да не възвеличават човек, убил 26 души, и за да попречат на други да извършат същото с цел да се сдобият със слава.", "date": "2017.11.07", "title": "Тръмп: Контролът над огнестрелните оръжия можеше да доведе до повече смърт в Тексас"}
{"url": "http://www.mediapool.bg/sad-razum-darzhavnost-news271486.html", "text": "на едно място с още няколко милиона души. Държавността има оправдание само ако прави хората щастливи.\r\n\tВсяка от трите власти или съзидава, или руши държавността по своему:\r\n\tРеакцията срещу лошавостта на всяка от трите власти е различна.\r\n\tСрещу първите две власти може да има организиран протест – защото с действията си поначало засягат мнозина и наведнъж. Срещу съда обаче трудно се акумулира енергия – защото решенията му удрят отделния. На лош съд обществото реагира не с гняв, а с по-страшни неща – с недоверие към съда, игнориране на правото и саморазправа вътре в обществото.\r\n\tнежели да руши.\n\n\r\n\tИ именно:\r\n\tИ понеже, скъпи колеги, Ви приемам за свестни, разумни, израснали, справедливи и човечни – не ще ви венцехваля, а ще предложа да помислим заедно как на 135-годишна възраст ВКС може да стане още \r\n\tИ по-млад. Защото, за да се гради държавност, трябва по повече от всичко от изброеното. А огромна енергия е нужна, за да създаваме усещането, че живеем в по-скоро справедлив свят.\r\n\tИ както казах: \r\n\tКакво е обаче тя – тая , на която сме се посветили?\r\n\tТъй много са дефинициите ѝ, та философите ги е досрамяло и са скрили неможенето си зад опити да я класифицират като \"изравнителна – разпределителна – човешка – божествена“ и поне още десетина вида, стигайки дори до \"екологична“.\r\n\tВсъщност, тя е .\r\n\tНо пък за това, какво е \"добро“, по света се водят и сега доста кървави спорове.\r\n\tАко справедливостта е аморфна, на какво да се опрем тогава? Можем на . Можем на разума. Аз предлагам \"исторически компромис“ – нека да е на .\r\n\tНо и на разума косъмът не е съвсем чист – във вековете значенията му са също десетина. Търсейки яснота, накрая открих еднозначна дефиниция на разума само в един \"Краткий философский словарь\" от 1953 година. Но не си струваше да я запомням.\r\n\tТака пак се сблъсках с многозначието. озаглавява три от произведенията си \"Критика на чистия разум“, \"Критика на практическия разум“ и \"Критика на способността за съждение“. Дори и без предикатите в немския език има поне седем термина: Verstand, Vernunft, Erfassung, Ergreifen, Ueberschau, Urteilskraft, Urteilsvermoegen – които явно не са стигнали, та към тях е прибавена и чуждицата Raison.\r\n\tПримирих се и – перифразирайки Кенет Кларк – ще кажа \"Никой не може да каже какво е разумът; но като го видим, веднага ще го познаем“.\r\n\tКато не мога да дефинирам \"разум“, няма как да определя и какво е \"“. Като малка компенсация ще опитам поне да посоча някои от неговите . Това са:\r\n\t- лошият стил – защото го замъглява;\r\n\t- правният позитивизъм – защото тласка разума към греха на суетата и собствената му прослава, а оттам – и към бездните на логическите грешки;\r\n\t- творенето на все нови и все повече правила – защото предлага удобна индулгенция за отказа ни да мислим.\r\n\tВсъщност, изброявайки враговете на здравия разум, трябваше да започна с най-големия –. Но тя е тъй вездесъща и жизнерадостна, че смятам борбата с нея за безнадеждна. Да я преодолеем, не можем – вероятно защото я отричаме там, където я сварваме най-често – у самите себе си. Можем обаче да я отслабваме, като борим изброените й вече съюзници.\r\n\tА сега – поотделно и накъсо за враговете на здравия разум.\r\n\t, който традиционно шества из много от съдебните ни решения, за съжаление не е чужд и на ВКС. За съдебните ни актове често може да се каже: \"Тъй дълги са, та забравих началото им, затова не разбрах средата им, а с края съм определено несъгласен“. Тук важи старият принцип, че размерът има значение – само че с обратен знак. Обилието на възпроизведените факти не скрива липсата на мислене; copy-paste-ът на съдебни мантри от типа на \"като прецени доказателствата поотделно и в тяхната съвкупност“ всява досада и разочарование; липсата на структура на текста и спънатият език отчайват и пречат да открием ценното в съдебния акт.\r\n\t, дошъл като отрицание на безотговорния стил на естественото право и мистицизма на историческата школа, се е . Той се е изродил в , осиротяла в своята самодостатъчност. Той е самокапсулирала се , че светът може да се обхване в простовата понятийна система.\r\n\tТой е пред някакъв мъдър и съвършен законодател, който, както знаем, принципно не съществува, у нас – никак, а сега – видимо хич. Позитивизмът, в престъпен сговор със сбъркана логика, често води до нетърпими резултати.\r\n\tПозитивизмът у нас е на висока почит – защото освобождава съда от отговорност за резултата на актовете му и прехвърля тази отговорност (\"Законът така гласи“) върху законодателя – който, както видяхме, нито е мъдър, нито съвършен, нито пък може да отговаря – поради аморфността и променливостта на персоналния си субстрат, а знае ли човек – може би и поради проблем с вменяемостта.\r\n\tСпомням си за спор между великотърновски съдия и игумена на Преображенския манастир отец Георги. Съдията – правейки несправедлив и вероятно неверен извод – троснато казва на отеца \"Това е! Такъв е законът!“ На което отецът го пита \"“.\r\n\tНека винаги си задаваме въпроса \"А ти за какво си?“, ако законът ни изглежда \"такъв“.\r\n\t. Тук не говоря за големия грешник – законодателя. Тук въставам срещу ставащата неудържима и като обем, и като качество \"задължителна практика“ на ВКС (така, както тя е наречена от самия ВКС в ТР 1-2009 ОСГТК).\r\n\tНяма да се впускам в позитивистични анализи, защото току-що заклеймих позитивизма. Само – в духа на здравия разум:\r\n\tИ накрая ще попитам – ако задължителната Ви практика е грешна, а съдилищата са обвързани от нея, как ще поправите грешката?\r\n\tЗнам, че посочих титанични противници – лошия стил, позитивизма и играта на законодател и че Ви предизвиквам, да встъпите в двубой с неизтребимата хидра на човешката глупост.\r\n\tЗнам, че има десетки поводи тая борба да не се води, да се изостави или да се обяви за изгубена a priori.\r\n\tАла има стотици хиляди Ваши актове, които доказват, че тази борба е водена, поддържана и – под черта – решително печелена вече 135 години.\r\n\tПребъдвайте, скъпи мои колеги!", "date": "2017.11.07", "title": "Съд. Разум. Държавност."}
{"url": "http://www.mediapool.bg/bozhidar-dimitrov-se-orientira-kam-politicheskite-analizi-tam-bil-osobeno-silen-news271487.html", "text": "След пенсионирането си бившият директор на Националния исторически музей и ексминистър в първия кабинет “Борисов” - Божидар Димитров възнамерява да се занимава с политически анализи, в които бил особено силен. Това стана ясно от думите му пред Нова телевизия във вторник.\r\n\tПървият анализ на Димитров се оказа руската позиция, че Червената армия е спасила българските евреи. Такова изказване направи миналата седмица в изявление говорителят на руското външно министерство Мария Захарова. \"Нито Москва, нито Русия го е казала това, казала го е една пикла, която няма и цици, както всички рускини. Пикла без цици\", обобщи Божидар Димитров. По думите му изказването е личен \"гаф на мацката, сигурно са я наказали вече\".\r\n\t\"Трябва да внимаваме, защото сме само една буболечка до мечката, защото дори без да иска, може да ни смачка\", смята Димитров за отношенията между България и Русия.\r\n\tВ амолоато си на политически анализатор той коментира и решението на ДПС от миналата седмица да реализира \"политика на демонтаж на коалицията с националистическите партии\".\r\n\t\"Всякакви монтажи и демонтажи ги прави българският народ чрез гласуване. Нямам как да стане, ДПС трябва да се яви на избори, за да може чрез депутатите на ГЕРБ да направи мнозинство. Никога няма да го направи. Както и да го погледнеш, това е една етническа партия\", коментира Димитров. По думите му формацията само вдига рейтинга на Валери Симеонов.\r\n\tПо думите му и ДПС и БСП вдигат шум, за да не бъдат забравени. \"Затова са и тези подскоци на БСП с втората или третата братовчедка на този или онзи, а ДПС подскача за демонтаж, защото братовчедите му са в местната власт\", смята той. \"А Бойко Борисов изобщо не се притеснява, подсмихва се, реже ленти\".\r\n\tСпоред Божидар Димитров опозицията в България не е достойна, трябва да се намери нова. \"Опозицията не е излишна, иначе няма да има демокрация. Трябва да се намери друга опозиция. Все ще може да се намери една нова партия. Погледнете как пръкват на Запад партиите от места, от които не очакваш\", посочи още той.", "date": "2017.11.07", "title": "Божидар Димитров се ориентира към политическите анализи, там бил особено силен"}
{"url": "http://www.mediapool.bg/srabski-mitnichari-otkriha-nelegalni-migranti-v-balgarski-tir-news271481.html", "text": "Сръбски митничари откриха четирима нелегални мигранти от Афганистан, укрити в български ТИР, съобщи БГНЕС. Мигрантите са открити с помощта на скенер на Граничния пункт с Хърватия \"Батровци\".\r\n\tОт митническата администрация уточняват, че българският камион е превозвал алуминиеви профили. Няколко часа по-късно, на същия граничен пункт, митничарите са открили боен пистолет в калибър 9 мм. укрит под седалката на български шофьор, който е управлявал лек автомобил.\r\n\tВсички задържани са предадени на следствени органи и срещу тях се води разследване за нелегален трафик на хора и незаконно притежаване на огнестрелно оръжие.", "date": "2017.11.07", "title": "Сръбски митничари откриха нелегални мигранти в български тир"}
{"url": "http://www.mediapool.bg/uvolniha-velosipedistkata-priznala-che-e-pokazala-sreden-prast-na-tramp-news271489.html", "text": "Когато снимка на Джули Бриксман в гръб, на която жената кара колело и показва среден пръст на кортежа на президента на САЩ Доналд Тръмп, обиколи интернет, тя съзнателно пое публично последиците от тази постъпка. Дори с цената на работното си място, съобщи Франс прес.\r\n\t \r\n\t\"Той минаваше край мен и кръвта нахлу в главата ми - спомня си 50-годишната самотна майка пред сайта \"Хъфингтън пост\". - Рекох си: пак е тръгнал за проклетото си голф игрище.\"\r\n\t \r\n\tАмериканският президент наистина пътувал за \"Тръмп Нешънъл голф клъб\", разположен на около 40 км от Белия дом, когато черните лимузини от конвоя му задминали велосипедистката, излязла на разходка в събота, 28 октомври. Брендан Смяловски, фотограф от АФП към Белия дом, обезсмъртил грубия й жест, разпространил се бързо в интернет.\n\n\r\n\t \r\n\t\"Никога не знаеш какво ще видиш. Никога не знаеш какво може да се случи\", обяснява той и уверява, че когато пътува с президентския кортеж, винаги държи пръста на бутона на камерата.\r\n\t \r\n\tЖената се показа твърде упорита и точно това я прави специална - щом конвоят я задмина, тя успя да ни настигне (заради един червен светофар) и отново даде израз на чувствата си, си спомня фотографът десетина дни след случката.\r\n\t \r\n\tСнимката наистина не давала възможност жената с колелото да бъде разпозната, но тя с гордост я използвала за своите профили във Фейсбук и Туитър.\r\n\t \r\n\tТова обаче не се харесало на нейните работодатели от строителната компания \"Акима\", изпълняваща поръчки за американското правителство и въоръжени сили. Три дни след инцидента тя била уволнена от поста мениджър по маркетинга. \r\n\t \r\n\t\"Казаха ми: разделяме се с теб\", разказва Джули Бриксман пред \"Хъфингтън пост\" и обяснява, че я упрекнали за \"непристойно поведение\" и \"неприлично съдържание\", поместено в социалните мрежи.\r\n\t \r\n\tВ понеделник прословутата снимка още бе нейна профилна във Фейсбук и Туитър, отбелязва АФП.\r\n\t \r\n\tАгенцията не е успяла да получи коментар от Бриксман и фирма \"Акима\".", "date": "2017.11.07", "title": "Уволниха велосипедистката признала, че е показала среден пръст на Тръмп"}
{"url": "http://www.mediapool.bg/gorbachov-na-rusiya-shte-sa-nuzhni-desetiletiya-za-da-se-demokratizira-news271490.html", "text": "Бившият съветски лидер Михаил Горбачов, почитан на Запад като един от лидерите, сложили край на Студената война, не вижда шансове в следващите десетилетия Русия да има управление, различно от сегашното, напомнящо за царистките и диктаторски времена. Това заяви пред Ройтерс американският писател Уилям Таубман, автор на нова биография на Горбачов, озаглавена: \"Горбачов: неговият живот и време\".\r\n\t \r\n\tТаубман, който е удостоен с награда Пулицър, е направил осем интервюта с Горбачов за биографията му. Авторът казва, че в Русия бившият съветски лидер никак не е на почит. На въпрос какво е сега отношението на руснаците към Горбачов, който бе популярен през 80-те години на миналия век, Таубман отвръща: \"В Русия мнозина го ненавиждат. Обвиняват го за разпадането на СССР, за загубата на империята и икономическата катастрофа, а и някои го смятат за слаб и нерешителен лидер\".\r\n\t \r\n\tСпоред Таубман руският президент Владимир Путин редовно критикува и дори пренебрегва Горбачов, от което само е спечелил. Програмата на Путин е в пълна противоположност с тази на Горбачов. Путин получи растяща подкрепа, като анексира Крим, като представя Запада за враг на Русия и като се опира на трите царистки принципа: автократично управление, национализъм и православие.\n\n\r\n\t \r\n\tНа въпрос дали 86-годишният Горбачов има надежда да стане свидетел на по-демократично управление в Русия, Таубман отвръща: \"Горбачов казва, че на Русия може да са нужни десетилетия, за да се демократизира, може би дори ще й е нужен целият 21 век\". \r\n\t \r\n\tГорбачов твърди, че е доволен от сегашния си живот, но Таубман се съмнява: \"Вроденият му оптимизъм може би го крепи. Но политическите атаки срещу него продължават, и освен това сега той живее сам (като се изключат охранителите, готвачите и шофьорите) в голяма къща в предградие\".", "date": "2017.11.07", "title": "Горбачов: На Русия ще са нужни десетилетия, за да се демократизира"}
{"url": "http://www.mediapool.bg/eksperti-uspokoiha-che-ne-poemame-antibiotitsi-s-mesoto-news271491.html", "text": "Здравни експерти успокоиха във вторник, че в месото, което консумираме, няма антибиотици и възможността чрез него да погълнем резистентни бактерии е минимална при добра термична обработка. Те са единодушни, че България трябва да се стреми към намаляване употребата на антибиотици, чието прекомерно прилагане при животните обикновено се дължало на лоша хигиена в някои ферми. Специалистите обаче отбелязват, че има и регионални климатични особености, поради които няма как да се сравняваме със северните държави, където се отчита най-ниската употреба на антибиотици.\r\n\tДоклад на Европейската агенция по лекарствата (ЕМА)  в Европа със средно по 121 милиграма антибиотик на килограм живо тегло. С по-голяма употреба на антибиотици са Кипър с 434 мг/кг, Испания с 402 мг/кг, Италия с 322 мг/кг, Унгария с 211 мг/кг, Белгия със 150 мг/кг, Полша със 138 мг/кг и Португалия със 134 мг/ кг. В средата на класацията са Германия (97.9мг/кг), Франция (70мг/кг), Чехия (68.1 мг/кг). Най-малко лекарства има в месото в Норвегия - (2 мг/ кг.), Исландия (5 мг/кг) и Швеция (12 мг/кг).\r\n\tКакто и Българската агенция по безопасност на храните, така и здравните експерти уверяват, че количеството продадени антибиотици за животните не означава, че ние автоматично ги поглъщаме с храната.\r\n\t, разясни проф. Тодор Кантарджиев, директор на Националния център по заразни и паразитни болести пред БНТ.\r\n\t, коментира той.\n\n\r\n\tКантарджиев посочи, че у нас се спазват правилата антибиотици да не се дават преди клането на животното за месо заради карантинния период. Не се дават и антибиотици във фуражите с цел увеличаване биомасата.\r\n\t, коментира той.\r\n\tКантарджиев обясни, че при засиленото използване на дадена група антибиотици в селското стопанство е възможно да се селектират резистентни бактерии. По думите му обаче е малка вероятността хората да погълнат такива резистентни бактерии чрез месото.\r\n\t, каза той.\r\n\tВъпреки това е научно доказано, че ентерококите, които могат да причиняват сепсис, са високо резистентни бактерии заради прекомерна употреба на антибиотици в селското стопанство.\r\n\tГлавният държавен здравен инспектор д-р Ангел Кунчев също увери пред Нова телевизия, че в крайния продукт месо антибиотици няма и призова, който не вярва, да вземе месо от произволен магазин и да го изследва в лаборатория.\r\n\tТой допуска все пак, че е възможно някъде антибиотици да се ползват и профилактично от неразумни стопани, защото много често лошата хигиена се замества с повече дезинфектанти и антибиотици.\r\n\tКунчев обаче гарантира, че в крайния продукт няма антибиотици.\r\n\tД-р Диляна Попова, експерт в Асоциацията на месопреработвателните, отхвърли да се дават превантивно антибиотици на животните, тъй като това било много скъпо.\r\n\t, обясни тя.\r\n\tПопова посочи, че месото е най-контролираната суровина: .\r\n\tТя допълни, че северните страни като Норвегия и Исландия са с различен климат, много по-малка популация на животни и различни заболявания и не е коректно да се сравняваме с тях. По думите й по-скоро трябва да се сравняваме със страни като Италия и Испания, които са на сходни географски ширини.\r\n\tКунчев посочи, че освен това фермите в северните страни са много по-чисти и има много по-малко инфекции и съответно се ползват по-малко антибиотици. , добави той.", "date": "2017.11.07", "title": "Експерти успокоиха, че не поемаме антибиотици с месото"}
{"url": "http://www.mediapool.bg/nyu-york-izbira-kmet-virdzhiniya-i-nyu-dzharsi---gubernatori-news271492.html", "text": "Нюйоркчани са призовани да гласуват днес на избори за кмет на метрополията, на които сегашният титуляр на поста Бил де Блазио вероятно ще спечели втори четиригодишен мандат, предаде ДПА.\r\n\t \r\n\tОколо 4,3 милиона души имат право на глас. Те могат да избират между демократа Де Блазио, републиканката Никол Малиотакис и независимия консерватор Ричард \"Бо\" Дитъл.\r\n\tСред претендентите са и демократите Майк Толкин и Сал Албанезе, победени на първичните избори на своята партия, но решили да се явят като независими.\r\n\t \r\n\tПрез септември Бил де Блазио, който си бе осигурил подкрепата на донори и синдикати, спечели първичните избори на демократите със 75 на сто от гласовете. Въпреки слабата му популярност сред обществото (повече от половината нюйоркчани казват, че той се справя зле или много зле с работата си) предизборните анкети сочат, че той има голяма преднина пред конкурентите си.\r\n\t \r\n\tЕдин от големите успехи на настоящия кмет на Ню Йорк е въвеждането на безплатно едногодишно предучилищно обучение за всички 4-годишни деца в града, която програма ще се разраства. Той обаче стана обект на критики заради неизпълнени обещания от предишната кампания, сред които намаляване на броя на бездомниците в Ню Йорк и увеличаване на броя на достъпните жилища.\r\n\t \r\n\tВъв вторник предстоят и избори за губернатор в щатите Ню Джърси и Вирджиния.\n\n\r\n\t \r\n\tПредполага се, че във Вирджиния демократът Ралф Нортъм ще победи Ед Гилеспи, републикански лобист и член на администрацията на бившия президент Джордж У. Буш. В надпреварата в Ню Джърси се очаква демократът Фил Мърфи да надделее над републиканката Ким Гуаданьо, понастоящем вицегубернатор на щата.\r\n\t \r\n\tНю Джърси традиционно е доминиран от демократите. Последните два пъти обаче жителите на щата избраха и преизбраха за губернатор републиканеца Крис Кристи. Впоследствие популярността на близкия до президента Доналд Тръмп Кристи спадна до рекордно ниски равнища.", "date": "2017.11.07", "title": "Ню Йорк избира кмет, Вирджиния и Ню Джърси - губернатори"}
{"url": "http://www.mediapool.bg/darzhavi-ot-es-sa-na-pat-da-se-sporazumeyat-za-obshtata-otbrana-news271488.html", "text": "Повече от половината страни от Европейския съюз се очаква да се присъединят до няколко дни към епохалните усилия за обща отбрана в отговор на натиска върху европейските армии, пише британският в. \"Файненшъл таймс\".\r\n\t \r\n\tГермания и Франция са начело на опитите за убеждаване на страните да обединят военната си логистика и войски за реагиране на кризи, като същевременно си сътрудничат за разработване на ново поколение танкове.\r\n\t \r\n\tПоддръжниците на т.нар. постоянно структурирано сътрудничество в отбраната (ПЕСКО) смятат, че то е начин за справяне с ограниченията върху разходите за отбраната и призивите на САЩ европейските страни да поемат по-голям дял от грижата за сигурността на Европа.\n\n\r\n\t \r\n\tОпитите за постигане на споразумение по инициативата обаче показват, че има напрежение между Париж и Берлин. Франция иска ПЕСКО да бъде колкото се може по-амбициозно от гледна точка на проектите, с които се занимава, а Германия - то да включва максимален брой страни.\r\n\t \r\n\tОсновна цел на ПЕСКО е да намали проблемите на оперативната съвместимост, които произтичат от различните оръжейни системи, използвани в Европа. ПЕСКО също така ще съдейства за стремежа на страните да спестяват пари, като комбинират ресурси за проекти, подобни на обявения през юли френско-германски план за построяване на нов европейски изтребител.\r\n\t \r\n\tСпоред дипломати, цитирани от \"Файненшъл таймс\", държавите от ЕС, които искат да се присъединят към ПЕСКО, очакват официално да съобщят за плановете си на среща на министрите на външните работи и отбраната на 13 ноември. Към Франция и Германия ще се присъединят други големи страни, сред които Италия и Испания, така че официалното начало на проекта да бъде поставено на среща на лидерите от ЕС през декември. \r\n\t \r\n\tСлужители заявиха, че първоначално към ПЕСКО може да се присъединят две трети от страните от ЕС или повече. Те обаче предупредиха, че бройката все още варира.\r\n\tПЕСКО също така се разглежда като \"чадър\" за регионални операции в областта на отбраната, подобни на сътрудничеството между военноморските сили на Белгия и Холандия или Европейското командване на въздушния транспорт, което включва Холандия, Белгия, Франция и Германия.\r\n\t \r\n\tСред другите обсъждани идеи са съвместни медицински операции и европейски сили за реагиране на кризи.\r\n\t \r\n\tПоддръжниците на ПЕСКО настояват, че инициативата има допълваща роля към операциите на НАТО и алиансът ще продължи да има водещо значение за териториалната отбрана на Европа, отбелязва \"Файненшъл таймс\", цитиран от БТА.", "date": "2017.11.07", "title": "Държави от ЕС са на път да се споразумеят за общата отбрана"}
{"url": "http://www.mediapool.bg/bivsh-savetnik-na-tramp-prizna-za-kontakt-v-rusiya-s-vissh-diplomat-news271493.html", "text": "Бившият външнополитически съветник в предизборния екип на Тръмп Картър Пейдж, призна в показания пред конгресна комисия, че е имал контакт с високопоставен руски представител, когато е бил в Русия миналата година, предаде Асошиейтед прес.\r\n\t \r\n\tПейдж, който бе неплатен съветник, се оттегли от предизборния екип преди Тръмп да спечели изборите, напомня АП.\r\n\t \r\n\tПейдж казал пред комисията по разузнаването към Камарата на представителите в изслушване миналата седмица, че имал кратък разговор с руския заместник-министър на външните работи Аркадий Дворкович, когато ходил в Русия, за да произнесе реч. В отговор на настоятелните въпроси какъв точно е бил този контакт - който той няколко пъти е отричал в миналото - бившият съветник казал, че си поговорил в Новия икономически университет в Москва с Дворкович, след като произнесъл там реч през юли 2016 г.\r\n\t \r\n\t\"Беше много кратък разговор. Разменихме си любезни шеги. Не мога да си спомня точните си думи, но бяха добри пожелания, и толкова\", казал Пейдж в отговор на въпросите, зададени му в комисията.\r\n\t \n\n\r\n\tИзслушването на бившия външнополитически съветник в кампанията на Тръмп бе в хода на разследването на комисията за руска намеса в изборите през 2016 г. и за връзка с кампанията на Тръмп. Пейдж бе заявил пред Асошиейтед прес по-рано, че не се е срещал с Дворкович, но показанията му пред комисията бяха под клетва, отбелязва агенцията.\r\n\t \r\n\tПейдж казал пред комисията, която публикува показанията му, че информирал някои от членовете на екипа на Тръмп за пътуването си в Русия, включително тогавашния сенатор Джеф Сешънс, сега министър на правосъдието и главен прокурор, добавя АП.\r\n\t \r\n\tСамият Сешънс ще даде показания идната седмица пред комисията по правосъдието към Камарата на представителите, разследваща руска намеса в изборите в САЩ миналата година, предаде Ройтерс.\r\n\t \r\n\tСпоред три източника, запознати с разследването, това ще даде възможност на конгресмените демократи в комисията да разпитат министъра за досегашните му изявления за контактите на членове на предизборния екип на президента Доналд Тръмп с руски представители, посочва Ройтерс.\r\n\t \r\n\tМиналата седмица сенатори демократи поискаха Сешънс да даде показания за тези контакти, след като се появи информация, че в предизборната кампания е имало опити да се уговори среща между републиканския кандидат за президент Доналд Тръмп и руския президент Владимир Путин. Това според сенаторите демократи е в противоречие с предишни изявления на Сешънс пред Конгреса, добавя Ройтерс.\r\n\t \r\n\tОпитите да се уговори среща Тръмп - Путин - каквато не се е състояла - са описани в съдебни документи, с които разполага специалният прокурор Робърт Мълър, разследващ ролята на Русия в предизборната кампания миналата година. От тях става ясно, че съветникът на кампанията на Тръмп Джордж Пападопулос казал на 31 март 2016 г., на среща с външнополитически съветници на кампанията, че \"има връзки, които може да помогнат да се уреди среща между кандидата Тръмп и президента Путин\". На тази среща присъствали и Тръмп, и Сешънс.\r\n\t \r\n\tДемократите искат да разпитат Сешънс, защото през октомври той е казал пред сенатската комисия по правосъдието, че не е имало контакти между членове на екипа на Тръмп и посредници на руското правителство или поне той не знае да е имало такива контакти, добавя Ройтерс.\r\n\t \r\n\tИзслушването на Сешънс засега е насрочено за 14 ноември.", "date": "2017.11.07", "title": "Бивш съветник на Тръмп призна за контакт в Русия с висш дипломат"}
{"url": "http://www.mediapool.bg/dve-detsa-ubiti-i-tri---raneni-ot-kola-vryazala-se-v-uchilishte-v-sidni-news271494.html", "text": "Двама осемгодишни ученици бяха убити и още три деца бяха тежко ранени от кола, която се вряза в класна стая в училище в Сидни днес, предаде Ройтерс, като цитира австралийската полиция.\r\n\t \r\n\tАвтомобил с висока проходимост се е блъснал в дървената стена на училището в западен район на Сидни. В класната стая е имало 24 деца от началното училище заедно с учител.\r\n\t \r\n\t\"Беше истинска сеч, много, много трагично събитие\", каза висш полицай, цитиран от ДПА.\r\n\t \r\n\tПет деца са приети в болница. Три от тях - две момичета на осем години и едно на девет, са в сериозно или стабилно състояние. Други 16 деца и учителят им, които са леко ранени, са получили медицинска помощ.\r\n\t \n\n\r\n\tПредставител на полицията в щата Нов Южен Уелс каза, че врязването на колата не е умишлено и че се води разследване за катастрофа. Автомобилът бил управляван от 52-годишна жена, която не е ранена и е отведена в болницата за проби на кръв и урина.", "date": "2017.11.07", "title": "Две деца убити и три - ранени от кола, врязала се в училище в Сидни"}
{"url": "http://www.mediapool.bg/dogovorat-s-makedoniya-veche-e-v-ratsete-na-deputatite-news271482.html", "text": "Правителството внася за ратификация в парламента договора за добросъседство с Македония, който бе подписан на 1 август в Скопие. \r\n\t \r\n\t\"Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни\", посочват от Министерския съвет. \r\n\t \r\n\tЗа да влезе в сила, договорът ще трябва да бъде ратифициран от националните парламенти. В България той бе предварително подкрепен единодушно от парламентарните партии, но в Македония близката до Русия опозиционна партия на бившия премиер Никола Груевски ВМРО – ДПМНЕ разгърна мощна кампания срещу документа и обяви, че ще гласува против него в парламента.\n\n\r\n\t \r\n\tДоговорът стъпва върху Декларацията за добросъседство, подписана през 1999 година от премиерите Иван Костов и Любчо Гергиевски. Сега записаното в нея влиза официално в международното право. Предвиден е и междуправителствен механизъм, който да следи изпълнението на договора.\r\n\t \r\n\tТой въвежда термина \"обща история\" и предвижда да бъде формирана съвместна мултидисциплинарна експертна комисия по исторически и образователни въпроси на паритетна основа.\r\n\t \r\n\tОбщата комисия трябва да допринесе за \"обективно и основано на автентични исторически извори, научно тълкуване на историческите събития\" и ще представя годишен доклад за своята работа пред правителствата на двете страни.\r\n\t \r\n\tДвете държави поемат ангажимент да предприемат и ефективни мерки за предотвратяване на недобронамерена пропаганда от страна на институции и агенции и ще обезкуражават дейности на частни субекти, насочени към подстрекателство на насилие, омраза или други подобни действия, които биха навредили на техните отношения.\r\n\t \r\n\tСофия поема ангажимент да помогне на Скопие в евроатлантическата му интеграция. Двете страни ще работят и за активизиране на контактите между местните власти и гражданите.\r\n\t \r\n\tДвете страни заявяват, че нямат и няма да предявяват териториални претенции една към друга и поемат ангажимент да не предприемат, насърчават и подкрепят действия от неприятелски характер и да не позволяват територията им да бъде използвана от организации и групи, които имат за цел извършването на подривни, сепаратистки и други действия, които са заплаха за мира и сигурността.", "date": "2017.11.07", "title": "Договорът с Македония вече е в ръцете на депутатите"}
{"url": "http://www.mediapool.bg/kandidatat-na-berluskoni-pecheli-izborite-v-sitsiliya-news271496.html", "text": "Съюзник на бившия италиански премиер Силвио Берлускони печели регионалните избори в Силиция с малка преднина пред кандидата на популисткото Движение \"5 звезди\". Изборите в Сицилия се следят внимателно, тъй като са смятани за своеобразна генерална репетиция за парламентарните избори в Италия, които е възможно да се състоят през март, предаде ДПА.\r\n\t \r\n\tРезултатите от гласуването в Сицилия, минало при ниска активност от 46,8 на сто, показват, че с най-добри шансове за националните избори са дясноцентристката опозиция и Движението \"5 звезди\".\r\n\t \r\n\tПри преброени почти 99 на сто от бюлетините кандидатът на Берлускони Нело Музумечи, бивш заместник министър на труда и член на Европейския парламент, води с 40 процента пред Джанкарло Канчелери, за когото в неделя са гласували 34,6 на сто.\r\n\t \r\n\t\"От все сърце благодаря на избирателите в Сицилия, че откликнаха на призива ми. Сицилия избра пътя на промяната\", написа Берлускони във Фейсбук и заяви, че резултатът е предзнаменование за успех на националните избори през 2018 г.\r\n\t \n\n\r\n\tВъпреки победата на Музумечи основаната от комика Пепе Грило партия също заяви, че е доволна от представянето си. \"Гласуването не ни донесе председателския пост (на правителството) в Сицилия, но това е началото на вълна, която може да ни донесе 40 процента\", написа кандидатът за премиер на Движението \"5 звезди\" Луиджи ди Майо, имайки предвид целта, която формацията си поставя на общите избори догодина.\r\n\t \r\n\tНай-голямо поражение в Сицилия претърпяха една от управляващите сили на национално равнище - Демократическата партия, и нейният лидер и бивш премиер Матео Ренци. Техният кандидат Фабрицио Микари остана далеч зад първите двама с подкрепа от само 18,6 на сто. След него с 6,1 процента е по-левият Клаудио Фава. Лошото представяне вероятно ще окуражи критиците на Ренци и ще го принуди да търси сближаване с левите дисиденти, които напуснаха партията му през последните месеци. Смята се обаче, че лявоцентристките сили нямат особени шансове да преодолеят различията си.\r\n\t \r\n\tНякои анализатори са на мнение, че е преувеличено да се говори за лоши новини за Ренци, защото Сицилия по традиция е по-консервативно настроена и се е знаело, че там демократите няма да се представят добре. В общо националните допитвания обаче лявоцентристите не изостават толкова много от дясноцентристите и изпреварват популистите.", "date": "2017.11.07", "title": "Кандидатът на Берлускони печели изборите в Сицилия"}
{"url": "http://www.mediapool.bg/4-godishno-dete-zagina-sled-pozhar-v-dupnitsa-news271497.html", "text": "Клиниката по изгаряния на \"Пирогов\", но тази сутрин е починало.\r\n\tДежурна оперативна група е извършила оглед на мястото на инцидента. По случая е започнато досъдебно производство в Районно управление – Дупница.", "date": "2017.11.07", "title": "4-годишно дете загина след пожар в Дупница"}
{"url": "http://www.mediapool.bg/udrazhkite-po-nalozheni-zapori-na-pensii-sa-s-novi-razmeri-news271498.html", "text": "С промени в Гражданския процесуален кодекс (ГПК) са променени критериите за определяне на размерите на удръжките по наложени запори върху доходи.  Заради това и във връзка с новите минимални размери на пенсиите, в сила от 1 октомври 2017 г., са определени нови размери на удръжките по наложени запори върху пенсии, считано от 1 ноември 2017 година, съобщиха от НОИ.\r\n\tСпоред новите критерии в ГПК удръжките се определят в зависимост от размера на получавания от пенсионера доход от пенсии и добавки, който се съотнася към минималната работна заплата за страната.\r\n\tПри размер на пенсията между минималната работна заплата и двукратния размер на минималната работна заплата се удържа една трета част, ако лицето е без деца, и една четвърт част, ако е с деца, които издържа.\r\n\tПри размер между двукратния размер на минималната работна заплата и четирикратния размер на минималната работна заплата се удържа една втора част, ако лицето е без деца, и една трета част, ако е с деца, които издържа.\r\n\tПри размер над четирикратния размер на минималната работна заплата се удържа горницата над двукратния размер на минималната работна заплата, ако лицето е без деца, и горницата над два пъти и половина размера на минималната работна заплата, ако е с деца, които издържа.\n\n\r\n\tВ досегашните текстове на ГПК удръжките се определяха на базата на фиксирани суми за получаваните доходи от пенсия.\r\n\tПенсионерите, върху чиито пенсии е наложен запор, ще получат дължимите им пенсии и добавки за ноември 2017 г. с пощенски запис, след удържане на съответната сума по запора. За новия размер на удръжката те ще получат и уведомително писмо.", "date": "2017.11.07", "title": "Удръжките по наложени запори на пенсии са с нови размери"}
{"url": "http://www.mediapool.bg/foreigner-shte-otbelezhat-40-godishnina-na-kontsert-v-sofiya-prez-mai-news271499.html", "text": "Легендите Foreigner ще отбележат 40-годишнина по време на концерт в Арена Армеец на 9 май, съобщават организаторите на концерта, цитирани от БТА.\r\n\t \r\n\tВсички най-големи хитове на световноизвестните музиканти ще могат да чуят многобройните им почитатели по време на юбилейното шоу в София.\r\n\t \r\n\tРок величията са подготвили още една изненада за публиката - 40 хита за 40 години на сцена, събрани в специален едноименен албум. В компилацията са включени и две напълно нови композиции\r\n\t \n\n\r\n\tРок събитието на 2018 г. е на 9 май от 20.30 часа в Арена Армеец София. Билетите за концерта са на цени от 30 лв. до 80 лв. и могат да бъдат закупени от мрежата на Eventim в цялата страна и online.", "date": "2017.11.07", "title": "Foreigner ще отбележат 40-годишнина на концерт в София през май"}
{"url": "http://www.mediapool.bg/dosietata-ot-raya-osvetiha-taino-danachno-ubezhishte-na-apple-news271500.html", "text": "Най-печелившата фирма в света има нова тайна структура, която й позволява да продължи да избягва плащането на милиарди долари данъци, става ясно от разкритията на \"Досиетата от Рая\" Paradise Papers. Изтеклите документи показват как американският технологичен гигант Apple използва британския данъчен рай Джърси, след като бе принуден да сложи край на подобни спорни практики в Ирландия през 2013 г. От тогава компанията е преместила фирмата си, която държи повечето от необлагаемия й кеш – към момента 252 млрд. долара – на Ченъл Айлънд, Джърси, съобщи БиБиСи, която е част от над 90-те световни медии, участващи в разследването на огромен масив финансови документи, които хвърлят светлина върху глобалните офшорни финанси.\r\n\tОт Apple заявяват, че новата структура не е понижила данъците им.\r\n\tКомпанията посочва, че остава най-големият данъкоплатец в света, като е платила около 35 млрд. долара корпоративен данък през последните три години. Компанията подчертава, че е следвала закона и че предприетите промени \"не са редуцирали нашите данъчни плащания в която и да е страна\".\r\n\tВ изявлението си Apple подчертава, че никакви дейности или инвестиции не са били преместени от Ирландия.\"double Irish\". Това позволяваше на Apple да канализира всичките си продажби извън Северна и Южна Америка – понастоящем около 55% от приходите й – през дъщерните си дружества в Ирландия, които практически бяха без гражданство за целите на данъчното облагане и поради това си спести всякакви данъци.\r\n\tВместо да плаща ирландския корпоративен данък от 12.5% или американския, който е 35%, дъщерната структура помага на Apple да ограничи своите данъци върху печалбата извън САЩ до степен, при която данъчните плащания в чужбина рядко надхвърлят 5% от чуждестранните печалби на компанията, като в някои години са падали под 2%.\r\n\tЕвропейската комисия изчисли, че данъчната ставка на една от ирландските компании на Apple за една година е била едва 0.005%.\r\n\tПрез 2013 г. Apple бе подложена на натиск в Сената на САЩ. Тогавашният сенатор Карл Левин обвини изпълнителния директор на компанията Тим Кук, че са \"преместили златната гъска в Ирландия\", където трите дъщерни дружества не плащат данъци. Кук обаче заяви: \"Ние плащаме всички данъци, които дължим, всеки един долар. Ние не зависим от данъчни уловки...Ние не укриваме пари на някой карибски остров\".\r\n\tСлед като ЕК обяви през 2013 г., че разследва договореностите на Apple в Ирландия, ирландското правителство реши, че фирмите, регистрирани в страната, повече няма да бъдат без гражданство за целите на данъчното облагане.\r\n\tЗа да задържи ниски данъчните си ставки, Apple е трябвало да открие офшорен финансов център, който да служи за данъчна юрисдикция на ирландските й дружества.\r\n\tПрез март 2014 г. юридическите съветници на Apple изпращат въпросник на Appleby – водеща офшорна правна фирма, която е източник на повечето от документите, изтекли в \"Досиетата от Рая\".\r\n\tБиБиСи публикува копие от документа, в който Apple пита правната фирма какви преимущества може да предложи в различните офшорни юрисдикции – Британските Вирджински острови, Бермуда, Каймановите острови, Мавриций, Остров Ман, Джърси и Гърнси.\r\n\tПоставени са ключови въпроси – например възможно ли е да се придобие официално уверение за освобождаване от данъци и може ли да бъде потвърдено, че ирландска компания може да \"извършва мениджърки дейности...без да бъде обект на данъчно облагане във вашата юрисдикция\".\r\n\tОт Apple също така задават въпроса вероятно ли е да бъде сменено правителството, каква информация ще е видна за публиката и колко лесно е да се напусне юрисдикцията.\r\n\tОт изтеклите имейли освен това става ясно, че технологичната компания е искала този й ход да остане таен.\r\n\tВ имейл, разменен между старшите партньори в Appleby, пише: \"За онези от вас, които не са запознати, Apple [официални лица] са изключително чувствителни по отношение на публичността. Те освен това очакват работата, която се върши за тях, да бъде дискутирана сред лицата, които трябва да знаят\".\r\n\tApple избира Джърси, който е под суверенитета на Британската корона и работи по свои собствени данъчни закони, съгласно които ставката на корпоративния данък за чуждестранни компании е 0%.\r\n\tДокументите от \"Досиетата от Рая\" показват, че две ключови ирландски дъщерни дружества на Apple - Apple Operations International (AOI), за което се смята, че държи по-голямата част от задграничните пари на компанията в размер на 252 млрд. долара, както и Apple Sales International (ASI), са управлявани от офиса на Appleby в Джърси от началото на 2015 г. до първите месеци на 2016 г.\r\n\tПо този начин технологичният гигант е продължил да избягва плащането на милиарди долари данъци по целия свят.\r\n\tОтчетите на Apple за 2017 г. показват, че компанията е направила 44.7 млрд. долара извън САЩ и е платила само 1.65 млрд. долара данъци към чуждестранни правителства при ставка около 3.7% \r\n\tПрез август 2016 г. , след тригодишно разследване, Европейската комисия установява, че Ирландия е предоставяла незаконни данъчни облаги на Apple. ЕК казва, че компанията трябва да плати на Ирландия данъци за периода, обхващащ разследването 2003-2013 г., или общо 13 млрд. евро плюс лихва от 1 млрд. долара.\r\n\tИрландия и Apple обжалват решението.\r\n\tИзпълнителният директор на компанията Тим Кук обявява решението на ЕС за \"тотална политическа глупост\", която не се основава на фактите или на закона. Ирландия, която се опасява, че мултинационалните компании може да отидат някъде другаде, твърди, че ЕС се намества в суверенната й данъчна политика. Страната се съгласява да събере 13 млрд евро, които да се съхраняват в гаранционна блокирана сметка в зависимост от изхода на делото.\r\n\tПрез октомври 2017 г. ЕС заяви, че ще даде Ирландия на съд за това, че все още не е събрала парите. Ирландия отговори, че това е сложно и изисква време.\r\n\tОт Apple са отказали да отговарят на въпроси за двете им фирми, които са преместили данъчната си юрисдикция в Джърси.\r\n\t\"Досиетата от Рая\" разкриват също така, че крупният американски производител на спортни стоки Nike е създал на Бермудите офшорни дружества, на които филиалите на компанията трябвало да прехвърлят стотици милиони евро за използване на правото върху неговата търговска марка.\r\n\tС тези значителни суми, плащани за лицензи, печалбите на групата по света са били намалявани, а с тях и данъците на Nike.\r\n\tСъстезателят от \"Формула Едно\" Люис Хамилтън е използвал дружество параван на Остров Ман, за да спести ДДС при покупката на нов частен самолет за над 4 милиона евро.\r\n\tОсемнадесет месеца след \"Панама пейпърс\", разкриващи данъчни измами, Международният консорциум на разследващите журналисти (ICIJ), обединяващ 96 медии от 67 страни, започна в неделя да обявява резултатите от ново разследване, резултат на едногодишна работа, анализираща 13.5 милиона финансови документи, изтекли от офшорната правна фирма Appleby, чийто централен офис е на Бермудите.\r\n\tЕвропейският съюз определи тези разкрития като шокиращи и настоя за \"възпиращи санкции\".\r\n\tЕврокомисарят за конкуренцията Маргрете Вестагер коментира късно снощи, че посредниците при тези сделки трябва да понесат отговорност, ако има укриване на данъци.\r\n\tВъпросните документи посочват нередности в счетоводните практики на британската кралица Елизабет Втора, на министъра на търговията на САЩ Уилбър Рос както и на бразилски и руски министри.\r\n\tМнозина известни личности, визирани от \"Парадайз пейпърс\", заявиха, че техните инвестиции са законни.", "date": "2017.11.07", "title": "\"Досиетата от Рая\" осветиха тайно данъчно убежище на Apple"}
{"url": "http://www.mediapool.bg/pravitelstvoto-dade-oshte-3-mln-leva-na-vanshno-za-komandirovki-news271501.html", "text": "Правителството одобри още 3 млн. лв. по бюджета на Министерството на външните работи, съобщи пресслужбата на кабинета. \r\n\t \r\n\tСредствата са необходими за покриване на недостига при изплащане на командировъчните средства на служителите в задграничните представителства на България.\r\n\t \r\n\tЦелта е да се обезпечи нормалното функциониране на дипломатическата служба в областта на управление на задграничните представителства и подкрепата за българските граждани в чужбина, посочват от Министерския съвет.", "date": "2017.11.07", "title": "Правителството даде още 3 млн. лева на външно за командировки"}
{"url": "http://www.mediapool.bg/komunisticheskata-revolyutsiya-v-rusiya-news271502.html", "text": "Русия е първата голяма жертва на онези фатални промени, които са причинени от Първата световна война. Тоталната мобилизация предизвиква безпрецедентна намеса на държавата в стопанския, политическия и духовния живот на воюващите страни. В името на победата цялото производство и разпределение попада под строг контрол и се планира най-подробно, за да се набавят все по-намаляващите суровини, храни и промишлени изделия. Дори и частните производители трябва да се подчиняват на държавните директиви.\r\n\tВ съчетание с обезценяването на човешкия живот това създава една от най-съществените предпоставки за тоталитаризма. В една своя брошура Ленин самодоволно изтъква, че засиленият държавен контрол върху средствата за производство приближава неминуемо човечеството към назряващата \"пролетарска революция\".\r\n\tЗагубата на традиционната патриархална солидарност в резултат на урбанизацията и острата социална несигурност пораждат копнеж за желязна дисциплина и готовност да се възприемат като абсолютна истина елементарните решения, които често пъти се свеждат до това една човешка общност да бъде насъскана срещу друга. Най-отчайваща в тази насока е ситуацията в Русия. Избухването на войната прекъсва брутално стопанските връзки с Германия, което нанася катастрофален удар върху руската икономика, тъй като в навечерието на войната цели 47.4% от вноса на Русия идва от Германия. Показателно е, че ако в навечерието на конфликта общият руски износ възлиза на 1.421 милиарда рубли, то към юли 1915 г. той вече е спаднал на 190 милиона рубли или е намалял около осем пъти.\r\n\tВ търсенето на средства за разгръщане на собствено военно производство управниците на страната начело с Николай ІІ прибягват до една изпитана, но също и доказано съсипваща практика, като пускат печатницата за книжни пари. Така за времето от 1914 до 1917 г. цените нарастват седем пъти.\r\n\tПървоначално недоволството довежда до един краткотраен демократичен експеримент. На 10 март 1917 г. в Петроград (Санкт Петербург) избухва общ метеж на намиращите се там войски. На следния ден Думата отказва да се подчини на Николай II, който е наредил разпускането й. На 12 март руският парламент избира временно правителство начело с либералния аристократ княз Георгий Лвов. Сред членовете на правителството са ръководителят на Конституционнодемократичната партия Павел Милюков и социалистът Александър Керенски. На 15 март Николай II е принуден да се оттегли от трона в полза на брат си Михаил, но на 16 март абдикира и Михаил. Така цялата власт се съсредоточава в ръцете на временното правителство, което трябва да проведе избори за учредително събрание.\r\n\tМакар че временното правителство има твърдото намерение да спазва задълженията към Антантата, става все по-очевидно, че революцията ще отслаби съдбоносно Русия в полза на Тройния съюз. От самото начало социалистите показват решителна тенденция на неподчинение спрямо новата власт, като учредяват \"Съвети на работническите и войнишките депутати\". Още на 14 март Петроградският съвет издава заповед, която лишава офицерите от всякакви правомощия извън чисто военните действия. Управлението на армията трябва да се поеме от комитети, избирани от офицерите и войниците. Контразаповедта на временното правителство просто не се зачита.\r\n\tВ този момент се намесва и Германия, която в отговор на влизането на САЩ в Първата световна война прави всичко възможно, за да дестабилизира още повече Русия. На 16 април известен брой болшевишки водачи начело с Ленин пристигат в Петроград (Санкт Петербург) от Швейцария. Германското командване им е позволило да преминат през територията на Германия в пломбиран вагон с надеждата, че скоро болшевиците ще подкопаят временното правителство, което продължава да държи на верността към Антантата.\r\n\tДавайки си напълно сметка, че демокрацията е преди всичко законност и ред, временното правителство е убедено, че поземлената реформа трябва да се осъществи от учредителното събрание, но болшевиците излизат с демагогското искане за незабавно разпределение на земята. Освен това техните енергични \"революционери\" ускоряват разлагането на редовната армия дотолкова, че Болшевишката партия се издига като единствената военно организирана и дисциплинирана сила в руското общество.\r\n\tЛенин и фанатичните му последователи не пестят усилия, за да превземат властта в съветите. Самите съвети са уредени по примера на Болшевишката партия - върховното тяло, наричано \"Конгрес на съветите\", се избира по многостепенната система. На всички равнища делегатите могат да бъдат отзовани във всеки момент и се избират от своите избиратели с императивен мандат, който ги задължава да изпълняват строго определени и конкретни нареждания. В тези рамки болшевиците подчиняват сравнително лесно съветите на своята воля, тъй като останалите, действително леви партии далеч не са така добре организирани. От друга страна, болшевиците са овладели до съвършенство ключа към успеха на всеки тоталитаризъм - те предлагат прости и разбираеми за широките маси решения за едни отчавайщи по своята сложност проблеми и умело разгарят животинските инстинкти на човека, което не е трудно да се постигне в атмосферата на всеобща безнадеждност. \"Панацеята\" на Ленин е марксистката догма за ликвидиране на частната собственост.\r\n\tНа 16-18 юли 1917 г. болшевиците разпалват улични бунтове в Петроград (Санкт Петербург) и в други големи градове. Временното правителство смогва да потуши размириците и да арестува някои от болшевишките водачи, сред които е и Лев Троцки. Самият Ленин бяга във Финландия. На 19 юли германците преминават в контраатака в Галиция и в рамките на десет дена руснаците са принудени да опразнят цялата област, като губят 160 хиляди човека. В резултат на тази несполука генерал Брусилов е заменен с генерал А. Корнилов, който се оказва враг и на временното правителство, и на комунистите, но в същото време е без качества да спре разпадането на армията.\r\n\tБолшевиците създават от своя страна специални въоръжени формирования, които започват да избиват по-изтъкнати личности по предварително изготвени списъци. Генералите пък са открито враждебни към временното правителство и просто чакат Болшевишката партия да предприеме опит за преврат, който би довел според тях до повсеместен хаос, а оттам и до възможността да поемат цялото управление. До голяма степен победата на комунистите се дължи на неутралитета на армията или по-скоро на онова, което е останало от нея. На 7 ноември 1917 г., с помощта на два казашки полка, минали на тяхна страна, болшевиците окупират стратегичните сгради в руската столица и арестуват повечето министри. Генералите изобщо не откликват на заповедта на Керенски до армията да защити правителството, като тръгне към Петроград (Санкт Петербург). Керенски съумява все пак да се измъкне от комунистите, които свикват набързо един \"Всеруски конгрес на съветите\", учредяват \"Съвет на народните комисари\" начело с Ленин и прогласяват \"съветска власт\".\r\n\tОще от самото начало правителството е под пълното надмощие на болшевиците и пристъпва към национализацията на банките, промишлеността, печата и земята. По този начин онези 28 процента от земята, които са прехвърлени в частни ръце след реформите, стават отново държавна собственост. Наред с национализациите болшевиците възвръщат и цензурата, отменена от временното правителство през март 1917 г.\r\n\tЛенин разтръбява, че като център на \"световната комунистическа революция\" Русия трябва да наложи болшевишкия режим на цялата планета. От друга страна обаче той се обръща към Германия и Австро-Унгария с предложение за преговори, без изобщо да си дава труда да се консултира с дотогавашните руски съюзници. В Берлин и Виена се двоумят, тъй като никак не са сигурни в авторитета и трайността на болшевишкото правителство, но в крайна сметка решават да се възползват от създалата се възможност за ликвидиране на Източния фронт.\r\n\tЛенин решава също така да спази обещанието на временното правителство и на 25 ноември 1917 г. провежда избори за учредително събрание. Системата на терор изглежда обаче не е била добре организирана, тъй като болшевиците получават само 225 депутатски места срещу 420 за социалреволюционерите или \"есерите\". На 18 януари 1918 г. Ленин нарежда да разпръснат Учредителното събрание, където болшевиците са само една четвърт от депутатите. Наистина други 25% от представителите принадлежат на крайното крило на Социалреволюционната партия и вижданията им не се различават съществено от болшевишките, но комунистическият вожд не дели властта с никого и допуска леви есери в правителството си единствено с мисълта, че ще ги подчини напълно на волята си. Повечето опозиционни депутати са арестувани и малтретирани от червеногвардейците.\r\n\tОще на 20 декември 1917 г. болшевишкият режим учредява \"Извънредна комисия за борба с контрареволюцията\" (прочутото \"ЧК\" от руското \"Чрезвычайная комиссия\"). Разстрелът и бесилките стават главното средство за разправа с политическите опоненти и \"неблагонадеждните елементи\". Гражданската война в Русия се започва от хора, които не виждат друг начин да спасят живота си. Един от най-големите \"подвизи\" на Троцки в качеството му на военен комисар (министър) е систематичното и масово избиване на донските казаци в Южна Русия само заради това, че са частни селски стопани. На 9 март 1918 г. Ленин премества столицата от Петроград (Санкт Петербург) в Москва поради стратегични причини, но промяната сякаш символизира и пълното скъсване с дотогавашните опити на Русия да се приобщи към западната цивилизация.\r\n\tПрез юли 1918 г., след потушаването на един есерски бунт, болшевиците забраняват всички политически партии в Русия освен тяхната, преименувана още през март на \"Всеруска комунистическа партия (болшевици)\". На 10 юли 1918 г. Ленин налага една \"съветска конституция\", според която \"съветската демокрация\" е форма на \"диктатурата на пролетариата\", упражнявана от комунистическата партия.\r\n\tДържавнополитическата уредба е подчинена на \"демократичния централизъм\" - местните съвети избират пратеници за областните конференции на съветите, които пък изпращат делегати до \"Всеруския конгрес на съветите\". Всеруският конгрес на съветите избира на свой ред \"Съвет на народните комисари\" (един вид министерски съвет) и Изпълнителен комитет, който замества конгреса между сесиите му. Всички избори са явни и се провеждат по месторабота, а не по местоживеене. Като се има предвид, че цялата икономика се притежава от държавата и че контролът на органите за сигурност е повсеместен, тази система е сама по себе си достатъчна, за да обезпечава безотказно на Конгреса на съветите послушно болшевишко мнозинство. При това просветените слоеве са лишени от избирателни права, тъй като се смятат за \"експлоататорски класи\" или за \"буржоазна интелигенция\".\r\n\tПремахнато е и разделението на властите - Съветът на народните комисари управлява с декрети, имащи силата на закон. Показателно е, че след като натрапва тази конституция, Ленин издава нареждане за разстрела на Николай II, царица Александра и всичките им деца.\r\n\tНа 2 март 1919 г. Ленин създава \"Третия интернационал\" за \"решителна борба за пролетарска диктатура, за победата на съветите във всички страни\". Комунистическият интернационал или Коминтернът се структурира като \"световна партия\", но ако не се смятат представителите на екстремисткото крило на германската и на скандинавските социалистически партии, \"делегатите\" са всъщност съветски партийни и държавни функционери от неруско потекло, които на бърза ръка се прогласяват за пратеници на \"социалистическата левица\" от съответната страна. Комунистическите партии не са партии в истинския смисъл на думата, тъй като са само секции на Коминтерна и са подчинени на Москва по същия безпрекословен начин, както и индивидуалните им членове.\r\n\tКрахът на кървавите опити на коминтерновската мрежа за съветизация на Бавария, Унгария и Словакия през 1919 г. като че ли не трогва кой знае колко Ленин, който решава да използва максимално изострящата се непримиримост между победителите и победените в Първата световна война. В реч от 20 октомври 1920 г. той обобщава стратегията си по следния начин: \"Трябва да се използуват противоположностите и противоречията между двата империализма, между двете групи капиталистически държави... Докато не сме завоювали целия свят, докато си оставаме от икономическа и военна гледна точка по-слаби от останалия капиталистически свят, дотогава трябва да се придържаме към правилото: трябва да умеем да използуваме противоречията и противоположностите между империалистите\". Под \"империалисти\" и \"империализъм\" Ленин разбира всички държави с изключение на Русия.\r\n\tНа 30 декември 1922 г. Ленин преименува държавата си на \"Съюз на съветските социалистически републики\". Така се създава и някаква формална държавна връзка на \"Руската съветска федеративна социалистическа република\" с Белоруската, Украинската и Закавказката \"съветска република\", които са си поначало подчинени напълно на Москва по линия на комунистическата партия, която е над държавата, както и по линия на репресивните органи. По-същественото е, че декларацията по този повод определя Съветския съюз като първата решаваща крачка в създаването на \"Световна съветска социалистическа република\", като непрекъснато се \"присъединяват\" нови \"съветски републики\", докато СССР обхване целия свят.", "date": "2017.11.07", "title": "Комунистическата революция в Русия"}
{"url": "http://www.mediapool.bg/na-100-godishninata-ot-bolshevishkata-revolyutsiya-parad-na-cherveniya-ploshtad-bez-putin-news271503.html", "text": "От самото начало не бе предвидено президентът на Русия Владимир Путин да участва днес в проявата на Червения площад по случай годишнината от парада през 1941 г. Това заяви във вторник говорителят на Кремъл Дмитрий Песков, цитиран от ТАСС.\r\n\t \r\n\tПопитан от журналисти защо Путин не е приел тази сутрин парада в центъра на Москва, Песков отговори: „Тази проява не бе включена в графика на държавния глава“.\r\n\t \r\n\tГодишнините на болшевишката революция в Русия, определяна от мнозина просто като въоръжен преврат, бяха чествани много тържествено през съветската епоха, с голям парад на Червения площад на 7 ноември. Днешният парад обаче официално бе свързан със съвсем друга годишнина и, всъщност, представляваше възстановка с униформи от легендарния парад през 1941 г. по времето на битката за Москва, в разгара на Втората световна война. Възстановката целеше да припомни героични моменти от историята на страната, когато защитниците на Москва веднага след парада заминават за фронта.\r\n\t \r\n\tСъбитието на Червения площад не бе предавано пряко по държавната телевизия.\n\n\r\n\t \r\n\tРусия отбелязва днес без блясък сто години от болшевишката Октомврийска революция, тъй като Кремъл не иска да прославя смяна на режима със сила, коментира агенция Франс прес и добавя, че официалната програма е твърде скромна, с изложби и колоквиуми на специалисти.\r\n\t \r\n\tОтношението на Путин към революцията\r\n\t \r\n\tПрезидентът Владимир Путин пък досега отклоняваше участие в събитията за стогодишнината, включително светлинен 3D-спектакъл през уикенда, прожектиран на фасадата на Зимния дворец в родния му град, Санкт Петербург. Путин участва в откриването на нова черква в Москва, което нарече дълбоко символично, тъй като след идването на власт на комунистите през 1917 г. клирът е бил унищожен, а вярващите – преследвани.\r\n\t \r\n\tВ усилията си да създаде горда национална идентичност, Путин си подбира славни елементи от съветското минало на Русия, като победата във Втората световна война и успехите в космоса, без да акцентира върху ролята на комунизма за тези постижения, посочва Ройтерс. Той обаче нарече разпадането на СССР през 1991 г. \"най-голямата геополитическа катастрофа на 20-и век\".\r\n\t \r\n\tВ един от редките си коментари в навечерието на 100-годишния юбилей Путин недвусмислено посочи, че смята, че би било по-добре, ако революцията през 1917 г. изобщо не беше се случвала, и затова е убеден, че няма какво да се чества.\r\n\t \r\n\t\"Ние виждаме колко противоречиви бяха нейните резултати и трябва да признаем колко тясно се преплитат негативните и позитивните последици от тези събития\", посочи Путин, цитиран от Ройтерс, пред представители на академичните среди миналия месец.\r\n\t \r\n\tСлед това руският президент зададе риторичния въпрос: Не беше ли възможно да се следва еволюционен път вместо да се минава през революция? И добави, че цената на този катаклизъм е била разрушаването на държавността и безмилостното съсипване на съдбата на милиони хора.\r\n\t \r\n\tЗа Кремъл тържествата за годишнината на революцията трябва да помогнат да се извлекат поуки от миналото. За Франс прес е ясно какви трябва да са тези поуки: да не се допускат никакви опити за оспорване на властта от улицата, особено преди президентските избори през март догодина, на които никой не се съмнява, че Путин ще се кандидатира за четвърти мандат.\r\n\t \r\n\tНай-малката форма на протест веднага бива заклеймявана от властта, която вижда в подобни социални или политически изяви намеса на \"антипатриотични\" или свързани с чужбина сили, отбелязва АФП.\r\n\t \r\n\tПразничните прояви\r\n\t \r\n\tМалкото празнични прояви с участието на обществеността трябва да дадат възможност на властите да акцентират върху националното единство и помирение, като избягват чувствителни теми. \"Защо да честваме това събитие\", подхвърли пред журналисти през октомври говорителят на Кремъл Дмитрий Песков.\r\n\t \r\n\tКомунистическата партия, която е най-голямата опозиционна сила в руския парламент, предвижда митинг пред статуя на Карл Маркс недалеч от Кремъл, но там едва ли ще се съберат повече от 5000 души, посочва АФП. Манифестация, разрешена от властите, насрочи и лявото националистическо движение \"Другата Русия\" начело с писателя Едуард Лимонов. Двайсетина негови привърженици бяха арестувани вчера от полицията в Санкт Петербург.\r\n\t \r\n\tРегионите на Руската федерация посрещат стогодишнината от Октомврийската революция с оръдейни залпове, нови музейни проекти и спектакли, митинги и откриване на паметни знаци във формата на крайцера \"Аврора\" - един от символите на въоръженото въстание, съобщава ТАСС.\r\n\t \r\n\tВ град Иваново край Москва приеха \"всички желаещи\" в редиците на комсомола, в Ростов на Дон направиха историческа реконструкция на т. нар. щурм на Зимния дворец в тогавашния Петроград, а в Калининград бе подготвена изложба с личните вещи на последния руски цар Николай Втори. В Санкт Петербург на юбилея са посветени модно дефиле, представящо колекция под символичния наслов \"В червено\", и традиционният топовен залп от Петропавловската крепост.\r\n\t \r\n\tРуският Далечен изток отбеляза годишнината с художествена изложба във Владивосток. Експонатите разказват за историческия период, през който в столицата на Приморския край са намерили убежище от болшевиките изтъкнати творци на изкуството, преди да емигрират в чужбина. В Магадан се състоя поетично четене, а в паузата бе организиран хепънинг - мастерклас по зареждане на картечна лента с патрони, по време на който вместо чай се раздаваше напитка, популярна през гладните революционни години - вряла вода със захар.\r\n\t \r\n\tОктомврийската революция, от която започва създаването на съветска държава в границите на Руската империя, е \"най-противоречивото събитие\" в историята на страната, отбелязва ТАСС. Държавата се опита да използва датата като повод за разговор, че историята трябва не да разединява, а да сплотява нацията, но нажежените страсти около темата за революцията и цялата съветска история сочат, че раните, нанесени на страната от някогашните събития, още не са заздравели, добавя агенцията.\r\n\t \r\n\t\"Великата\" Октомврийска революция се превърна в огромна трагедия - на първо място за Русия и съюзните републики, но и за голяма част от земното кълбо, се казва в коментар на вестник \"Московский комсомолец\".", "date": "2017.11.07", "title": "На 100-годишнината от болшевишката революция парад на Червения площад без Путин"}
{"url": "http://www.mediapool.bg/deset-zadarzhani-za-terorizam-vav-frantsiya-i-shveitsariya-news271518.html", "text": "Десет души бяха задържани във Франция и в Швейцария при антитерористична операция. Девет от арестите са извършени в Югоизточна Франция и в района на столицата Париж. Един човек бе задържан в Швейцария. Арестуваните са на възраст между 18 и 65 години.\r\n\t \r\n\tПовечето от задържаните са били известни на разузнавателните служби. Арестуваните са участвали в дискусионна група в криптираното приложение за чат Телеграм, често използвано от джихадистите. Участниците в дискусията правели изказвания, които породили безпокойството на властите, твърдят източници, близки до разследването, започнало на 19 юли.\r\n\t \r\n\tЗадържаният в Швейцария е поддържал контакт в социалните мрежи с 13-годишен французин, който е заподозрян, че е планирал джихадистко нападение с нож. Момчето бе задържано в нощта на 21 юни, в навечерието на музикален празник в района на Париж, и оттогава е в ареста.\r\n\t \r\n\tАрестите днес бяха извършени броени дни след влизането в сила във Франция на нов антитерористичен закон, с който бе отменено извънредното положение, въведено след атентатите от 2015 г.\r\n\t \r\n\tШвейцарски прокурори казаха, че 10-те човека са задържани въз основа на подозрения, че нарушават законите, забраняващи организациите \"Ислямска държава\" и Ал Каида, както и други терористични групи, предаде Ройтерс.\r\n\t \n\n\r\n\tТе отбелязаха, че засега няма индикации за планирани нападения в Швейцария.", "date": "2017.11.07", "title": "Десет задържани за тероризъм във Франция и Швейцария"}
{"url": "http://www.mediapool.bg/ungartsite-hodyat-na-turisticheski-obikolki-za-preodolyavane-na-strahovete-ot-myusyulmanite-news271519.html", "text": "Сред унгарците добиват популярност туристическите обиколки за запознаване с мюсюлманската общност в Будапеща и нейните джамии като начин за преодоляване на страховете и резервите в момент, когато правителството води усилена кампания срещу имигрантите, пише във вторник агенция .\r\n\t \r\n\tБазираната в унгарската столица туристическа фирма \"Шетамухели\" (Будапещенска работилница за разходки) организира 30 различни разходки, при които посетителите обикалят архитектурни и културни забележителности в града и еврейската и мюсюлманската общност.\r\n\t \r\n\t\"Мога да кажа, че тази разходка - \"Мюсюлманите, които живеят сред нас\", е най-популярната обиколка\", казва пред Ройтерс управителят на фирмата Ана Ленард. Когато преди три години започнали да предлагат мюсюлманската обиколка, много малко хора проявявали интерес. \"Повечето хора никога в живота си не са срещали мюсюлманин, а това . . . заедно с онова, което чуват всеки ден в медиите, предизвиква доста напрежение и стрес в всекидневния живот. Мисля, че това е главната причина, поради която хората идват сега.\"\r\n\t \r\n\tПовечето от онези, които идват на четиричасовата обиколка, имат висше образование, а две трети са жени, казва тя.\r\n\t \r\n\tМюсюлманската общност в Унгария, която по приблизителни оценки наброява около 40 000 души, нарасна покрай миграционната криза през 2015 г., въпреки че повечето от нейните представители са дошли по-рано, за да учат в унгарски университети.\r\n\t \n\n\r\n\tСтотици хиляди мигранти пристигнаха в Унгария от Балканите по време на кулминацията на кризата, но повечето отидоха в по-богати части на Западна Европа.\r\n\t \r\n\tДанни на изследователския център \"Тарки\" показват, че делът на хората, смятани за ксенофоби и отрицателно настроени към чуждестранните имигранти, е скочил на 60 процента тази година - с 19 пункта повече, отколкото преди две години.\r\n\t \r\n\tОколо 80 човека на месец идват на мюсюлманската обиколка, казали организаторите.\r\n\tОбикновено група от трийсетина души отива най-напред в малка джамия, скрита в стар апартамент, където мюсюлмани идват да се молят по време на посещението.\r\n\t\r\n\t\"Проявявам голям интерес към всичко мултикултурно и към културите и религиите, които ни заобикалят\", казва психоложката Наусика, която не пожелала да разкрие цялото си име.\r\n\t \r\n\t\"Това е най-добрият начин да се освободиш от страховете си - ако започнеш да питаш този, от когото се страхуваш\", добавя екскурзоводката Мариана Карман, която е специалист по Африка и е приела исляма.\r\n\t\r\n\t\"Тези хора решават да дойдат на тези разходки, защото биха искали да говорят за този проблем. Те искат да се борят със страховете си.\"\r\n\t \r\n\tОбиколката може да включва други места, сред които мюсюлмански хранителни магазини и най-голямата джамия в Будапеща, помещаваща се в някогашна административна сграда.", "date": "2017.11.07", "title": "Унгарците ходят на туристически обиколки за преодоляване на страховете от мюсюлманите"}
{"url": "http://www.mediapool.bg/okolo-100-strani-bez-sasht-veche-sa-pokaneni-na-sreshta-na-varha-za-klimata-v-parizh-news271520.html", "text": "Около 100 страни вече са поканени на срещата на върха за климата в Париж на 12 декември. За момента обаче САЩ не са сред тях, обяви във вторник френското президентство, цитирано от Франс прес.\r\n\t \r\n\tСрещата на върха е организирана по повод втората годишнина от приемането на Парижкото споразумение за климата. В нея се очаква да участват 2000 души от стотината поканени страни и от 800 организации и частни и държавни институции. На срещата ще бъде направена равносметка извървения през двете години път.\r\n\t \r\n\t\"Ако не увеличим нашите усилия, ние няма да постигнем целта за свеждане на увеличаване на температурата до 1,5 градуса по Целзий до края на века. Трябва да удвоим усилията, трябва да направим скок напред\", се казва в изявлението на Елисейския дворец.\r\n\t \r\n\tПрез юни американският президент обяви, че ще изтегли САЩ от споразумението за климата. Това изтегляне обаче ще стане ефективно едва през 2020 г.\r\n\t \r\n\tПарижкото споразумение за климата, ратифицирано засега от 168 страни, цели ограничаване на глобалното затопляне под 2 градуса по Целзий, дори до 1,5 градуса, в сравнение с нивото отпреди промишлената революция.\r\n\t \n\n\r\n\tСъщевременно в Бон продължава международната конференция за климата, открита вчера, предаде Ройтерс.\r\n\t \r\n\tГрупа от 20 младежи и деца на възраст от 10 до 21 години изразиха гнева си, че възрастните изоставят младото поколение в усилията за борба срещу последиците от глобалното затопляне.\r\n\t \r\n\tСред младежите е Софи Кивлехан, която е правнучка на видния американски климатолог Джеймс Хансън. Тя призова възрастните да спазват своите обещания.\r\n\t \r\n\tГрупата от младежи е завела през 2015 г. иск срещу правителството на САЩ. Той е подаден в окръжен съд в щата Орегон.\r\n\t \r\n\tМладежите твърдят, че американското правителство е знаело повече от 50 години, че въглеродният диоксид, отделящ се при изгарянето на изкопаемите горива, дестабилизира климата.", "date": "2017.11.07", "title": "Около 100 страни без САЩ вече са поканени на среща на върха за климата в Париж"}
{"url": "http://www.mediapool.bg/shteti-za-milioni-sled-pozhara-v-mesokombinat-vav-veliko-tarnovo-news271483.html", "text": "Голям пожар в месокомбинат във Велико Търново изпепели 6 декара площ и нанесе щети за милиони левове. Пострадали при огнената стихия няма, а причините за нея все още се изясняват.\r\n\tОгънят пламна в понеделник около 18.30 часа и борбата с него продължи цяла нощ и във вторник преди обяд.\r\n\tВ гасенето на пламъците се включиха 13 противопожарни екипа и по-късно през деня във вторник пожарът беше потушен.\r\n\tПламъците в производствения цех тръгнали от помещение между административната сграда и склада с хладилните камери. Запалила се е изолация, което е затруднило силно гасенето.\r\n\tВъпреки огромните кълба дим въздухът не е замърсен, показват замервания в града.", "date": "2017.11.07", "title": "Щети за милиони след пожара в месокомбинат във Велико Търново"}
{"url": "http://www.mediapool.bg/obshtina-sliven-e-pred-falit-zaradi-dalg-po-evroproekt-news271522.html", "text": "Сметките на община Сливен са запорирани заради финансови претенции на Министерството на околната среда и водите, съобщи кметът Стефан Радев, цитиран от БТА.\r\n\tСтава въпрос за 4.5 млн. лева, които министерството иска от общината чрез частен съдебен изпълнител. Парите са усвоени по провалил се проект за ВиК инфраструктура в града от времето, когато кмет на общината беше Йордан Лечков.\r\n\tМестната власт има 14 дни да плати. Ако не го направи, сумата ще бъде изтеглена от сметките ѝ това реално ще я изправи пред фалит, тъй като според кмета общинският бюджет не може да си позволи да покрие такава сума.\r\n\tМестната администрация ще се опита да спре изпълнението на вземането като оспори сумата в съда, обясни Радев.\r\n\t. Тогава общината трябваше да получи 21 млн. евро от предприсъединителната програма ИСПА, с които да ремонтира ВиК мрежата в града.\n\n\r\n\tТогавашният кмет Лечков реши да избере строителя за водната мрежа не чрез специална обществена поръчка, а с рамково споразумение, при което се избира една фирма за дадена дейност и тя изпълнява всички поръчки за нея за определен период от време. Този подход обаче не се хареса на Брюксел и Европейската комисия спря целия проект и поиска усвоените пари да бъдат върнати. Екоминистерството сега ги иска от общината.\r\n\tВ резултат на злополучния опит с първия ВиК проект на Сливен улиците на града стояха разкопани 2 години, докато започне нов проект за същото нещо, но този път с 64 млн. лева от оперативната програма \"Околна среда\" (2007 - 2013 г.).\r\n\tЙордан Лечков беше обвинен заради обществените поръчки. На първата инстанция той беше осъден на две години затвор за това, че е сключил неизгодна сделка и е оскъпил ремонтните дейности за реконструкцията на водопроводната мрежа в кв. \"Дружба\" в Сливен. Окончателната присъда обаче беше, че не е извършил престъпление.", "date": "2017.11.07", "title": "Община Сливен е пред фалит заради дълг по европроект"}
{"url": "http://www.mediapool.bg/delhi-zaprilichal-na-gazova-kamera-news271523.html", "text": "Равнищата на замърсяване достигнаха притеснително високи нива в Делхи, което принуди властите в индийската столица да обмислят извънредни мерки като затварянето на училищата, предаде ДПА. Министри сравниха града с газова камера.\r\n\t \r\n\t19-милионната столица на Индия е един от най-замърсените градове в света. Плановете за борба с влошаване на качеството на въздуха засега се оказват неуспешни.\r\n\t \r\n\tЛекари предупредиха за опасност за здравето на местните жители и ги посъветваха да излизат само при крайна необходимост.\r\n\t \r\n\tОт тази сутрин равнището във въздуха на частиците с размер под 2,5 микрометра варира между 400 и 900 микрограма на кубичен метър - няколко пъти над безопасната граница.\r\n\t \r\n\tСветовната здравна организация препоръчва хората да не се излагат на микрочастици с тези размери в количество, надхвърлящо 10 микрограма средно на година или 25 микрограма за период от 24 часа, отбелязва ДПА. Малките частици могат да проникнат дълбоко в дробовете и дори в кръвта.\r\n\t \n\n\r\n\t\"Делхи стана газова камера. Това се случва всяка година по това време\", заяви Арвинд Кеджривал, главен министър в регионалното правителство на индийската столица, коментирайки високото замърсяване. Той добави, че е помолил регионалния министър на образованието Маниш Сисодия да обмисли затваряне на училищата за няколко дни.\r\n\t \r\n\tАко ситуацията не се подобри, е възможно да бъдат обмислени допълнителни мерки, като четирикратно повишаване на таксите за паркиране и ограничаване на движението на автомобили според регистрационните номера, съобщиха представители на местните власти.\r\n\t \r\n\tМетеоролози предполагат, че смогът може да се дължи на пълното безветрие и влагата.", "date": "2017.11.07", "title": "Делхи заприличал на газова камера"}
{"url": "http://www.mediapool.bg/koi-sa-nai-populyarnite-koli-v-sveta-i-otdelnite-strani-za-2016-news271524.html", "text": "Анализаторите на британската компания Park Indigo установиха кои са най-продаваните модели автомобили в света и в отделните държави през 2016 г.\r\n\tСпоред данните им, най-привлекателната кола на планетата е пикап Toyota Hilux, която е станала хит при продажбите в 25 държави на всички континенти. На второ място е Volkswagen Golf, а трета се нарежда високопроходимата Toyota Land Сruiser.\r\n\tЩо се отнася до отделните страни, най-търсен в САЩ и Канада е пикапът ord F-150, а в Русия - Hyundai Solaris.\r\n\tПроучването сочи, че в България най-популярна е \r\n\tИзвадка от автомобилните хитове в други страни:\r\n\tАзербайджан – Lada 4×4;\r\n\tАфганистан - Toyota Corolla;\r\n\tБеларус – Volkswagen Polo;\r\n\tБоливия - Suzuki Vitara;\r\n\tБразилия - Chevrolet Onix;\n\n\r\n\tВеликобритания – Volkswagen Golf;\r\n\tВиетнам - Toyota Vios;\r\n\tГермания – Volkswagen Golf;\r\n\tЕгипет - Chevrolet TRF Pickup;\r\n\tИндия - Marui Alto;\r\n\tИспания - Dacia Sandero;\r\n\tИсландия - Toyota Yaris;\r\n\tИталия - Fiat Panda;\r\n\tКазахстан - Toyota Camry;\r\n\tКиргизия – Toyota Camry;\r\n\tЛатвия - Kia Sportage;\r\n\tЛитва - Fiat 500;\r\n\tМексико - Nissan Versa;\r\n\tМонголия - Toyota Land Cruiser Prado;\r\n\tХоландия — Renault Clio;\r\n\tПеру - Toyota Yaris;\r\n\tПуерто-Рико - Toyota Yaris;\r\n\tРумъния - Dacia Logan;\r\n\tСаудитска Арабия - Hyundai Accent;\r\n\tТуркменистан – Mercedes S-Class;\r\n\tТурция - Fiat Egea;\r\n\tУзбекистан – UZ-Daewoo Nexia;\r\n\tФинландия - Skoda Octavia;\r\n\tФранция – Renault Clio;\r\n\tЧили - Chevrolet Sail;\r\n\tШвеция - Volvo XC 60;\r\n\tЮжна Корея - Hyundai Grandeur;\r\n\tЯпония - Toyota Aqua.", "date": "2017.11.07", "title": "Кои са най-популярните коли в света и отделните страни за 2016"}
{"url": "http://www.mediapool.bg/estoniya-arestuva-predpolagaem-ruski-agent-news271521.html", "text": "Естонските власти съобщиха, че са задържали руски гражданин, заподозрян, че е агент на Федерална служба за сигурност (ФСС) на Русия, предаде Ройтерс.\r\n\t \r\n\tЗаподозреният е бил арестуван миналата седмица в североизточния граничен град Нарва. Той се готвел да напусне Естония и да замине за Русия. Вчера му било предявено официално обвинение.\r\n\t \r\n\tСмята се, че арестуваният е подготвял и компютърно престъпление, редом с други провинения. Извършеният миналата седмица арест предотврати по-големи щети, заяви прокурор Ина Омблер.\r\n\t \r\n\tТя отбеляза, че дейността на руснака е била насочена срещу естонски държавни институции. Агентът на ФСС е извършил сериозно престъпление, добави Омблер, която не разкри неговата самоличност.\r\n\t \r\n\tФСС е наследничка на КГБ, припомня АП.\r\n\t \n\n\r\n\tПрез 2015 и 2016 г. в Естония бяха осъдени на затвор трима души, обвинени в сътрудничество с руските специални служби в бившата съветска република, която е член на НАТО и ЕС. През май тази година човек от руски произход бе осъден за шпионаж в полза на руското разузнаване. По-късно същия месец Естония обяви двама руски дипломати в консулството в Нарва за персона нон грата заради неподобаващи контакти с представители на местните власти.", "date": "2017.11.07", "title": "Естония арестува предполагаем руски агент"}
{"url": "http://www.mediapool.bg/smartna-prisada-za-chernata-vdovitsa-v-yaponiya-news271526.html", "text": "Магистрати от японския град Киото осъдиха на смърт чрез обесване печално известната в страната \"черна вдовица\" Чисако Какехи, предадоха световните агенции във вторник.\r\n\t \r\n\tТя бе призната за виновна без смекчаващи вината обстоятелства в убийството на съпруга си и след това на двама свои възрастни любовници, а също и за опит за убийство на друг близък познат, за да получи от него наследство. Съдиите подчертаха в решението си, че престъпленията са извършени за лична облага и с особен цинизъм.\r\n\t \r\n\t70-годишната жена не се призна за виновна. Адвокатите й настояваха тя да бъде оправдана, като изтъкнаха, че страда от напредващо старческо слабоумие, и вече обжалваха присъдата.\r\n\t \r\n\tВ присъдата обаче се отбелязва, че убийцата е била напълно вменяема, докато е извършвала престъпленията си, и си е давала сметка какво прави.\r\n\t \r\n\tКакехи се е омъжвала четири пъти. Всичките й съпрузи са умирали при странни обстоятелства, след като са я посочвали за наследница. Правосъдието обаче не успя да докаже вината й в убийствата на първите трима. То съумя да постигне това само в случая с четвъртия, с когото тя бе живяла едва от един месец.\r\n\t \n\n\r\n\tСлед тези събития дамата, вече на доста солидна възраст, започнала често да се отбива в бюро за запознанства, където настоявала за срещи със заможни улегнали мъже, най-добре без деца и други близки роднини.\r\n\t \r\n\tТрима от новите й познати направили нови завещания в полза на Какехи. Двама от тях били убити един подир друг, но третият оцелял и точно това станало причина да бъде изобличена.\r\n\t \r\n\tСледствието твърди, че дамата карала мъжете си да вземат хранителна добавка, но всъщност им пробутвала ампули със синилна киселина. Разследващите открили множество следи от тази отрова в личните й вещи.\r\n\t \r\n\tОбщата стойност на наследствата, получени от Какехи, достига според оценки 1 милиард йени (почти 9 милиона долара). При странни обстоятелства са починали общо най-малко 10 познати на \"черната вдовица\".", "date": "2017.11.07", "title": "Смъртна присъда за \"черната вдовица“ в Япония"}
{"url": "http://www.mediapool.bg/namushkanata-s-nozh-zhurnalistka-ot-ehoto-na-moskva-se-varna-na-rabota-news271527.html", "text": "Руска журналистка, която неотдавна бе намушкана с нож в гърлото, се върна на работа и се появи в ефир за първи път сред нападението, при което едва не бе убита, съобщи Асошиейтед прес.\r\n\t \r\n\tТатяна Фелгенхауер, популярна водеща и заместник-главен редактор на радио \"Ехото на Москва\", остана часове наред в предизвикана от лекарите кома след атаката срещу нея пред сградата на единствената независима руска новинарска радиостанция в центъра на Москва миналия месец.\r\n\t \r\n\tРуският Следствен комитет идентифицира нападателя като 48-годишен мъж с руско и израелско гражданство. След като бе заловен, той заяви пред следствието, че е бил в \"телепатичен контакт с Фелгенхауер\" от пет години.\r\n\t \r\n\tЯвявайки се за първи път в пряк ефир след нападението снощи, популярната журналистка каза, че все още й предстоят дълги рехабилитационни процедури и че вече има бодигард.", "date": "2017.11.07", "title": "Намушканата с нож журналистка от \"Ехото на Москва“ се върна на работа"}
{"url": "http://www.mediapool.bg/balgarskata-metalurgiya-se-pozdravi-za-rasta-na-proizvodstvoto-i-na-zaplatite-news271528.html", "text": "Днес металургията е индустрия, бизнес и наука... Това е бизнес, в който са важни машините, пресите за студена и гореща обработка, но най-важни са хората\", каза Дончев и пожела на металурзите \"да бъдат здрави като стомана\".\r\n\t\"Металургичната индустрия в последните години направи качествен скок в своето развитие“, каза зам.-министърът на икономиката Лъчезар Борисов.Ръст на производството и на заплатите\r\n\tРъстът в производството на черни и цветни метали води и до увеличаване на средната работна заплата в бранша, която е 1305 лв. Това е около три пъти по-високо от минималната работна заплата за страната, отбелязаха от бранша, който също изпитва недостиг на кадри.\r\n\tНай-високо възнаграждение получават работещите в цветната металургия 1780 лв. средна заплата, следвани от черната 1260 лв., докато при леенето на метали е 827 лв. - по-ниско от средната заплата за страната, показват данните на БАМИ.\r\n\tПо-голямата част от произведената продукция е предназначена за износ, който за миналата година е бил за над 5 млрд. лв., което е 11.2 на сто дял от общия експорт на страната. Изнесени са над 1.3 милиона тона черни метали и около 600 хиляди тона цветни. Това е рекорд, каза Антон Петров.\r\n\tТой посочи, че металургията създава два и половина пъти по-висока добавена стойност на един зает от средната стойност за преработвателната индустрия, а цветната металургия – пет пъти по-голяма.\r\n\tУспехът на металургията има мултиплициращ ефект за другите индустрии – минната, енергетиката, автомобилната, строителството, транспорта и логистиката.\r\n\tБългарската минна промишленост осигурява половината от потребностите на цветната металургия. Това означава, че има възможност да расте още минната индустрия, каза Петров.\r\n\tТой допълни, че една четвърт от промишленото енергийно потребление се дължи на металургията. Секторът осигурява и 25 – 26% от товарите на жп транспорта, посочи Петров.\r\n\t\"Нужна ни е основа – бизнес климат, който да не ни слага пранги в колелата, а да ни дава криле\", каза Петров.\r\n\t\"България е в челната третина в Европа по дял на индустрията в БВП\", отбеляза председателят на Асоциацията на индустриалния капитал в България Васил Велев.Големите в бранша\r\n\tБългария е сред водещите производители на катодна и анодна мед в света, като за миналата година \"Аурубис\" са произвели 297 хил. тона. Това е компанията, която е инвестирала най-много - около 1.2 млрд. лв. в производството през последните години.\r\n\tНай-голямо е производството на валцувани черни метали – 921 хил. тона. Основните производители са \"Стомана индъстри\" и \"Промет Стиил\", които са вложили съответно 500 млн. лв. и 50 млн. лв. в производствените си мощности.\r\n\tПроизведеното олово, блок и сплави възлиза на 101 хил. тона за миналата година. Основни производители са КЦМ Пловдив, в което бяха инвестирани 800 млн. лв., \"Монбат Рисайклинг\" и \"Ел Бат\".\r\n\tПроизведеният алуминиев прокат възлиза на 88 хиляди тона, а основни производители са \"Алкомет\" и \"Етем\".\r\n\t\"Етем\" е част от гръцката група \"Виахалко\", която е собственик още на заводите \"Стомана Индъстри\" и \"София мед\". Групата развива дейността си у нас от 18 години и планира нови инвестиции, съобщи Георгиос Менцелопулос, изпълнителен директор на \"Етем България\".\r\n\tДо момента \"Виахалко\" е инвестирала у нас над 200 млн. лв. Изградени са нови халета в софийските заводи, в които работят около 1300 души. Закупени са нови машини, пусната е нова линия за екструдиране на алуминий, изградени са складове, лаборатории и други съоръжения.\r\n\t\"Етем\" изработва детайли за всички големи марки автомобили - Audi, Rolls-Royce, BMW, Jaguar, Land Rover и някои модели на Volkswagen.\r\n\tКомпанията изработва \"краш бокс\" за автомобили, което е високо технологичен детайл, който се прави само от още една, две компании в Европа, отбеляза Любомир Бориславов от \"Аутомотив клъстер България\".\r\n\t\"Етем\" изнася архитектурни системи в Европа, САЩ, Канада, Азия, Африка и арабските страни. Плановете й са да продължи инвестициите в нова производствена сграда у нас.", "date": "2017.11.07", "title": "Българската металургия се поздрави за ръста на производството и на заплатите"}
{"url": "http://www.mediapool.bg/london-povecheto-grazhdani-ot-es-shte-mogat-da-ostanat-sled-brekzita-news271525.html", "text": "Британското правителство заяви, че повечето граждани от ЕС, които в момента пребивават в страната, ще могат да останат след Брекзита през 2019 г., съобщи Ройтерс.\r\n\t \r\n\tПри представянето на планове за програма за масово регистриране, министерството за излизането на Великобритания от ЕС и вътрешното министерство заявиха, че гражданите от ЕС ще получат двегодишен гратисен период, през който ще могат да кандидатстват за статут на пребиваване, след като Великобритания напусне ЕС.\r\n\t \r\n\tЗаконовият статут и правата на гражданите от ЕС са сред по-сложните проблеми в процеса на излизането на Великобритания от ЕС.\n\n\r\n\t \r\n\tВъв Великобритания живеят около 3 милиона граждани на страни от ЕС.\r\n\t \r\n\tМолбите няма да може да се отхвърлят за дребни технически пропуски и повечето от тях ще бъдат уважени, се казва в изявление на двете министерства.\r\n\t \r\n\tРазходите по кандидатстването няма да са по-високи от таксата за британски паспорт, а гражданите от ЕС ще имат и право да обжалват отхвърляне на молба.", "date": "2017.11.07", "title": "Лондон: Повечето граждани от ЕС ще могат да останат след Брекзита"}
{"url": "http://www.mediapool.bg/ot-kulturata-do-sporta-oae-i-katar-vodyat-lyuta-bitka-za-svetovno-vliyanie-news271529.html", "text": "С Лувъра в Абу Даби, музей с универсална мисия и архитектурно бижу, Обединените арабски емирства се надяват да разширят културното си влияние отвъд Персийския залив и да нанесат удар на Катар - \"братът неприятел\", който използва силата на спорта като средство за влияние, но чийто имидж е накърнен.\r\n\t \r\n\tВ тази безмилостна битка за световна слава парите от петрола и газа - макар не така изобилни в последните години - захранват надпревара в културните, медийните и спортните проекти, които развиват понятието \"мека сила\".\r\n\t \r\n\tСъществува битка за \"хегемония в \"меката сила\" между монархиите в Залива\", \"конкуренция за инвестициите, туризма и имиджа\", обяснява Андреас Криг, анализатор към Кралския колеж в Лондон.\r\n\t \r\n\tДубай, икономическата столица на Емирствата, вече навлезе в поствъглеводородната епоха и спечели сериозна преднина в разнообразяване на имиджа си спрямо Абу Даби и Доха, залагайки на услугите, бизнеса и туризма, допълва той.\r\n\t \r\n\tС територия колкото Шотландия, ОАЕ, чиято политическа столица е Абу Даби, има население от 10 милиона души, 12 процента от които - местни. Четвърти по големина производител в Организацията на страните износителки на петрол (ОПЕК), страната разполага с доказани залежи от 98 милиарда барела петрол.\r\n\t \n\n\r\n\tКатар, който е с една трета от големината на Белгия, има 2,6 милиона жители, от които 13 процента са местно население. Той е най-големият износител на втечнен природен газ и разполага с третите по големина в света залежи от газ след Иран и Русия.\r\n\t \r\n\tОАЕ и Катар следват стратегия за регионално утвърждаване и с инвестиции, възлизащи на милиарди евро, дипломацията им полага усилия да разшири популярността им.\r\n\t \r\n\tТака беше през 2010 г., когато Катар спечели правото да организира Световното първенство по футбол през 2022 г., както и през 2013 г., когато Дубай спечели организирането на Световното изложение през 2020 г.\"Пари Сен Жермен\" срещу \"Манчестър сити\"\r\n\tВ сферата на спорта от 2011 г. Катар притежава футболния клуб \"Пари Сен Жермен\" (ПСЖ), а през лятото купи двама от най-добрите футболисти в света - Неймар и Килиан Мбапе - за 400 милиона евро.\r\n\t \r\n\tBeIn Sports, също собственост на Катар, се превърна в световна група телевизионни канали с права за всички големи европейски шампионати.\r\n\t \r\n\tДвадесет години по-рано заработи \"Ал Джазира\" - голяма катарска медия и средство за разширяване на влиянието, която увеличи аудиторията си с Арабската пролет, но е обвинявана от Абу Даби, че популяризира \"политическия ислям\" и \"враждебни\" към другите монархии в Залива виждания.\r\n\t \r\n\tЕмирствата, които през април учредиха \"Съвет за меката сила\", за да \"засилят взаимодействието със света\", също са много активни в спорта. От 2009 г. Абу Даби е част от световната верига състезания Гран при на Формула 1.\r\n\t \r\n\tОт 2008 г. шейх Мансур Ал Нахаян, член на управляващата фамилия, е собственик на футболния клуб \"Манчестър сити\". \"Меката сила\" на ОАЕ се упражнява по стадионите и с футболните екипи пред милиони запалянковци.\r\n\t \r\n\tДубайската авиокомпания \"Емирейтс\" даде името си на стадион в Лондон (на който тренират футболистите от \"Арсенал\"), а авиопревозвачът от Абу Даби \"Етихад\" даде своето на други два стадиона, единият от които - на \"Манчестър сити\".\r\n\t \r\n\t\"Емирейтс\" е спонсор на футболните екипи на \"Арсенал\", \"Хамбург\" и \"Реал Мадрид\". Парадоксално, но играчите на ПСЖ продължават да носят екипи \"Летете с Емирейтс\" - \"договор до 2019 г.\", обяснява дубайската компания.\"Съперничество между принцове\"\r\n\tЛегендарното съперничество между Емирствата и Катар се задълбочи през юни, когато Абу Даби, Бахрейн, Саудитска Арабия и Египет прекъснаха отношенията и наложиха ембарго срещу Доха, обвинявайки я, че подкрепя екстремистки групировки. Те поискаха и закриването на \"Ал Джазира\".\r\n\t \r\n\tПоследва медийна война, подчертана миналия месец от изявления на държавният министър на ОАЕ на външните работи Ануар Гаргаш, поставил негласно под въпрос възлагането на \"Мондиал 2022\" на Катар.\r\n\t \r\n\tОрганизирането на подобна проява трябва \"да включва отхвърляне на политиката в подкрепа на тероризма\", каза той, веднага след което Катар осъди \"позорната завист\" на Емирствата.\r\n\t \r\n\t\"Световната купа, както и нашият суверенитет, не подлежат на преговори\", предупреди Доха.\r\n\t \r\n\tВ тази братоубийствена война и двете страни дадоха жертви, казва Матийо Гидер, преподавател по арабска геополитика в Парижкия университет.\r\n\t \r\n\t\"Въпросът за тероризма е само претекст, който разкрива мащаба на съперничеството между младите принцове от новото поколение, което е лош знак за бъдещето на района\", отбелязва той.\r\n\t \r\n\tДаването на домакинството на \"Мондиал-2022\" на Катар бе съпътствано от обвинения в корупция, редовно отхвърляни от Доха.\r\n\t \r\n\tНа 13 октомври ФИФА съобщи, че е започнала предварително следствие срещу Насер ал Хелайфи, главен изпълнителен директор на BeIN Media - и ПСЖ - за условията, при които са придобити телевизионните права за Световните първенства през 2026 и 2030 г.\r\n\t \r\n\tВ Абу Даби властите мислят мащабно. На остров Саадият, до Лувъра, проектиран от френския архитект Жан Нувел, се очаква да се появят още два престижни музея, чието изграждане е поверено на архитектите Франк Гери и Норман Фостър.", "date": "2017.11.07", "title": "От културата до спорта ОАЕ и Катар водят люта битка за световно влияние"}
{"url": "http://www.mediapool.bg/ot-seul-tramp-predupredi-phenyan-che-e-gotov-da-izpolzva-voenna-sila-news271530.html", "text": "Американският президент Доналд Тръмп предупреди Северна Корея, че САЩ са готови да използват целия спектър от военни средства, с които разполагат, ако се наложи да защитават себе си и своите съюзници, предаде Ройтерс.\r\n\t\r\n\tТръмп каза на съвместна пресконференция с южнокорейския президент Мун Дже-ин, че е готов да направи всичко необходимо, \"за да попречи на севернокорейския диктатор да заплашва животи . . . толкова ненужно\", макар да се надява да използва всички средства, с изключение на военна сила.\r\n\t \r\n\t\"Не можем да позволим Северна Корея да заплашва всичко, което сме изградили\", каза президентът на САЩ при посещение в Южна Корея.\r\n\t \r\n\tТой все пак призова Северна Корея да \"постъпи правилно\" и каза, че \"вижда някакво движение\", но отказа да даде подробности.\r\n\t \r\n\t\"Надяваме се на Бога, че няма да се наложи да използваме\" пълните военни възможности на САЩ, заяви Тръмп.\r\n\t \n\n\r\n\tАмериканският президент беше посрещнат с официална церемония в Синия дом в Сеул, след което проведе разговор с южнокорейския си колега. Мун изрази надежда, че посещението на Тръмп ще успокои донякъде тревогата на южнокорейците във връзка със Северна Корея и ще бъде \"повратен момент за уреждането на севернокорейския ядрен въпрос\".\r\n\t \r\n\tМун заяви, че двамата с Тръмп са се споразумели за увеличаване на товароносимостта на ракетния арсенал на Южна Корея, посочват ДПА и Асошиейтед прес.\r\n\t \r\n\tМун каза също, че те ще си сътрудничат за засилване на южнокорейския отбранителен потенциал чрез придобиване или разработване на модерни оръжейни системи и че Тръмп е потвърдил \"непоклатимия\" ангажимент на САЩ към отбраната на Южна Корея.\r\n\t \r\n\tЗа целта Сеул ще купи от Вашингтон оръжия за \"милиарди долари\", отбеляза той.\r\n\t \r\n\tТръмп показа признаци на готовност за преговори със Северна Корея, като я призова да \"дойде на масата\" и да \"постигне сделка\".\r\n\t \r\n\t\"За Северна Корея е разумно да дойде на масата и да постигне сделка, която е добра за севернокорейския народ и за света\", каза той.\r\n\t \r\n\tПрез първия ден от двудневното си посещение в Южна Корея Тръмп смекчи своя тон по отношение на Северна Корея. Той не отправи заплахи за \"огън и ярост\" срещу Пхенян, както по-рано, нито използва измисления от него подигравателен прякор \"Малкия човек ракета\" на севернокорейския лидер Ким Чен-ун.", "date": "2017.11.07", "title": "От Сеул Тръмп предупреди Пхенян, че е готов да използва военна сила"}
{"url": "http://www.mediapool.bg/siderov-potvardi-kiril-ananiev-shte-e-ministar-na-zdraveopazvaneto-news271531.html", "text": "Дългогодишният заместник-министър на финансите Кирил Ананиев ще е номинацията на премиера за здравен министър. Това потвърди във вторник лидерът на Атака и съпредседател на Обединените патриоти Волен Сидеров. Пред бТВ той обясни, че Ананиев е предложен от Борисов, който имал предвид още няколко имена все на известни лекари.\r\n\t \r\n\tЛидерът на \"Атака\" смята, че е разумно финансист да застане начело на здравното министерство, защото най-важните проблеми на болниците били свързани с парите.\r\n\t \r\n\t\"Имаме финансист, бюджетар, който е доказан като кариера, като качества. Най-важните проблеми на болниците са свързани с финансите. Може би по-добрият вариант е след толкова медици, които се изредиха, на поста да застане един мениджър”, посочи националистът.\n\n\r\n\t \r\n\t\"Министърът е политическо лице, а политиката в сектора трябва да се решава от цялата коалиция\", уточни Волен Сидеров.\r\n\t \r\n\tЛидерът на \"Атака” похвали решението на министър-председателя да приеме оставката на проф. Николай Петров след разкритията за роднинските поръчки във ВМА.\r\n\t \r\n\t\"В това отношение не можем да кажем, че Бойко Борисов си прави оглушки, напротив – лишава се от хора, от които би могъл като специалисти да има полза”, каза Сидеров.\r\n\t \r\n\tПо темата със заканите на ДПС за \"демонтаж” на националистите от властта, той съобщи, че е говорил с ръководството на ГЕРБ и с премиера и те го уверили, че нито един европейски фактор не е отправял забележки заради участието на \"Обединени патриоти” в коалицията.\r\n\t \r\n\tПо повод обвиненията за употреба от лидери на „патриотите“ на език на омразата Сидеров заключи: \"Ботев какъв език на омразата има - могат да му заведат няколко дела\".\r\n\t \r\n\t„Като започнеш да демонтираш нещо, трябва много да мислиш, защото като махнеш гайките, може всичко да рухне“, коментира той.\r\n\t \r\n\tПо темата за \"стабилността на управлението\" Сидеров призова: \"Питайте председателя на ГЕРБ дали тази коалиция не върви по-гладко, отколкото предишната”.\r\n\tПо друга обсъждана на вчерашния коалиционен съвет тема – приватизацията, Сидеров подчерта, че нейната ревизия е залегнала в програмата на партията от 2005 г. насам, но сега инициативата е дошла от Бойко Борисов.\r\n\t \r\n\tПозицията на националиста е, че приватизацията е протекла по криминален начин и е важно това да се види и от \"прочита” й.", "date": "2017.11.07", "title": "Сидеров потвърди: Кирил Ананиев ще е министър на здравеопазването"}
{"url": "http://www.mediapool.bg/bivsh-britanski-ministar-zamesen-v-skandala-sas-seksualniya-tormoz-se-samoubi-news271532.html", "text": "Бившият британски регионален министър Карл Сарджънт, който беше замесен в скандала за сексуален тормоз, разтърсващ политическата класа, беше намерен мъртъв няколко дни, след като подаде оставка, предаде уелската полиция, цитирана от Франс прес.\r\n\t \r\n\tАгенция Прес Асосиейшън съобщи, че Сарджънт се е самоубил.\r\n\t \r\n\tКарл Сарджънт беше министър на общностите и по въпросите децата в регионалното уелско правителство. Той подаде оставка на 3 ноември, след като поведението му беше поставено под съмнение. Освен това той беше отстранен временно от Лейбъристката партия, чийто лидер Джереми Корбин заяви в Туитър, че е изключително шокиран от новината за смъртта му.\r\n\t \r\n\tСемейството на Сарджънт заяви, че е съкрушено от загубата на обичания баща, съпруг и приятел.\r\n\t \r\n\tПолицията в Северен Уелс съобщи в комюнике, че е била извикана около 11:30 ч. след откриването на тяло в Конас Кий. След идентифицирането е било установено, че трупът е на бившия регионален министър. Полицията уточни, че не смята смъртта му за подозрителна.\r\n\t \n\n\r\n\tБившият министър бе заявил в комюнике, че е бил информиран за обвиненията, отправени срещу него от регионалния първи министър Каруин Джоунс. Сарджънт подчертал, че е шокиран и смаян и добавил, че е писал на генералния секретар на Лейбъристката партия в Уелс, за да поиска произвеждането на бързо независимо разследване, което да изчисти името му.\r\n\t \r\n\tСлед скандала около американския филмов продуцент Харви Уайнстийн последва вълна от обвинения за сексуални посегателства срещу британски политици, припомня АФП.", "date": "2017.11.07", "title": "Бивш британски министър, замесен в скандала със сексуалния тормоз, се самоуби"}
{"url": "http://www.mediapool.bg/balgarsko-indiyski-konsortsium-s-nai-visoka-tsena-za-biznesa-na-chez-u-nas-news271533.html", "text": "Държавната енергийна чешка компания \"ЧЕЗ\" e пред финала за продажба на активите си у нас. Компанията, която се опитва да напусне трудния български пазар от пролетта, е влязла в в заключителни преговори с българо-индийски консорциум, който е дал най-висока цена от над 8 милиарда чешки крони \r\n\t \r\n\t\r\n\t \r\n\tВ българо-индийския консорциум влизат местният търговец на ток \"Фючър енерджи\" и неназована индийска енергийна компания. \"Фючър енерджи\" е собственост на Валентин Христов, който доставя електроенергия за България, Македония, Сърбия и Албания.\r\n\t\"ЧЕЗ\" продава в България електроразпределителното и електроснабдителното си дружество, които доставят ток на около три милиона клиенти в Западна България. Към тях са добавени малка слънчева електроцентрала в Орешец и инсталация за ток от биомаса в Родопите.\r\n\tАко сделката бъде финализирана, тя ще е най-голямата на българския пазар за тази година. Постигнатата цена от около 312 млн. евро пък означава, че чешката компания ще успее да излезе без загуба от инвестициите си у нас, коментираха източници на реди седмица \"ЧЕЗ\" съобщи, че вече имат сключен договор за продажба на неработещия ТЕЦ \"Варна\" на фирма на бившия транспортен министър Данаил Папазов. Неофициално цената е около 50 млн. евро.\n\n\r\n\t \r\n\tКандидатите\r\n\t \r\n\tИнтерес към активите на \"ЧЕЗ\" проявиха основно български компании от енергийния бранш.\r\n\tПредложения са отправили фирми свързани с Христо Ковачки и пазарджишката соларна компания \"Инерком\", които са били от порядъка 360-370 млн. евро. Двамата кандидати обаче не са успели да докажат с банкови гаранции, че могат да платят.\r\n\tЧешката \"Енергопро\" също завиши офертата си до сума над 300 млн. евро.\r\n\tЕдинствено консорциумът между \"Приста ойл\" и турската STFA Yatirim не е завишил предложението си.\r\n\t \r\n\tТака след отпадането на двамата най-щедри, но финансово неподкрепени кандидати консорциумът на \"Фючър енерджи\" на енергийния търговец Валентин Христов и неговите индийски партньори се е оказал с най-висока цена в комбинация с осигурено финансиране.\r\n\t \r\n\tИзпълнителният директор на \"ЧЕЗ\" Даниел Бенеш е обяснил, че разговорите с други страни не са приключили и до сделка може да се стигне след месеци.\r\n\t \r\n\tПроцедурата \r\n\tСега предстои да бъде направено финансово проучване на купувача, както и да се уточнят детайлите по договора. Очакванията са това да стане до края на годината.\r\n\tСлед това сделката трябва да бъде одобрена и от регулатора и едва тогава може да бъде финализирана.\r\n\t \r\n\tБългарските дружества на \"ЧЕЗ\", които са публични, са свикали общи събрания на акционерите за 12 декември, като при липса на кворум те може да се отложат за края на годината. Дневният ред е с рутинни точки, които не говорят за смяна на контрола, но до две седмици преди събранието могат да се вкарват и допълнителни въпроси за разглеждане.", "date": "2017.11.07", "title": "Българско-индийски консорциум с най-висока цена за бизнеса на ЧЕЗ у нас"}
