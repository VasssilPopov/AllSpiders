{"url": "http://www.mediapool.bg/energiynata-reforma-shte-opravi-ili-shte-izkrivi-oshte-tsenoobrazuvaneto-news276977.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПланираната от правителството на ГЕРБ енергийна реформа на юруш и под натиска на работодателските организации от 1 юли 2018 г. при всички положения ще има отражение върху образуването на цените на електроенергията. Дали ще е в положителна посока и всички досегашни изкривявания в тарифирането ще бъдат оправени, или положението ще се влоши още повече, предстои да се види. Според мрежовия оператор и доставчик на ток в Югоизточна България ЕВН, все още има прекалено много неясноти относно политиките, които ще прилага Комисията за енергийно и водно регулиране (КЕВР). Законовите поправки тепърва ще се обсъждат и гласуват в парламента. Не е приета нова наредба за определяне на цените на електрическата енергия, макар старата да е съборена в съда още през 2016 г. Няма правила за търговия с ток, които да съответстват на планираните промени, няма правила за измерване на потреблението на електроенергия, а времето до определянето на новите цени на тока напредва.\r\n\tДо края на март всички дружества по веригата на производство – пренос – разпределение и доставка на електроенергия, както всяка година, трябва да внесат в КЕВР своите разчети за цените, които искат да прилагат от 1 юли 2018 г. Освен че както обикновено изчисленията се правят почти на сляпо, тъй като снабдителят няма идея какви цени ще поискат например електроцентралите, към нормативната каша се прибавят и множеството неизвестни около предстоящата енергийна реформа. Макар те да засягат основно освобождаването на пазара, а цените за бита да продължат да се определят от КЕВР, има допълнителни промени, които са от съществено значение за домакинствата и трябва да се случат, според ЕВН.\r\n\tДружеството отдавна критикува начина за образуване на цената на тока, който според него преднамерено орязва нормата на печалба на електроразпределителните и електроснабдителните предприятия, определя им по-ниски от реалните технологични разходи при разпределянето на електроенергията и всяка година сваля с 10 процента оперативните им разходи, за да задържа поскъпването на тока за бита. Не се признават в цената за потребителите и всички направени инвестиции, коментира пред журналисти във вторник Робърт Дик, регионален мениджър на австрийската компания у нас.\r\n\tТой посочи, че ЕВН за 13 години на българския пазар е инвестирала над 1.4 млрд. лв. в електроразпределителната мрежа – подмяна и изграждане на над 20 хил. км мрежа, над 160 нови трафопоста и възлови станции и смяна на над 4 млн. електромера. 28 процента от мрежата на компанията вече е положена под земята, което свежда почти до нула вероятността от аварии при силни бури и снеговалежи. Над 100 млн. лв. от вложените средства обаче дружеството не е успяло да си върне през цената на тока, тъй като те не са били признати от регулатора, допълни Гочо Чемширов, зам.-председател на \"Електроразпределение Юг\", което е част от групата на ЕВН. \r\n\t\"Регулаторът продължава да не признава в цените ни редица разходи\", допълни Чемширов. Сред тях са технологичните загуби при разпределянето на електроенергията, които при закупуването на мрежата от страна на ЕВН през 2004 г. е било решено да са 12 процента, но с редица решения КЕВР сваля на 8 процента. Това е под реалните 9 на сто, постигнати в момента от компанията. Освен това тя постигала значително по-ниска норма на възвръщаемост на капитала си, която също според регулаторната рамка до 2018 г. е трябвало да бъде 12 на сто, но реално КЕВР я реже и в момента е 7.04 процента, посочиха от ЕВН.\r\n\tДружеството все пак признава, че новият състав на регулатора е започнал по-справедливо да отразява разходите на дружествата в цените, но има все още какво да се желае.\r\n\tСпоред Илина Стефанова, директор регулации и опазване на околната среда в \"ЕВН България\", новата наредба на ценообразуването трябва да осигури необходимите разходи на операторите на мрежата, за да могат те да предоставят качествени услуги на клиентите си.\r\n\tРегулаторът трябва да реши дали трябва да предлагаме високо качество на електроснабдяването на съответната цена; цените да са обществено поносими, но с компромиси на качеството или да са ниски цените за сметка на качеството, посочиха от ЕВН.\r\n\tСтефанова даде за пример как в момента ЕВН има разходи, за да осигури доставката на ток до жилища с нулева консумация, които не плащат сметки, но на тях трябва да им се отчетат електромерите, да се изготвят и доставят фактури. 180 хил. клиенти или 12 на сто от потребителите на компанията са били с нулеви сметки през 2017 г. Други 206 хиляди – 14 на сто, пък имат средномесечна сметка от около един лев. Реално 40 процента от потребителите на дружеството плащат едва по 3.4 стотинки от месечната си сметка на своя доставчик. Фактически половината клиенти покриват разходите за осигуряването на електроснабдяването за всички, посочиха от ЕВН, но признаха, че регулаторът не е узрял за въвеждането на своеобразната цена \"електромер\", която преди години компанията се опита безуспешно да прокара.\r\n\tЗам.-шефът на ЕВН у нас Калина Трифонова коментира, че регулаторът от пет години отказва да се произнесе по искани от дружеството промени в общите условия на договора им с клиентите. Целта е да изчистят например проблеми със смяната на електромерите, тъй като в момента се изисква да има двама свидетели на монтажа на новия уред, а това не винаги е възможно. Заради неизпълнението на това изискване ЕВН през декември 2017 г. бе глобена с 6 млн. лв. от енергийния регулатор. Санкцията се обжалва пред Върховния административен съд, заедно с още една за 3.8 млн. лв., наложена от антимонополния орган. В същото време обещаната от шефа на КЕВР Иван Иванов промяна за получавания чудовищен размер на глобата при повторно нарушение, останали недогледани при предишни поправки, още не са факт.\r\n\tОбявените тогава намерения на Иванов бяха общите условия на електроразпределителните и електроснабдителните дружества на ЕВН, ЧЕЗ и \"Енерго-Про\" да се уеднаквят. Според Трифонова обаче това не трябва да става, тъй като всяко отделно дружество има своя специфика на работа, стандарти и качество на услугите и не трябва да има уравниловка.\r\n\tОт ЕВН отказаха да съобщят какво повишение на цената на мрежовите си услуги, на тока за бита, както и за топлофикацията им в Пловдив подготвят да заявят пред регулатора с мотива, че все още не са изяснени част от нещата около ценообразуването. Дик посочи, че е важна промяната, според която от 1 юли ЕРП-тата ще са длъжни да си купуват енергията за технологичните разходи от борсата за ток. Още не е ясно на коя точно платформа на борсата ще могат електроразпределителните дружества да купуват необходимата им енергия за преобразуването и транспортирането на пренасяния ток.\r\n\t\"Високото качество на доставката на електроенергия има нужда от инвестиции за инфраструктурата, които да се отразяват в крайните цени\", посочи Робърт Дик. По думите му поскъпването на тока в България е неизбежно предвид задължението на страната ни да се интегрира в европейската енергийна търговия. \"Ясно е накъде ще вървят цените\", каза регионалният мениджър на ЕВН.\r\n\tТопката обаче ще е в полето на КЕВР, която в последните години не разрешава увеличение на крайната цена на тока за бита над 2 процента.", "date": "2018.03.20", "title": "Енергийната реформа – ще оправи или ще изкриви още ценообразуването?"}
{"url": "http://www.mediapool.bg/firmi-obviniha-bdzh-che-plashta-dvoini-tseni-za-remont-na-lokomotivi-news276953.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа серия обществени поръчки за ремонт на локомотиви на \"БДЖ Пътнически превози\" на завишени цени съобщиха две компании от бранша – русенската \"Експрес Сервиз\" ООД и \"БДЖ Кончар\" АД. Първата компания редовно е отстранявана от търговете, а втората няма право да участва, защото е дъщерна компания на \"Холдинг БДЖ\" и няма лиценз от железопътния регулатор.\r\n\tРешението им да изнесат информация за три съмнителни търга е с цел да гарантират сигурността на пътниците, за да не се стигне до трагични инциденти. Защото освен в завишените цени на ремонтите, проблемът е и в множеството въпросителни около тяхното качество, стана ясно от изявленията на представители на компанията и бивши служители на БДЖ на нарочно свикана пресконференция.\r\n\tСтава въпрос за три обществените поръчки, едната от които е в процес на изпълнение, а за другите две процедурите все още не са приключили.\r\n\tЗвеното за вътрешен одит към Министерството на транспорта, информационните технологии и съобщенията ще  последната съмнителна поръчка на БДЖ за ремонта на 9 локомотива за над 4 млн. лв., която взриви бранша.\r\n\tЗам.-министърът на транспорта и бивш шеф на \"Холдинг БДЖ\" Велик Занчев не се ангажира кога ще приключи проверката. Обеща обаче поръчката да бъде \"мигновено прекратена\", а длъжностните лица - \"строго наказани\", ако се установи, че има нередности по нея. Занчев декларира че търговете на държавния жп превозвач са \"честни и прозрачни\" без да представи доказателства за това и да обясни съмнителните условия по последния търг, на който отговоря един единствен кандидат.за поддръжката на 9 локомотива за срок от три години за над 4 млн. лв. без ДДС е публикувана на 12 февруари.  Условията са така написани, че на тях отговаря една единствена компания - \"ЖП Тракция\", казаха от двете фирми.\r\n\tПричината единствено \"ЖП Тракция\" да може да изпълни поръчката е изричното изискване на БДЖ локомотивите да се приемат и предават за ремонт в Локомотивно депо София.\r\n\tОсвен това БДЖ \"Пътнически превози\" поставя срок за извършването на техническите прегледи в рамките на 8 работни часа. Това време е абсолютният технологичен минимум и не позволява на локомотивите да се придвижват до място, различно от Локомотивно депо София, каза Цветелин Колев, проджект мениджър на \"Експрес Сервиз\".\r\n\tЧастната \"ЖП Тракция\" е единствената фирма, която използва част от държавното депо в София без да е ясно на какво основание, плаща ли наем за това на БДЖ и колко, посочиха от \"Експрес Сервиз\".\r\n\tДругото скандално в поръчката е, че 80% от дейностите по договора ще се изпълняват от работещите в \"БДЖ Пътнически превози\", с резервни части на държавното дружество, каза Цветелин Колев. По думите му това ставало ясно от обявените тръжни условия. Така за изпълнителя оставало да върши 20% от работата, като бърсане на стъкла, смяна на чистачки и крушки, за което ще получи над 4 млн. лв. за 3 години, допълни той.\r\n\tЛюбопитна подробност е, че деветте локомотива са произведени от \"БДЖ Кончар\". Съгласно тръжните условия бъдещият изпълнител трябва да докаже, че разполага с техническата им документация. Тя от своя страна е собственост на хърватската компания \"Кончар\", която не я е предоставила на друг, каза Веселина Георгиева от \"БДЖ Кончар\".\r\n\tДъщерното дружество е поддържало  Сега  Тоест цената по неясни причини скача двойно, констатира Гинчо Павлов, изпълнителен директор на \"БДЖ Кончар\".\r\n\tТова е втора поредна поръчка написана по мярката на \"ЖП Тракция\".  с нея е сключен през лятото на 2016 г. за поддържането на локомотиви от същата серия като при настоящата поръчка, за над 1.18 млн. лв. без ДДС за срок от две години. Този срок изтича през лятото на тази година и затова е пусната новата поръчка, като цената скача на над 4 млн. лв. За срок от 3 г.\r\n\tПредишната обществена поръчка, спечелена от ЖП Тракция\", е обявена през юни 2015 г. През лятото на 2015 г. тогавашният шеф на \"Холдинг БДЖ\" Велик Занчев, който в момента е зам.-министър на транспорта, ми препоръча \"БДЖ Кончар\" да се ориентира към свободния пазар, каза Гинчо Павлов. Той отказа да коментира дали това е случайно съвпадение, като уточни че съобщава само факти. Тъй като \"БДЖ Кончар\" е дъщерна фирма на БДЖ, компанията няма право да участва в нейни търгове, поясни Павлов. По думите му фирмата сега се издържала с ремонт на локомотиви на частни оператори. Тя също използва държавното локомотивно депо в Подуяне. и за поддръжката и ремонта и на локомотиви на \"БДЖ Товарни превози\" за над 1.3 млн. лв. за срок от 2 години.  Този договор, както и договора с \"БДЖ Пътнически превози\", е подписан през 2016 г.\r\n\t\"От появата на \"ЖП Тракция\" станахме отбитото дете на БДЖ, въпреки че сме им дъщерно дружество\", оплака се Гинчо Павлов.\n\n\r\n\tНовият фаворит в поддръжката на локомотиви на държавните железници – фирмата \"ЖП Тракция\" - е основана през 2009 г. под името \"Медикъл Кеър 1\" ЕООД с капитал от 50 лв. По това време е еднолична собственост на Емил Лечев от Мездра. Основният й предмет на дейност е търговия с медицински машини и апаратура и поддържането им.\r\n\tПрез 2012 г. Емил Лечев продава компанията на Николай Росенов Кръстев и фирмата е преименувана на \"ЖП Тракция\", а основният й предмет на дейност става ремонт на транспортни средства. За 2016 г. оборотът на компанията е близо 1.6 млн. лв. и нараства с близо 1 млн. лв. спрямо година по-рано, показва финансовият отчет на дружество. Разходите й за персонал възлизат на 94 хил. лв., което показва че не е имала голям брой служители и попада в категорията малки фирми. Управител на компанията е 69-годишният Георги Петров Кръстев.\r\n\tПреориентацията на фирмата от медицинска апаратура към локомотиви не е случайна и свързващата нишка е Веселин Василев, който в момента е изпълнителен директор на Изпълнителна агенция \"Железопътна администрация\" – регулаторът, който издава лицензите за ремонт на локомотиви, разказва историята ofnews.bg.\r\n\tПрез 2004 г. Веселин Василев е управител на \"БДЖ-Трансимпекс\" АД. Това е акционерно дружество между БДЖ, който има 35% дял, и частната \"Трансимпекс\" на известния бизнесмен Васил Божков. Когато Веселин Василев оглавява Изпълнителна агенция \"Железопътна администрация\" през 2010 г. на негово място в смесеното дружество идва Николай Кръстев, настоящият собственик на \"ЖП Тракция\".\r\n\tПрез април 2015 г. именно Веселин Василев връчва на \"ЖП Тракция\" сертификат за функция по поддържане на жп превозни средства по изискванията на Наредба №59. \"ЖП Тракция\" излиза на сцената за ремонти на локомотиви именно, след като са направени промени в Наредба №59 за управление на безопасността в железопътния транспорт, с които ремонтът на локомотиви става лицензионна дейност под контрола на ведомството на Василев. \"ЖП Тракция\" получава лиценз за ремонт на електрически и дизелови локомотиви, въпреки че към този момент фирмата няма назначени специалисти, машини и инструменти.\r\n\tДругият ремонтен завод, който има такъв лиценз, е \"Експрес Сервиз\" Русе.\r\n\tНа \"БДЖ Кончар\" към момента е отказан сертификат от Изпълнителна агенция \"Железопътна администрация\" за поддръжка на локомотиви. Мотивът е, че документите ни не отговарят, но и до днес не са ни предоставили отговор кои точно документи, каза Гинчо Павлов.\r\n\tОт \"БДЖ Кончар\" обявиха, че и още една обществена поръчка се изпълнява на двойни цени.\r\n\tСтава въпрос за извършването на подемен ремонт на 10 броя локомотиви за 3 млн. лв. без ДДС. е спечелена от румънската компания \"Релок\" АД, които са били единствените кандидати.\r\n\t\r\n\tМного странно се бави и за избор на изпълнител за ремонта на влаковете \"Дезиро\" на Сименс с индикативна стойност от над 137 млн. лв. без ДДС. Срокът за изпълнение е 5 години.\r\n\tПоръчката беше обявена в началото на миналата година. Тя е за ремонта на 22 дизелови мотрисни влака и още 24 електрически. Три компании отговарят на критериите на \"БДЖ Пътнически превози\" и са поканени да подадат оферти. Това са ДЗЗД Обединение \"Дезиро Сименс\", \"Щадлер Унгария Железопътна поддръжка\" и \"Алстом Транспорт\", Румъния. Това става ясно от публикувания протокол по избора на изпълнител от 2 март 2017 г. Оттогава, вече повече от година, няма публикувани никакви решения на конкурсната комисия. Така бъдещето на тази поръчка остава неясно.\r\n\tОт \"Експрес Сервиз\" посочиха, че компанията е предложила на БДЖ да ремонтира 22 дизелови мотрисни влака за само  Прогнозната стойност за двойно повече мотриси е \r\n\tРусенската фирма обаче е отстранена от процедурата, а причината е, че не изпълнява изискването за оборот от 80 млн. лв.\r\n\tТова обаче не попречи на Велик Занчев да даде за пример точно тази поръчка, в която може да се участва. Зам.-министърът на транспорта не обясни и защо повече от година процедурата стои в долна мъртва точка, както обичаше да казва един бивш министър.Занчев: Спасихме БДЖ от фалит и ни атакуват\r\n\tТова ръководство на БДЖ спаси дружеството от фалит и за това ни атакуват, повтори за пореден път зам.-министърът на транспорта Велик Занчев, който е бивш председател на директорския борд на \"Холдинг БДЖ\" на пресконференцията в отговор на изнесените от \"Експрес Сервиз\" ООД и \"БДЖ-Кончар\" АД данни за съмнителните обществени поръчки.\r\n\tТезата \"вие доведохте БДЖ до фалит, а ние го спасихме\" се повтаря от Министерството на транспорта при всеки случай за безобразия в държавния превозвач. За последно беше по повод  за некачествени ремонти на локомотивите, извънредния труд на машинистите и за футболисти, които се водят на щат, но не ходят на работа в държавния превозвач.\r\n\tТогава БСП поиска оставки на ръководството, но министърът на транспорта Ивайло Московски само закри футболния отбор. Ден по-късно нареди проверка в БДЖ.\r\n\tСега Велик Занчев се оплака, че от месец и половина-два вървят обвинения под най-различни форми срещу ръководството на БДЖ. \"Днес разбрахме кой седи зад тези т.нар обвинения, защото за мен те не са верни\", каза зам.-министърът на транспорта.\r\n\t\"БДЖ е националният превозвач, той е институция. Не може да се плюе без да има доказателства\", каза Занчев.\r\n\tКомпаниите обаче изнесоха конкретни данни, които могат да се видят и в регистъра на обществените поръчки. Те не бяха опровергани от Занчев.\r\n\tТой посъветва компаниите, след като смятат, че има ограничителни условия в обществените поръчки, да сезират Комисията за защита на конкуренцията и Върховния административен съд. Това са компетентните органи, които могат да се произнесат дали има нарушения и, ако има, ние ще се съобразим с техните решения, каза Занчев.\r\n\t\"Тези две дружества, доколкото разбирам има и трето, за мен това е някаква свада между тях трите. Те имат пълната възможност да участват във всички процедури в БДЖ и да ги спечелят, ако дадат най-добри условия\", каза Занчев.\r\n\t\"Експрес Сервиз\" обаче е редовно отстраняван от поръчките на БДЖ на различни основания, а \"БДЖ Кончар\" не може да участва, защото е дъщерна компания и има отказ от издаване на лиценз от Изпълнителна агенция \"Железопътна администрация\", която е на подчинение на Занчев. Той не отговори на обвинението, че лично е посъветвал ръководството на \"БДЖ Кончар\" да не разчита повече на ремонт на локомотиви от националния жп превозвач, въпреки че дружеството навремето беше създадено с такава цел.\r\n\tВъпреки тези факти Занчев каза, че не може чрез медиен натиск да се печелят обществени поръчки. Той посочи, че за министерството е важно да участват колкото се може повече компании от целия Европейски съюз, а търговете да се печелят от този, който даде най-добра цена, качество и изпълнение на услугата. Занчев не обясни защо на някои от търговете има само по един кандидат.", "date": "2018.03.20", "title": "Фирми обвиниха БДЖ, че плаща двойни цени за ремонт на локомотиви"}
{"url": "http://www.mediapool.bg/evrodeputatite-na-gerb-pitat-bsp-shte-podkrepi-li-izbori-na-chuzhda-darzhava-u-nas-news276951.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвродепутатите от групата на ГЕРБ питат БСП би ли подкрепила избори на чужда страна на територията на България. Повод за въпросът е позицията на социалиста Таско Ерменков за изборните резултати в Крим.\r\n\tВ позицията си евродепутатите от ГЕРБ припомнят декларацията на върховния представител на ЕС по въпросите на външните работи и политиката на сигурност Федерика Могерини от 16 март т. г. В документа ясно се заявява позицията на Европейския съюз за непризнаване на проведените от страна на Руската федерация избори на Кримския полуостров, който попада в рамките на международно признатите граници на Украйна, съобщи пресцентъра на партията.\r\n\tПреди ден Ерменков написа във Фейсбук: ,\r\n\t\"Да считаме ли, че написаното от Таско Ерменков е официална позиция на БСП и дали от Партията на европейските социалисти (ПЕС) знаят за нея?\", питат евродепутатите от ГЕРБ. Според тях изразеното от депутата от БСП Таско Ерменков виждане за пореден път показва, че наследниците на бившата комунистическа партия в България принадлежат само номинално към семейството на европейските социалисти и по редица важни въпроси подкрепят популистки и анти-ЕС позиции.\r\n\tПодобно държание и политическо позициониране от страна на българските социалисти поставят под въпрос както техния европейски облик, така и евроатлантическата ориентация на страната. За нас подобни позиции са неприемливи и са в разрез с принципите на членството ни в ЕС и НАТО, посочват евродепутатите от ГЕРБ.\n\n\r\n\t\"Виждаме само в рамките на последните няколко месеца колко сериозно се разминава позицията на БСП с тази на европейските социалисти, както по отношение ратификацията на Истанбулската конвенция, така и по отношение на декларацията на принадлежащия към семейството на социалдемократите върховен представител на ЕС по въпросите на външните работи\", подчертават от ГЕРБ.\r\n\tЗаветът на българските възрожденци е да бъдем равни с другите европейски народи - нашият национален идеал още в онзи момент е свързан с визията за свободна и обединена Европа, смятат евродепутатите. Те препоръчват на депутата Таско Ерменков и представителите на БСП да се запознаят по-добре с творчеството на Христо Ботев и цяла плеяда български възрожденци и революционери като Васил Левски, Г.С. Раковски, Захари Стоянов и много други преди да ги цитират в подобен контекст.", "date": "2018.03.20", "title": "Евродепутатите на ГЕРБ питат БСП ще подкрепи ли избори на чужда държава у нас"}
{"url": "http://www.mediapool.bg/sledvashtata-golyama-tsel-na-putin---rebrandiraneto-na-rusiya-news276950.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВладимир Путин очаквано спечели в неделя т.нар. \"избори\" за четвъртия си мандат като президент на Русия. С това той е на път още повече да укрепи властта си, да следва експанзивна външна политика и да продължи своята засилваща се конфронтация със Запада. Една от неговите най-важни цели за подсилване на позициите му обаче може би засега убягва от вниманието: разработването на постсъветска идеология за неговата страна.\r\n\t \r\n\tОткакто дойде на власт през 1999 г., Путин определя и става синоним на съвременна Русия. В края на своя четвърти президентски мандат през 2024 г. (включително времето, докато беше министър-председател от 2008 до 2012 г.) Путин ще е управлявал Русия по-дълго от всеки друг руски или съветски лидер освен Сталин. Още през 2014 г. първият заместник-ръководител на президентската администрация Вячеслав Володин заяви: \"Ако има Путин - има Русия, ако няма Путин - няма Русия.\"\r\n\t \r\n\tПутин не иска нищо повече от това Западът и руското население да се съгласят. Макар че е голяма и многообразна, Русия става заложник на личността на Путин и неговата нововъзникваща идеология. Това представлява криза на идентичността. За страна, която иска да има статута на велика сила и цивилизация, а не да бъде лично феодално владение на Путин, Русия има нужда от заявление за мисия - идеология, предлагаща открояващ се светоглед.\n\n\r\n\t \r\n\tПутин се нуждае от тази \"причина за съществуване\" не само като средство за отклоняване на вниманието от намиращата се в застой руска икономика, но и за да осигури наследство, предлагащо алтернатива на западния модел на либералната демокрация. А макар много от действията му напоследък да изглеждат може би импулсивни, неговото близко обкръжение все повече дава очертанията на зараждаща се национална философия.\r\n\t \r\n\tРазработването на идеология може да изглежда необичайно занимание за популярен авторитарен режим, който не се страхува да демонстрира военна сила и да дрънка ядрени оръжия. Но за страна, в която съвременното държавничество е новост и която едва напоследък излиза от политическите цели, основаващи се на марксизма-ленинизма от съветската епоха, е важна екзистенциална задача да определи своето виждане за себе си. Това е още по-решаващо за страна, която се стреми да играе голяма световна роля, но не иска да приеме западните норми за легитимност на вътрешното управление и на международната дипломация.\r\n\t \r\n\tКакво може да служи за основа на новата идеология на Русия? В началните години от своето управление Путин обещаваше на руската общественост благоденствие и стабилност. Но след като руската икономика не се разнообрази и стана още по-зависима от износа на природни ресурси, след като корупцията стана по-дълбоко вкоренена и най-важното - след като цените на петрола започнаха да падат през 2014 г., посланието за благоденствие звучи все по-кухо.\r\n\t \r\n\tПрез последните години от Кремъл излязоха няколко открояващи се теми: суверенитет, консерватизъм, православие и месиански стремеж за статут на велика сила. Суверенитетът стана лозунгът на Кремъл след намесата на НАТО в Косово през 1999 г. По-забележимите призиви на Путин за национален суверенитет напоследък бяха отправени в статия в \"Ню Йорк таймс\" през 2013 г., в която той защити тезата за използване на международното право за противодействие на едностранната намеса на Америка в Сирия. Оттогава Москва изтъква неотменимия \"национален суверенитет\", който дава на държавите пълна власт над техните територии, за разлика от американската и европейската представа за ограничен държавен суверенитет. Статията на Путин, наред с решението на Москва да предостави убежище на американския разобличител Едуард Сноудън същата година, беляза началото на усилията на Москва да се представи като морален световен играч, който противодейства, особено, на САЩ. \r\n\t \r\n\tВсъщност голяма част от нововъзникващата идеология се определя повече чрез това, на което се противопоставя, отколкото чрез това, което подкрепя: против Америка, против Запада, против либерализма, против глобализацията, против космополитизма и против прогресивността. В много от своите речи Путин цитира руския философ Иван Илин, предупредил в есе през 50-те години на 20 век, че понятия като демократизация, либерализация и свобода са инструменти за разрушаване на единството и евразийския дух на руската цивилизация.\r\n\t \r\n\tСоциалният консерватизъм - или т.нар. християнски ценности, поддържани от Руската православна църква, са допълнителни градивни блокове на новата руска идеология. \"Много евроатлантически страни са се отдалечили от своите корени, включително християнските ценности . . . Това е пътят към падението\", каза Путин през 2014 г. При положение че според оценките едва 15-20 процента от 142-милионното население на Русия са практикуващи членове на Руската православна църква и като се имат предвид атеистичните съветски традиции на страната, е изненадващо, че църквата се очертава като една от най-значимите сили, оформящи новата руска национална идентичност. На практика това води до поредица вътрешни закони, забраняващи богохулството и т.нар. гей пропаганда, и декриминализиране на домашното насилие.\r\n\t \r\n\tЖеланието на Русия за статут на велика сила е свързано с усещането за месианска мисия. Тук ключова концепция е \"руският свят\" (руский мир), отнасяща се до специалната духовна общност от най-малко 35 милиона рускоговорящи извън федерацията - като тези в бившите съветски републики Грузия, Молдова и Украйна.\r\n\t \r\n\tСпоред Кремъл тези руски сънародници смятат Путин за нов \"обединител на руските земи\" в традицията на Иван Велики, утроил територията на Московското княжество в края на 15 век. Всъщност аналогиите между съвременната външна политика на Русия и нейната някогашна имперска доктрина са поразителни. \"Руский мир\" е съвременна алтернатива на териториалните амбиции на Съветския съюз и царистката империя.\r\n\t \r\n\tВажно е обаче да се признае, че тези отчаяни елементи на консерватизъм, отричане на Запада и самовъзвеличаване не изграждат единно цяло. Идеологията е по-сложно явление, което обикновено включва важни елементи като икономическа теория. Путин може да се опитва да предложи алтернативно разбиране за света, но Кремъл не е доказал, че е способен да осигури привлекателна алтернатива на западния начин на живот.\r\n\t \r\n\tПрез следващите шест години управлението на Путин ще положи усилия да утвърди и систематизира алтернативен светоглед - виждане, което Русия има силно желание да предложи за вътрешна консумация, както и за износ. За Кремъл това виждане ще представи легитимност и патриотично заявление за мисия през 21 век. За Запада е важно да признае и да изтъкне кухостта на това виждане, а не да попада в капана да го приема като оправдание за този режим. Западът спечели Студената война, защото спечели надпреварата за идеите и идеалите. Той ще спечели отново, ако успее да преодолее предизвикателствата на обтягащите се отношения между политически разделените Съединени щати и фрагментиращата се Европа и да се придържа твърдо към виждане и мисия, които са по-положителни от това, което ще измисли Путин през поредния си мандат.", "date": "2018.03.20", "title": "Следващата голяма цел на Путин - \"ребрандирането\" на Русия"}
{"url": "http://www.mediapool.bg/printsipat-vsichki-za-edin-edin-za-vsichki-e-retsiprochen-news276948.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБритания има право да моли за международна солидарност по случая Скрипал. Но Брекзит отслабва авторитета на Британия като надежден партньор в реда, основан на правила, който тя се стреми да защити.\r\n\t \r\n\tДве много важни за Британия срещи се състояха в понеделник в Брюксел.\r\n\t \r\n\tБританската роля в първата среща беше разумна и конструктивна. Във втората обаче беше пълна противоположност - глупава и деструктивна. Взети заедно, срещите илюстрират международната рана, която съвременна Великобритания причинява на себе си (и на Европа) в резултат от вота за Брекзит.\n\n\r\n\t \r\n\tНа първата среща, външните министри от ЕС, включително британският, се опитаха да нанесат последните щрихи по декларация за Русия след отравянето на Скрипал и преизбирането на Владимир Путин. Имаше разногласия и различни акценти, но крайният резултат беше успешен, полагайки още една тухла в стената. Срещата беше поредната от серия международни усилия след престъпленията в Солсбъри за сплотяване на съюзниците около единен отговор на случая Скрипал. Тези усилия включваха съвместната декларация на Обединеното кралство, Франция, Германия и САЩ миналата седмица, лобирането във Вашингтон за по-ясно изразена подкрепа от администрацията на Тръмп и резолюция на НАТО в подкрепа на Великобритания.\r\n\t \r\n\tНа втората среща, преговарящите от ЕС и Обединеното кралство обявиха споразумение по условията за 21-месечен преходен период на Брекзит, по време на който Великобритания ще продължи да се възползва от условията на единния пазар и митническия съюз на ЕС, макар и губейки ролята си в органите за вземане на решения. Добрата новина е, че договорките за преходния период оставят Обединеното кралство в синхрон с ЕС до края на 2020 г. по общите икономически и търговски проблеми - това е по-добре от обратното. Лошата новина е, че опитът на правителството да представи това като \"прилагане\" на смислени нови отношения с Брюксел напълно се провали. Сделката за прехода за пореден път поставя основния въпрос: какъв е смисълът на това отчуждаване за Великобритания?\r\n\t \r\n\tПред лицето на кризи като европейските връзки с Русия и твърде различните британски отношения с ЕС, една разумна модерна Великобритания щеше да се постарае да възприеме последователен стратегически подход. Щеше да има общ фактор, залегнал и в двата подхода: стратегическото признание на важното значение на защитата на международните правила в Европа в полза на всички национални държави. Дългосрочната цел е да се укрепва и възнаграждава международен ред, основан на правила, и да се наказва агресивното нарушение като това на руския президент Владимир Путин.\r\n\t \r\n\tРеакцията на Британия на отравянето на Скрипал беше общо взето правилна. Жизненоважно е да се заяви колективно, че подобни опити за убийство, особено когато включват химически агенти, са недопустими. Всички политически действия трябва да бъдат насочени към това да покажат цената на излизането извън тези правила. Важно е да се използва договорен процес на съгласуване, да се намери правилния тон и да се избегне лицемерието. Като цяло, Британия следваше този път.\r\n\t \r\n\tТова има по-широко значение след преизбирането на Путин, защото макар че неговата победа на изборите в неделя беше напълно очаквана и предвидима, тя служи като напомняне, че либералните демокрации трябва да играят дългосрочна игра в състезанието с авторитарните режими. Справянето с Русия ще остане сложно години занапред. Стратегическите алианси между европейските страни са жизненоважни, за да бъде успешен продължителният процес на защитаване на либералната демокрация от руската и други заплахи. В това състезание европейското единство е от ключово значение, за да не се допусне отделни европейски страни да станат площадки за игрите на Путин.\r\n\t \r\n\tНе може да има никакво съмнение, че Британия ще направи по-ефективен принос в този общ подход, ако Европа вижда в нея надежден съюзник. И все пак поради Брекзит това не е така.\r\n\t \r\n\tБрекзит не само обижда съюзници и съседи, правейки ги по-малко склонни да се отзоват когато Британия моли за помощ, но и активно отслабва либералния ред, основан на правила, като прави спазването му от страна на Британия не толкова сигурно и като отслабва цялостиня авторитет на системата.\r\n\t \r\n\tТочно това се опитва да направи правителството на Тереза Мей в преговорите за Брекзит и точно това се опитват да защитят Мишел Барние и колегите му. Великобритания е права да иска подкрепа по аферата Скрипал. Но принципът \"всички за един, един за всички\" е реципрочен принцип. Точно затова Брекзит е такава заплаха, не само за Великобритания, но и за основните и общи интереси на Европа в сферата на сигурността.", "date": "2018.03.20", "title": "Принципът \"всички за един, един за всички\" е реципрочен*"}
{"url": "http://www.mediapool.bg/radev-lansira-bulgaria-kato-tehnologichen-tsentar-v-izrael-news276922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел като водеща държава в областта на високите технологии би имала интерес да инвестира в потенциала на България в тези области, заяви президентът Румен Радев днес на среща с израелския си колега Реувен Ривлин в Президентския дворец в Ерусалим. \r\n\t \r\n\tРадев допълни, че страната ни се превръща все повече в център за информационни и комуникационни технологии, научни изследвания в Югоизточна Европа.\r\n\t \r\n\tПриятелството между нашите народи бе доказано по най-категоричен начин в тежките години на Втората световна война, заяви още българският президент. \r\n\t \r\n\tТой посочи, че е горд, че българите са извършили безпрецедентният акт на спасяване на своите евреи и не са допуснали нито един от тях да замине в лагерите на смъртта. По този начин ние записахме една от най-светлите страници не само в нашата, но и в европейската история, отбеляза Румен Радев, цитиран от БТА. \r\n\t \r\n\tДържавният глава отбеляза, че благодарение на последователните усилия на няколко поколения днес Държавата Израел има ефективни институции, демокрация и развито гражданско общество. Принос за тези успехи имат иаанашите, българските евреи, които избраха Израел за своя родина и запазиха завинаги жива връзката между нашите два народа, посочи Радев.\r\n\t \r\n\tПо думите му днес Държавата Израел представлява прогресивен модел за обществено развитие, чийто успех се крие в обществената ангажираност на гражданите, качество на образованието, достойно заплащане, инвестициите в икономика и сектори, където науката е гарант за висока добавена стойност. \r\n\t \r\n\tЗатова България е отворена да продължава нашето сътрудничество, инвестиционния обмен, научния, икономическия,търговския обмен, отбеляза българският президент.\r\n\t \r\n\tИскам да Ви уверя, че като председател на Съвета на ЕС България ще продължава да полага усилия за възстановяване на преговорите в рамките на Близкоизточния мирен процес за намиране на трайни и ефективни решения, водещи до мир и стабилност в региона. Вярвам, че ще продължим заедно да стоим твърдо срещу тероризма и ще работим за повишаване на стабилността в региона и в света, заяви още Румен Радев.\r\n\t \r\n\tИзраелският президент Реувен Ривлин посочи, че едно от големите предизвикателства, пред които сме изправени, е борбата срещу омразата и нарастването на екстремизма. \r\n\t \r\n\tТой отбеляза и отговорността да се предадат на младите поколения ценностите за толерантност и демокрация. Ривлин подчерта, че еврейският народ никога няма да забрави смелия акт на българския народ - спасяването на българските евреи. \r\n\t \r\n\tИзраелският президент отбеляза, че пред двете ни страни има много възмойности в областта на търговията, високите технологии и туризма.\r\n\t \r\n\tДнес е първият ден от официалното посещение на Румен Радев в Израел, където той е по покана на израелския си колега. Визитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. Посещението на Румен Радев е в продължение на политическия диалог на най-високо равнище между двете страни. Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите.", "date": "2018.03.20", "title": "Радев лансира България като технологичен център в Израел"}
{"url": "http://www.mediapool.bg/deloto-sreshtu-dyankov-traikov-i-prokopiev-pak-katastrofira-news276947.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираният апелативен съд потвърди прекратяването на делото срещу Симеон Дянков, Трайчо Трайков и Иво Прокопиев за продажбата на миноритарния дял на държавата в ЕВН. Обвинителният акт е върнат на прокуратурата за отстраняване на нарушенията.\r\n\t \r\n\tВтороинстанционният съд приема, че обвинителният акт е внесен от некомпетентна прокуратура.\r\n\t \r\n\tВ съдебното определение се допълва, че обвинителният акт е неясен, което нарушава не само правото на защита на обвиняемите, но и възможността на държавата да потърси защита.\n\n\r\n\t \r\n\tРешението за прекратяване на делото бе взето със сходни мотиви от първоинстанционния спецсъд, а прокуратурата не обжалва. Това сториха обаче обвиняемите по делото с настояване за отмяна на мерките за неотклонение \"подписка\", които им са наложени от прокуратурата.\r\n\t \r\n\tСъдебният състав от апелативния съд отхвърля жалбите им за промяна на мярката с аргумента, че те са обвинени в престъпление, което засяга интересите на цялото общество.\r\n\t \r\n\tОбвиняеми по делото са двамата бивши членове на първото правителството на Бойко Борисов – енергийният министър Трайчо Трайков и вицепремиерът и финансов министър Симеон Дянков, както и бизнесменът и акционер в инвестиционния посредник \"Булброкърс\" Иво Прокопиев, изпълнителният директор на дружеството и двама негови служители.\r\n\t \r\n\tТезата на държавното обвинение е, че при продажбата на остатъчния държавен дял в енергоразпределителното дружество ЕВН през 2011 г. постигнатата цена е била занижена, макар и да не е ясно как това може да се твърди за продажба през фондовата борса.\r\n\t \r\n\tОбвинителният акт по делото бе внесен от Софийската градска прокуратура. По закон обвинителната теза трябва да се защитава от Специализираната прокуратура. Миналата година парламентът промени Наказателно-процесуалния кодекс и делата срещу висшите представители на държавата бяха прехвърлени към специализираните магистрати. Въпреки това с делото \"ЕВН\" необяснимо продължи да се занимава Софийската градска прокуратура.\r\n\t \r\n\tПрез октомври миналата година Софийският градски съд също прекрати делото и го върна на прокуратурата заради съществени процесуални нарушения. Поредицата от решения на съдилищата само засилват съмненията, че делото е политически мотивирано.\r\n\t \r\n\tЗа какво е делото\r\n\t \r\n\tСпоред прокуратурата борсовата сделка през 2011 г., сключена на цена от близо 90 млн. лв. за 33% от двете дружества с мажоритарен акционер ЕВН е ощетила държавата с 27.6 милиона лв. Разследващите твърдят, че сделката е сключена при компрометирана процедура, режисирана предварително от Трайков.\r\n\t \r\n\tСигналът за сделката бе подаден до прокуратурата през 2013 г. от тогавашния шеф на КФН и настоящ директор на държавната Българска банка за развитие Стоян Мавродиев, който дълго време водеше война с Иво Прокопиев, който пък е собственик на \"Булброкърс\" чрез дружествата си \"Алфа финанс холдинг\" АД и \"Финансиа груп\".\r\n\t \r\n\tОсвен Трайков, Дянков и Прокопиев, прокуратурата обвинява и шефовете в посредника по борсовата продажба на акциите на ЕВН \"Булброкърс\". Това са Петър Василев, Любомир Евстатиев и Радослав Рачев. Именно действията на борсовия посредник са довели до тази щета, смята държавното обвинение.\r\n\t \r\n\tДелото бе внесено в края на август 2017 г. по искане на Радослав Рачев, тъй като от образуването на делото срещу него изминаха 2 години. Рачев бе първият с повдигнато обвинение за сделката с акциите в ЕВН в края на 2015 г.\r\n\t \r\n\tСофийският градски съд (СГС) първи констатира липса на конкретика на обвиненията срещу бившия енергиен министър Трайчо Трайков. Градският съд посочи през октомври м.г., че няма доказателства Трайков да е бил запознат с действията на органите на Агенцията за приватизационен и следприватизационен контрол. По време на сделката шеф на приватизационната агенция беше Емил Караниколов, който сега е министър на икономиката. СГС установи, че Трайков не е знаел и за анализа на инвестиционния посредник за определяне на стойността на акциите.\r\n\t \r\n\tОсвен това според СГС прокуратурата не е посочила факти, че Иво Прокопиев и Симеон Дянков са действали с цел да набавят изгода за \"Булброкърс\", нито пък как точно са причинили вреда за държавата.\r\n\t \r\n\tСпоред обвинителния акт Иво Прокопиев е \"улеснил\" Симеон Дянков да извърши длъжностно престъпление чрез изказване, направено по време на Националния съвет за тристранно сътрудничество в тогавашното му качество на представляващ Конфедерацията на работодателите и индустриалците в България (КРИБ).", "date": "2018.03.20", "title": "Делото срещу Дянков, Трайков и Прокопиев пак катастрофира"}
{"url": "http://www.mediapool.bg/nap-ne-mozhe-da-sabere-58-mlrd-lv-dds-ot-revizii-za-17-godini-news276949.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроблемът с ДДС измамите в България е огромен и по официални данни води до източването на милиарди левове от бюджета. Националната агенция за приходите (НАП) признава, че несъбраният ДДС, установен с влезли в сила ревизионни актове за периода 1 януари 2000 г. - 31 декември 2017 г., е в размер на 5.79 млрд. лв.\r\n\tТова алармира във вторник гражданско сдружение \"БОЕЦ\", което е получило информацията от изпълнителния директор на НАП Галя Димитрова след подадено заявление по Закона за достъп до обществена информация.\r\n\t\r\n\t\"Общият размер към 1 януари 2018 г. на непогасената сума от ДДС, установена с влезли в сила ревизионни актове на НАП, издадени в периода от 1 януари 2000 г. до 31 декември 2017 г., е 5.79 млрд. лв.\", посочва Галя Димитрова. От думите й става ясно, че 5.39 млрд. лв. от общата сума са категоризирани като \"трудно събираеми или несъбираеми вземания\". \"Това са задължения на лица, за които в резултат на проведеното проучване е установено, че не притежават активи/имущество, върху което да се насочи принудително изпълнение, или имат имущество на ниска стойност спрямо размера на публичния им дълг, или върху същото има предходни обезпечения/тежести в полза на кредитори с частни вземания, чиито размери надхвърлят стойността на имуществото\", пише Димитрова. Тя заключава, че \"вероятността да постъпят суми за погасяване на дълга на тези лица е минимална\".\r\n\tВ момента реално данъчната агенция работи върху дългове за едва 399 млн. лв. от цялата сума, като продължава да се проучва имущественото състояние на съответните длъжници и състоянието на активите.\n\n\r\n\tОт данните на НАП се вижда, че най-голяма е сумата на несъбраният ДДС от влезли в сила ревизионни актове през 2011 г. - 1.1 млрд. лв. През следващите години той се движи около 500-600 млн. лв. годишно, като в същото време общата сума на допълнително установените задължения при ревизии по всички видове данъци е към 1.7-1.8 млрд. лв. годишно.\r\n\tВ справката на шефката на НАП се посочва още, че общата сума на установения при ревизии дължим ДДС за периода 1 януари 2000 г. - 31 декември 2017 г. е в размер на умопомрачителните 16.2 млрд. лв. Галя Димитрова посочва, че голяма част от тези задължения са в резултат от възлагане на ревизии от външни институции и прилагането на мерки за борба с данъчните измами. Всъщност, шефката на данъчните се опитва да обясни, че когато ревизиите се възлагат от външни институции или като мярка за борба с измамите, обичайно се стига до установяване на огромни задължения, които на практика са несъбираеми. Целта била да се подпомогнат наказателните производства, образувани от прокуратурата.\r\n\t\r\n\t\"Натрупването на тези огромни несъбираеми суми е невъзможно без участие на хора от висшите етажи на властта и без да има чадър върху тези престъпления\", коментира председателят на сдружение \"БОЕЦ\" Георги Георгиев. По думите му \"страната се управлява от мафиотска структура, която е подчинила институциите\". Според Георгиев, докато ГЕРБ управлява страната и главен прокурор е Сотир Цацаров, няма как да има промяна в ситуацията.\r\n\tВъпреки това още в сряда движението, което е известно със сигналите си срещу депутата от ДПС Делян Пеевски, ще внесе в Главна прокуратура сигнал срещу премиера Бойко Борисов и финансовия министър Владислав Горанов за неизпълнение на служебните им задължения във връзка с огромния размер на несъбран ДДС.\r\n\tДо края на седмицата ще бъде подаден сигнал и до Европейската комисия във връзка с проблема с данъчните престъпления и ДДС измамите. Ще бъде сезиран и президентът Румен Радев. Другата седмица сдружението смята да внесе в прокуратурата сигнали за проблема с ДДС срещу всички министри на финансите от 2000 г. до днес, а също и срещу всички директори на бившата \"Главна данъчна дирекция\", а впоследствие и на НАП.\r\n\tПредставителите на движението, които бяха замеряни с яйца, докато влизаха за пресконференцията си в сградата на БТА, обясниха, че упрекът им не е само към НАП, но и към прокуратурата. Тя е следващата институция, към която ще изпратят заявления за достъп до информация.\r\n\tСпоред \"БОЕЦ\" прокуратурата \"замита\" данъчни престъпления, както твърди и следователят Бойко Атанасов, работил по тежки случаи на ДДС измами. Атанасов се прочу с критиките си срещу главния прокурор Сотир Цацаров и срещу шефа на спецпрокуратурата Иван Гешев.\r\n\tМиналата седмица прокурорската колегия на Висшия съдебен съвет срещу следователя, което според \"БОЕЦ\" е пример за репресия. Мотивите за дисциплинарната мярка не са ясни, но е възможно да са свързани с критиките на Атанасов срещу Иван Гешев. В началото на февруари следователят обяви пред телевизия \"BiT\", че е обект на натиск заради разкритията му, че Гешев е сключил \"срамно споразумение\" по делото за крупни данъчни измами, станало известно като акция \"Недосегаемите\".\r\n\t\r\n\t преди около седмица, общата сума на несъбраните от НАП задължения по всички видове данъци, откакто се води подобна статистика, е в размер на около 25 млрд. лв. В огромна част от случаите става дума за вериги за източване на ДДС. И това са само официално регистрираните и документирани от НАП данъчни нарушения и измами.\r\n\tВ средата на февруари един от хилядите подобни казуси – на кухата фирма \"ПХГ Динамик\",\r\n\tприключи с  срещу малоимотен гражданин за източването на 4.5 млн. лв. по схема, за която се смята, че е свързана с убития варненски бизнесмен Борислав Манджуков. Решението на съда дойде повече от 10 години след доклада на НАП с разкриването на измамата. От документите се вижда, че Министерството на финансите е изгубило не само източените 4.5 млн. лв., но е платило и съдебна такса от 181 799 лв. по делото, която едва ли някога ще бъде платена.\r\n\tВ официален отчет НАП твърди, че през 2015 г е изпратила 729 уведомления до разследващите за предполагаемо избягване на данъчни задължения в особено големи размери, но за същия период прокуратурата е образувала само 12 досъдебни производства. Това означава, че са образувани дела по по-малко от 2% от подадените сигнали. През 2016 г. уведомленията до прокуратурата са станали 939, а образуваните досъдебни производства – 34, което показва, че има сериозен проблем, при който някъде се \"къса нишката\" при разследването на данъчните престъпления.", "date": "2018.03.20", "title": "НАП не може да събере 5.8 млрд. лв. ДДС от ревизии за 17 години"}
{"url": "http://www.mediapool.bg/sauditskite-zheni-veche-nyama-da-sa-zadalzheni-da-pokrivat-glavite-si-news276955.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖените в Саудитска Арабия занапред няма да са задължени да покриват главите си и да носят черна абая, при условие, че облеклото им е \"скромно и благоприлично\". Това обяви престолонаследникът принц Мохамад бин Салман в интервю за американската телевизия Си Би Ес, цитирано от Ройтерс.\r\n\t \r\n\tЗаконите са много ясни и са залегнали в шериата: жените носят скромни и благоприлични дрехи, както и мъжете, казва принцът реформатор. Това обаче не уточнява специално черна абая или черно покривало за главата - решението изцяло е оставено на жените, които сами да решат какъв вид скромно и благоприлично облекло да изберат да носят, добавя той.\r\n\t \r\n\tМиналия месец високопоставен саудитски духовник каза, че жените трябва да се обличат скромно, но не е задължително да носят абая.\r\n\t \r\n\tНе е ясно дали тези изявления са сигнал за промяна в принудителните правила за обличане на жените в кралството, отбелязва Ройтерс. След като Мохамад бин Салман бе обявен за престолонаследник, в ултраконсервативната Саудитска Арабия започна процес на увеличаване на правата на жените - позволено им бе да посещават публични спортни прояви, а от лятото - и да шофират.\r\n\t \r\n\tНа 8 март група жени отбелязаха в Джеда Международния ден на жената, като се възползваха от едно новопридобито право - бягаха за здраве, без да обръщат внимание на слисаните минувачи, отбелязва Ройтерс.\r\n\t \n\n\r\n\tВчера саудитският престолонаследник пристигна на посещение в Съединените щати, като ще бъде приет от президента Доналд Тръмп.", "date": "2018.03.20", "title": "Саудитските жени вече няма да са задължени да покриват главите си"}
{"url": "http://www.mediapool.bg/pochina-posledniyat-mazhki-byal-nosorog-na-zemyata-news276954.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоследният мъжки северен бял носорог е починал и видът е близо до изчезване, съобщиха световните  агенции. \r\n\t \r\n\t45-годишният носорог Судан живееше в защитен резерват в Кения. Той е бил приспан, след като свързани с възрастта му усложнения са влошили значително здравето му.\r\n\t \r\n\tСпециалистите се надяваха с помощта на Судан и останалите още само два женски северни бели носорога да спасят подвида от изчезване. Двете женски обаче са негова дъщеря и внучка.\n\n\r\n\t \r\n\tНадеждата за запазване на северния бял носорог сега е в разработването на техники за ин витро оплождане (IVF).\r\n\t \r\n\tСудан беше знаменитост в резервата и привличаше хиляди посетители. Той беше последният северен бял носорог, роден на свобода.\r\n\t \r\n\tСеверният бял носорог е най-редкият вид африкански носорог. Южните бели и черните носорози са значително повече. \r\n\t \r\n\tЕдно от обясненията за \"лошия късмет\" е, че този вид губи традиционните си местообитания в дивата природа на няколко трайно нестабилни държави като Демократична република Конго, Централноафриканската република, ЧАД и Южен Судан, които са белязани от десетилетия на конфликти и размирици, беззаконие, които не позволяват опазването на вида.\r\n\t \r\n\tТака популацията им от близо 2000 през 1960 г. спада рязко през 1984 г. на едва 15 останали в дивата природа в национален парк на Гарамба, скоро след това и те са унищожени от бракониери.", "date": "2018.03.20", "title": "Почина последният мъжки бял носорог на Земята"}
{"url": "http://www.mediapool.bg/trima-sluzhiteli-na-ruskite-sluzhbi-za-sigurnost-sa-arestuvani-v-moskva-news276952.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама служители на руската Федерална служба за сигурност (ФСС) и висш офицер от московското управление на МВР са били арестувани в Москва по подозрение, че са получили подкуп от 6 милиона рубли (34 300 евро) за незаконно регистриране на чужденци като мигранти. \r\n\t \r\n\tСпоред съобщение на източник от правоохранителните органи, цитиран от ТАСС, военното следствено управление към Следствения комитет разследват агентите на (ФСС) Б. Безруков и Н. Комаров, и заместник-началникът на клона на МВР в Москва Ю. Василиев. Те са заподозрени в даване на подкуп в особено голям размер, а гражданите А. Сеидов и А. Караев са обвинени в давана на подкуп в особено голям размер. \r\n\t \r\n\tИзточникът на ТАСС твърди, че Безруков, Комаров и Василиев редовно са получавали подкупи, за да съдействат за издаването на разрешителни за работа на имигранти, представлявани от Сеидов и Караев.", "date": "2018.03.20", "title": "Трима служители на руските служби за сигурност са арестувани в Москва"}
{"url": "http://www.mediapool.bg/ochakva-se-sasht-da-nalozhat-do-petak-novi-mita-za-60-mlrd-dolara-varhu-kitaiskiya-vnos-news276956.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаква се правителството на президента на САЩ Доналд Тръмп да представи до петък нови мита за до 60 милиарда долара върху вноса от Китай, предаде Ройтерс, като се позова на двама добре осведомени представители на администрацията.\r\n\t \r\n\tТе ще бъдат в областта на технологиите, електрониката и телекомуникациите и като цяло ще касаят стоки, американска интелектуалната собственост. Възможно е новите ограничителни мерки да преминат през период на обществено обсъждане.\r\n\t \r\n\tЗа разлика от тях тарифите върху вноса в САЩ на стомана и алуминий ще влязат бързо в сила още в петък.\r\n\t \r\n\tКитай има огромен излишък от 375 милиарда долара годишно в търговията със Съединените щати, отбелязва Ройтерс.\r\n\t \r\n\tПрез януари Тръмп каза пред агенцията, че обмисля да наложи голяма \"глоба\" на Китай заради предполагаеми кражби на интелектуална собственост. Той обвини китайското правителство, че принуждава американските компании да прехвърлят интелектуална собственост в Китай, за да получат възможност да правят бизнес там.", "date": "2018.03.20", "title": "Очаква се САЩ да наложат до петък нови мита за 60 млрд. долара върху китайския внос"}
{"url": "http://www.mediapool.bg/yuzhna-koreya-i-sasht-shte-vazobnovyat-voennite-si-ucheniya-na-1-april-news276957.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея и Съединените щати ще възобновят на 1 април съвместните си военни учения, отложени заради Зимните олимпийски игри в южнокорейския курорт Пьончан миналия месец, предаде Франс прес.\r\n\t \r\n\tГоворителка на южнокорейското министерство на националната отбрана отбеляза, че маневрите ще бъдат в същия мащаб както през предходните години. Тя не уточни колко време ще продължат ученията и колко войници ще участват в тях.\r\n\t \r\n\tТези съвместни маневри на Южна Корея и САЩ по принцип включват десетки хиляди военни и повишават напрежението на полуострова. Северна Корея определя ученията като генерална репетиция за нахлуване на нейна територия, припомня Франс прес.\r\n\t \r\n\tАгенцията отбелязва, че тази година маневрите ще се проведат въпреки дипломатическия пробив на Корейския полуостров.\r\n\t \r\n\tВ момента се водят преговори за среща на върха на двете Кореи другия месец, която да бъде последвана от среща между американския президент Доналд Тръмп и севернокорейския лидер Ким Чен-ун. На този фон се разпространяваха слухове, че тази година съвместните учения на Южна Корея и САЩ ще бъдат ограничени, за да не бъде провален дипломатическият процес със Севера.", "date": "2018.03.20", "title": "Южна Корея и САЩ ще възобновят военните си учения на 1 април"}
{"url": "http://www.mediapool.bg/oon-prizova-za-po-barzi-deistviya-za-da-ne-ostane-zemyata-bez-voda-news276958.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Бразилия започна Световният форум за водата. ООН и голям брой политици и специалисти, събрали се в бразилската столица, призоваха за по-бързи действия, за да не започне да страда Земята от недостиг на вода, предаде Франс прес.\r\n\t \r\n\t\"Просто няма време за губене\", каза при откриването на осмото издание на форума президентът на Бразилия Мишел Темер.\r\n\t \r\n\tСтраната, където се намира 18 процента от годната за пиене вода на планетата, страда от 2012 г., в североизточната си част, от най-продължителната суша в своята история, отбелязва Франс прес.\r\n\t \r\n\t\"Има консенсус - животът на Земята е заплашен, ако не спазваме границите на природата\", предупреди Темер.\r\n\t \r\n\tООН представи изключително тревожен доклад, според който близо половината от населението на планетата, 3,6 милиарда души, живее в райони, където може да няма вода най-малко един месец в годината. Според прогнозите броят на застрашените хора ще достигне 5,7 милиарда през 2050 г.\r\n\t \n\n\r\n\tФорумът, който се провежда до петък под мотото \"Да си поделим водата\", е събрал 40 000 участници, сред които петнадесетина държавни ръководители, 300 кметове от целия свят, както и десетки учени и еколози.", "date": "2018.03.20", "title": "ООН призова за по-бързи действия, за да не остане Земята без вода"}
{"url": "http://www.mediapool.bg/preduprezhdeniya-za-vielitsi-i-silen-vyatar-v-poslednite-dni-na-zimata-news276919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ последните зимни дни вместо затопляне, зимата се се завърна с предупреждения за виелици и силен вятър.\r\n\tВ районите на Русе, Силистра, Разград, Търговище и Шумен освен снеговалежи ще има и силен вятър във вторник, който ще създава условия за виелици и навявания. На места има и поледици.\r\n\tОт Пътната агенция съобщават, че пътните настилки са мокри, заледени, но обработени.\r\n\tНамалена видимост поради мъгла до 50 м има на проходите \"Шипка” и  \"Троянски”.\r\n\tВременно се ограничава движението на тежкотоварни автомобили над 12 т. в района на Шумен, Силистра и Добрич.\r\n\tПостепенно се възстановява  движението на моторни превозни средства над 12 т по магистрала „Хемус”, в посока София. Тировете се пропускат контролирано.\r\n\tОще от 3,30 часа е започнала обработката със смеси против заледяване на основните пътни артерии в София, както в центъра на града, така и в кварталите, съобщават от Столична община. Продължава почистването на районите \"Банкя“, \"Връбница“, \"Кремиковски“, \"Панчарево“, \"Триадица“ и \"Студентски“. Градският транспорт се движи нормално по всички маршрути. В планинските райони пък е избутана снежна маса. На терен през нощта са работили общо 62 снегопочистващи машини.\r\n\tШест екипа на дирекция „Аварийна помощ и превенция“ ще наблюдават критичните участъци на реките и ще следят нивата на общинските язовири в предвид на предтоящото снеготопене през деня", "date": "2018.03.20", "title": "Предупреждения за виелици и силен вятър в последните дни на зимата"}
{"url": "http://www.mediapool.bg/strelba-v-gimnaziya-v-merilend-napadatelyat-e-ubit-dvama-uchenitsi-sa-tezhko-raneni-news276959.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин човек е убит и двама са ранени при стрелба в гимназия в Мериленд, съобщиха местни медии, след като училищните власти потвърдиха, че кампусът е затворен и ситуацията е овладяна, предаде Ройтерс.\r\n\t \r\n\tСтрелбата е станала в гимназията \"Грейт Милс\" в окръг Сейнт Мери, на 110 км южно от Вашингтон. В нея учат около 1600 души.\r\n\t \r\n\tВ нападението има двама ранени и един убит. Двама ученици са в критично състояние, а нападателят, също ученик, е издъхнал от раните си, предадоха Си Ен Ен и Ен Би Си.\r\n\t \r\n\tСпоред шерифа на окръга Тим Камерън нападателят е влязъл в гимназията в началото на учебния ден и е ранил ученичка, а след това ученик. В този момент по него е открил огън охранител на училището и в резултат на завързалата се престрелка нападателят е бил обезвреден. Охранителят не е пострадал.\r\n\t \r\n\tОбразователните власти на окръг Сейнт Мери съобщиха, че територията на гимназията е отцепена, а положението е под контрол. Учениците на гимназия \"Грейт Милс\" са отведени в друго учебно заведение. Всички останали училища в окръга работят нормално.\r\n\t \n\n\r\n\tНападението става на фона на дебата след стрелбата на 14 февруари в гимназията \"Марджъри Стоунман Дъглас\" в Паркленд, щата Флорида, когато бяха убити 17 души.", "date": "2018.03.20", "title": "Стрелба в гимназия в Мериленд, нападателят е убит, двама ученици са тежко ранени"}
{"url": "http://www.mediapool.bg/novi-650-hilyadi-migranti-sa-otcheteni-v-es-za-minalata-godina-news276960.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ ЕС за миналата година са били отчетени нови 650 000 мигранти, съобщи Европейската комисия, като се позова на данни на Евростат\r\n\t \r\n\tОсновната част от мигрантите са от Сирия, Ирак и Афганистан. За сравнение през 2016 г. мигрантите са били 1 206 500 души, а през 2014 г. - малко над половин милион.\r\n\t \r\n\tВсеки трети мигрант е потърсил убежище в Германия. Сред най-тежко засегнатите страни са също Италия (126 600, или 20 на сто), Франция (91 100, или 14 на сто), Гърция (57 000, или девет процента), Великобритания и Испания (над 30 хиляди, или пет на сто). Сравнено с предходни години, миналата година рекорден ръст в притока на мигранти отчита Испания (96 на сто), докато в Германия се наблюдава спад от 73 процента.\r\n\t \r\n\tПосочените бройки не отчитат близо един милион молби за убежище, по които все още липсва постановено решение. Близо половината от тези нерешени случаи са в Германия (443 800).\r\n\t \r\n\tВ България за миналата година се отчита спад с 82 на сто в подадените молби. За миналата година у нас закрила са потърсили 3470 мигранти, докато през 2016 г. броят им е бил 18 990 души. Миналата година най-често убежище у нас са търсили афганистанци (1050), иракчани (955) и сирийци (940).", "date": "2018.03.20", "title": "Нови 650 хиляди мигранти са отчетени в ЕС за миналата година"}
{"url": "http://www.mediapool.bg/goreshti-strasti-okolo-studeniya-rezerv-news276918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатворената през 2015 г. ТЕЦ \"Варна\", която в момента се пренастройва да работи от въглища на газ, скоро ще се завърне на енергийния пазар. Това може да доведе до повишаване - макар и малко, на цената на тока от 1 юли. Дали това ще се случи зависи от две неща. Едното е дали \"Електроенергийният системен оператор\" (ЕСО) ще поиска, а енергийният министър ще одобри повишаване на енергийните мощности, на които се плаща, за да стоят в резерв и да реагират при екстремни условия (т.нар. студен резерв). Второто е дали електроцентралата ще заяви, а Комисията за енергийно и водно регулиране ще разреши на ТЕЦ \"Варна\" да произвежда електроенергия по годишна квота за регулирания пазар на бита и малкия бизнес.\r\n\tМиналата седмица работодателските организации алармираха, че ЕСО смята да повиши сегашния т.нар. студен резерв от енергомощности, за да може да се гарантират приходи за ТЕЦ \"Варна\", която в края на 2017 г. бе продадена от чешката ЧЕЗ на фирмата \"Сигда\", притежавана от децата на бившия транспортен министър Данаил Папазов, който е неин управител. Папазов потвърди преди време, че електроцентралата смята да участва в търговете за разпределението на студения резерв. Такива търгове ЕСО обявява периодично и те редовно биват спечелвани   предимно от дружествата на Христо Ковачки ТЕЦ \"Брикел\", ТЕЦ \"Бобов дол\", ТЕЦ \"Марица 3\", топлофикациите в Перник и Русе. Свързаните с Ковачки централи покриват около 70 на сто от студения резерв, в който участват още държавната ТЕЦ \"Марица Изток 2\", ТЕЦ \"Биовет\" на Кирил Домусчиев, както и т.нар. американски централи \"Ей И Ес Гълъбово\" и \"КонтурГлобал Марица Изток 3\", съгласно дългосрочните договори за изкупуване на тока им.\r\n\tП\r\n\tОт държавния оператор казаха пред Mediapool, че не възнамеряват да искат повече студен резерв. Министърът на енергетиката Теменужка Петкова обаче засега не се ангажира с конкретен отговор на въпроса подготвя ли се повишението му. В края на миналата седмица тя каза, че той ще се реши след анализ, който в момента се подготвял.\r\n\tВ същото време Петкова коментира, че . Министърката припомни още, че съгласно задълженията на България към европейската енергийна мрежа, този резерв може да е в рамките на 1000 МВ, колкото е най-голямата единична генерираща мощност в страната. В случая такава мощност е всеки от двата блока на АЕЦ \"Козлодуй\". Петкова припомни още, че до края на 2013 г. студеният резерв е бил 1040 МВ. Тя също така обърна внимание как през януари 2017 г. в големия студ някои от резервните мощности не успяха да изпълнят задълженията си и се наложи спиране на износа на тока.\r\n\tВсичко това може се тълкува като знак за предстоящо вдигане на студения резерв. Решението ще стане ясно до дни, тъй като до края на март ЕСО трябва да внесе в КЕВР заявление за цени, базирани на обявен със заповед на министъра студен резерв.\r\n\tВ последните три години студеният резерв и енергийният пазар не усетиха липсата на ТЕЦ \"Варна\". А това, че част от ТЕЦ-овете не можаха да стартират мощностите си тогава, когато бе необходимо, не е причина в тях да се наливат още повече пари, само за да твърдят, че ги държат в режим на готовност.\r\n\tВ момента средногодишно на стендбай режим са 500 МВ. За всяка от последните три години собствениците на тези мощности са получили от ЕСО малко над 40 млн. лв., според финансовите отчети на държавния оператор. Цената на обемите студен резерв е средно 8-9 лв./МВтч. Тези плащания се предоставят на централите само срещу обещанието им, че се задействат свои мощности при нужда.\r\n\tДържавният оператор отказа да каже пред Mediapool точно колко пъти в последните три години се е налагало задействането на студения резерв. Отговорът бе, че \r\n\tГоляма тайна се оказа и това колко пъти доставчици на студен резерв не са успели да го задействат при заявка от страна на ЕСО. Операторът посочи пред Mediapool, че  Какви са наложените глоби не се съобщава, защото в момента за тях се водели съдебни спорове.\r\n\tПарите за студения резерв идват от цената на тока, като част от таксата \"достъп до електропреносната мрежа\". В момента тя е 1.09 лв./Мвтч и е определена на база именно тези средногодишни резервни мощности. Вдигането на студения резерв на 1000 МВ означава удвояване на тази такса, според методиките на КЕВР. Дори и увеличението на въпросните мощности да е по-малко – например 700 МВ, крайният ефект отново е поскъпване на таксата \"достъп\" и повишаване крайната цена на тока за всички потребители. Освен ако КЕВР не реши да натиска нечии други цени по веригата производство - пренос- разпределение - доставка на тока, за да се минимизира влиянието върху цените за бита и бизнеса. Такива похвати бяха използвани от предишни състави на енергийния регулатор.\r\n\tСпоред зам.-председателя на Асоциацията на индустриалния капитал в България Румен Радев няма никаква нужда да се повишава студеният резерв, тъй като страната ни има много добра свързаност с енергийните системи на съседните държави и Европа. При евентуален недостиг на електроенергия, която не може да бъде набавена от студения резерв, стои възможността за внос на ток – при това на цени, които не са различни от тези в страната. Друг вариант е най-сетне да се въведе опцията част от резервните мощности да са и работещите предприятия, каза Радев през Mediapool. От Българската федерация на индустриалните енергийни консуматори отдавна предлагат предприятията да бъдат допуснати до резервните мощности, като принципът е обратният на сегашния, при който електропроизводството се задейства при нужда. Тогава на заводите ще се плаща да спират работа, за да намалее потреблението на ток в страната и да се гарантират неотменни нужди в студа. Все още обаче този механизъм се неглижира от българското правителство, докато миналия месец Германия, Франция, Белгия, Италия, Гърция и Полша са получили одобрение от Брюксел за прилагане на такъв механизъм за диспечиране на потреблението, посочват работодателките организации.\r\n\tУвеличаването на мощностите за студен резерв е най-лесният начин за наместването на ТЕЦ \"Варна\" на енергийния пазар. Централата планира да заработи от октомври 2018 г., за когато се очаква и да се обявят и нови търгове за студен резерв от ЕСО.\r\n\tОще когато \"Сигда\" обяви, че ще преобразува три блока на ТЕЦ \"Варна\" в газови и ще заработи, в бранша се заговори, че идеята е фирмата да вземе студен резерв и да разчита, че няма да й се наложи да го задейства. Ако пък не изпълни задължението си, ще си плати глобата, каквато е практиката сред останалите централи от студения резерв.\r\n\tПреди месец Данаил Папазов отрече ТЕЦ \"Варна\" да има такива планове. Той заяви, че централата ще работи и на свободния, и вероятно на регулирания пазар. Тогава енергийни експерти недоумяваха как бившият министър от кабинета \"Орешарски\" очаква да пробие на пазара, при положение, че използването на природен газ за производство на ток означава високи цени.\r\n\tС напредване на времето обаче се изяснява, че \"Сигда\" възнамерява да комбинира варианти, за да си осигури дял на пазара.\r\n\tДанаил Папазов потвърди пред Mediapool, че ТЕЦ \"Варна\" работи върху заявление за цени, което да внесе в енергийния регулатор за одобрение. Той не се ангажира с коментар дали централата ще иска и квота за контролирания от държавата пазар на тока за домакинствата и дребния бизнес.\r\n\tСпоред Румен Радев, това е вариантът варненската мощност да си гарантира продажба на ток на високите цени, които ще постигне, ползвайки природен газ.\r\n\tКвотата за регулирания пазар, която представлява около три четвърти от изкупуваните количества ток в страната, се определя от КЕВР и включва енергия от държавните АЕЦ \"Козлодуй\" и ТЕЦ \"Марица Изток 2\", от двете американски централи, ВЕИ, ВЕЦ-овете на НЕК, както и топлофикации и заводски централи. Квотите за регулирания пазар се купуват задължително от \"Националната електрическа компания\" (НЕК). Представителите на бизнеса очакват ТЕЦ \"Варна\" да поиска такава квота и действително да пусне един от трите блока, комбинирайки го с \"неработещ\" такъв блок за студен резерв. Според тях, друг вариант било преобразуваната като газова централа да претендира, че е когенерация, за да иска скъпа цена на тока като произвеждан по ефективен начин. \"Питаме се, колко ли гъби и билки трябва да се произведат, за да се оправдае една нова когенерация с електропроизводство като горепосоченото? Една нова далавера с мащаби на трета \"американска\" централа! Естествено, с негативен ефект за всички потребители на електроенергия\", възмутиха се работодателските организации миналата седмица.\r\n\tПапазов не пожела да навлиза в подробности относно ценово заявление и как ще е структуриран бизнеса на ТЕЦ \"Варна\", посочвайки, че в момента работата на дружеството е съсредоточена върху преминаването на мощностите от въглища на природен газ и пускането им в експлоатация.\r\n\tИнтересна подробност е, че преди да затвори ТЕЦ \"Варна\", предишният й собственик ЧЕЗ също имаше планове да газифицира мощността и искаше от държавата да й обещае квота за регулирания пазар. Такава обаче не бе гарантирана и чешката компания прецени, че при това положение не може да си избие инвестицията от около 100 млн. евро.\r\n\tПреди месец Папазов не желаеше да коментира каква ще е инвестицията на \"Сегда\" в газификацията на трите блока, защото все още се правели анализи. Очевидно процесът е напреднал, тъй като миналата седмица председателят на енергийния регулатор Иван Иванов съобщи, че централата вече е направила 72-часови проби как работи единият й блок.\r\n\tТака \"Сигда\" усърдно се готви за атака на електроенергийния пазар и само от държавата и КЕВР зависи дали ще има допълнителни преимущества за дружеството, оглавено от бившия председател на борда на \"Българския енергиен холдинг\" (БЕХ) Георги Христозов. Той е познат в бранша и като собственик на ТЕЦ \"Видахим\", който има опит в получаването на гарантирани от регулатора приходи и като студен резерв и като квота за регулирания пазар и влезе в държавната енергетика с богатство от 3 млн. лв., а си тръгна с милион отгоре.", "date": "2018.03.20", "title": "Горещи страсти около студения резерв"}
{"url": "http://www.mediapool.bg/petima-ot-po-tezhko-postradalite-balgari-v-egipet-sa-v-bolnitsa-news276921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетимата български туристи, които пострадаха по-тежко при автобусна катастрофа в Египет вчера, се намират в частната болница АМС в Хургада. Това съобщи българският консул Евгени Паралингов, който бе изпратен незабавно на място от вицепремиера и министър на външните работи Екатерина Захариева, съобщиха от МВнР.\r\n\tПострадалите имат фрактури и порезни рани. Днес ранените ще бъдат изследвани със скенер, за да бъде им назначено лечение, включително оперативно, ако се налага.\r\n\tПредставители както на българската, така и на египетската туристическа фирма са в болницата с ранените. Всички изследвания и операции ще бъдат платени от застраховките на пътниците.\r\n\tОт общо 20 души ранени в автобуса, 12 са с по-леки рани, ожулвания, охлузвания, синини, леки порезни рани – те са обработени и са изявили желание да продължат туристическата си програма.\r\n\tКруизът по река Нил на групата свършва в събота, 24 март. В хотела в Хургада, където ще бъде настанен и консулът, са пожелали да останат и да изчакат връщането на групата на 24 март други трима души, по-леко пострадали, с вече обработени рани.\r\n\tМинистър Захариева лично следи случая, като служителите на посолството ни в Кайро ще оказват пълно съдействие на пострадалите наши сънародници в рамките на своите правомощия, увериха от МВнР.", "date": "2018.03.20", "title": "Петима от по-тежко пострадалите българи в Египет са в болница"}
{"url": "http://www.mediapool.bg/ako-aets-belene-veche-beshe-postroena-news276902.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТози кратък анализ не е предназначен за привържениците на АЕЦ \"Белене\" от всички цветове, нито за държавните чиновници, зомбирани от великата идея да я построят. Надявам се да го прочетат здравомислещите хора, още веднъж да се уверят в безсмислието на този многомилиарден проект и в последна сметка да го спрат.\r\n\tОт апологетите на АЕЦ \"Белене\" често може да се чуе, че още преди няколко години сме можели да я завършим и тогава, както пееше Богдана Карадочева - ще започне такъв живот... От инженерна гледна точка това, разбира се, не би било възможно, след като при прекратяване на проекта през март 2012 г. все още техническият проект не е утвърден, няма договор за изграждане, няма стратегически инвеститор, няма финансиране, няма нищо.\r\n\tДа предположим, че към средата на 2012 г. техническият проект на АЕЦ \"Белене\" бе утвърден и държавата бе започнала изграждането. Ако по някакво чудо бе създадена перфектна организация за строителство, бяха намерени кредити за около 20 млрд. лв. на разумна цена, ако изграждането бе станало без забавяне, ако бе осигурен персонал за централата и тя бе подсъединена към мрежата ... и много други ако ... хипотетично първият блок на АЕЦ \"Белене\" може би щеше вече да е завършен?\r\n\tПреглед на страницата на \"Електроенергийния системен оператор\" (ЕСО) показва, че от началото на годината до 12 март електропроизводството е спаднало с 4.8 %, а електропотреблението - с 6.8 % в сравнение със същия период на 2017 г. През миналата седмица например максималният товар в страната е бил само 5286 МВ, а минималният – 3350 МВ.\r\n\tОт началото на година нетният износ е бил средно 424 МВт с големи вариации.\r\n\tКак се осигурява товарът в страната и износът, като се има предвид, че?:\r\n\t- без АЕЦ \"Белене\" сега имаме инсталирани около 11 880 МВ (с един блок на ТЕЦ \"Варна\");\r\n\t- АЕЦ Козлодуй генерира постоянно около 2100 МВ;\r\n\t- Поради постоянните дъждове повечето ВЕЦ (общо 2340 МВ без помпи) постоянно са в работа, понякога осигурявайки над 1600 МВ и общо 8.7 % от производството от началото на годината;\r\n\t- Останалите ВЕИ (общо 1822 МВ) работят основно в зависимост от времето и са дали 5.4 % от производството от началото на годината;\r\n\t- Топлофикационните и заводските ТЕЦ дават 400-500 МВ;\r\n\t- ТЕЦ на въглища (общо 4000 МВ) покриват останалото, като мощността им принудително е ограничена, дори наскоро ТЕЦ \"Бобов дол\" спря работа напълно;\r\n\tЯсно е, че дори през този сезон шансовете АЕЦ \"Белене\" да намери пазар за електроенергията си в страната и в региона биха били нулеви.\r\n\tПо различни прогнози при пълно натоварване (два блока с общо 2120 МВ, 7970 часа работа годишно и 16.9 млрд кВтч бруто производство годишно) електроенергията от АЕЦ \"Белене\" би струвала между 170 и 200 лв/МВтч, а при по-ниско производство – значително повече.\r\n\tТази себестойност голяма ли е или много голяма? Както винаги отговорът на въпроса е в сравнението. За тази цел най-добре е да се ползуват публичните данни от Българската Независима Енергийна Борса (БНЕБ). През 2017 г. средната цена на базова електроенергия, търгувана на БНЕБ, ден напред, е била около 80.5 лв/МВтч. Според БАН тя щяла да расте и при умерено развитие през 2020 г. вече щяла да е 114 лв/МВтч.\r\n\tПо разбираеми причини (но неизвестни на науката) обаче, основно поради свитото потребление и излишъкът от мощности, логично се стигна до намаляване на постигнатата цена на базова електроенергия ден напред на . Например през първата седмица на март т.г. тя е 63.22 лв/МВтч, през втората – 53.94 лв/МВтч, а през последните 5 дни – 37 лв/МВтч. За 17 март, събота, е постигната немислимата доскоро цена от 24.96 лв/МВтч, а за неделя, 18 март – дори 14.81 лв/МВтч. Тенденция за намаление се вижда и при цените на върховата и подвърховата електроенергия.\r\n\tСледователно, ако по някакво чудо АЕЦ \"Белене\" бе вече построена, при либерализиран пазар,. Инвестираните общо 22-23 млрд. лв. щяха да бъдат загубени, нещо повече - Сигурно не е излишно да се каже, че държавата няма откъде да вземе тези пари, освен да вдигне данъците и да отреже разходите за заплати на учители, лекари, полицаи, за пенсии и т.н.\r\n\tЕх, какъв живот само!\r\n\tСъщата перспектива се очертава, ако АЕЦ \"Белене\" бъде завършена в обозримо бъдеще.  за периода 2018-2027 г. ясно показва, че без АЕЦ \"Белене\" (дори и без ТЕЦ \"Варна\") към 2027 г. потреблението в страната ще е напълно осигурено с възможности за износ между 6.5 и 7.9 млрд кВтч годишно. Дори  отчита, стр. 268, че при реалистично развитие на мощностите и потреблението, вътрешното потребление в страната до 2040 г. ще е задоволено с възможности за огромен износ – 9 млрд. кВтч до 2035 година и до 5 млрд. кВтч след това извън зимните месеци. Няма обаче никакви гаранции дали другите страни ще имат нужда от толкова ток, като се има предвид, че през последните години износът намалява и през 2017 г. е бил само 5.52 млрд кВтч.\r\n\tТова са само част от фактите, които показват, че Внушенията които обилно се сипят за интерес от балканските страни, за \"заявка“ за европейско финансиране, за интерес от китайски инвеститори, как БАН била показала, че проектът е жизнеспособен, как нямало губеща АЕЦ, да не изпаднем от клуба на ядрените държави и прочее, не могат да променят този извод.", "date": "2018.03.20", "title": "Ако АЕЦ \"Белене\" вече беше построена"}
{"url": "http://www.mediapool.bg/merkel-obeshta-da-raboti-za-obsht-evropeiski-dneven-red-mezhdu-germaniya-i-polsha-news276920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа работи за осигуряване на общ дневен ред в Европа на Германия и Полша обеща при посещението си във Варшава канцлерът Ангела Меркел, но отбеляза, че това ще изисква деликатност и желание за компромис, съобщи БНР.\r\n\tГермания и Полша все още имат разногласия по миграционната политика, водена от Меркел, и по планирания нов газопровод от Русия до Германия, който ще заобикаля Полша.\r\n\tЕвропейският съюз на свой ред критикува правителството във Варшава за предприетите реформи в правосъдието, които според мнозина подкопават върховенството на закона.\r\n\tПолският премиер Матеуш Моравецки обяви, че с германския канцлер са обсъдили и въпроса за твърд и не само символичен отговор на отравянето на бившия руски шпионин Сергей Скрипал във Великобритания. Договорено е въпросът да бъде дискутиран на срещата на лидерите от ЕС на 22-23 март.\r\n\tМеркел потвърди солидарността си с Великобритания, но се въздържа да обвини директно Русия за нападението, отбелязват информационните агенции.", "date": "2018.03.20", "title": "Меркел обеща да работи за общ европейски дневен ред между Германия и Полша"}
{"url": "http://www.mediapool.bg/tramp-predlaga-smartno-nakazanie-za-narkotrafikanti-news276923.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп оповести дългоочаквания си план за борба с кризата с наркотичните зависимости в страната, която включва смъртно наказание за наркотрафикантите, предава Voice of America, цитиран от Фокус.\r\n\tВ рамките на реч, изнесена в понеделник, Тръмп обеща да помогне за израстването на „поколение деца без наркотици“, уверявайки, че “заедно ще сложим край на бича на наркоманиите в Америка веднъж завинаги\".\r\n\tУспех в тази насока може да се постигне с твърди мерки, смята той. “Ако не се справим с наркодилърите, губим времето си. И тази твърдост включва смъртното наказание\", бе предложението на американския президент.", "date": "2018.03.20", "title": "Тръмп предлага смъртно наказание за наркотрафиканти"}
{"url": "http://www.mediapool.bg/generalniyat-sekretar-na-nato-poiska-rusiya-da-razsekreti-novichok-news276924.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНАТО призова Русия към пълно разсекретяване на програмата “Новичок“ пред Организацията за забрана на химическите оръжия (ОЗХО). Това заяви генералният секретар на Алианса Йенс Столтенберг на пресконференция след срещата му с министъра на вътрешните работи на Великобритания Борис Джонсън, съобщава руският вестник “Коммерсант“, цитиран от Фокус.\r\n\tСтолтенберг напомни също, че отравянето на бившия полковник от руското Главно разузнавателно управление (ГРУ) Сергей Скрипал е атака на територията на една от страните в НАТО. Алиансът осъжда подобни действия и предлага на Великобритания своята помощ в разследването, подчерта норвежкият политик.\r\n\tГенералният секретар на НАТО добави, че отравянето в Солсбъри попада сред други “груби действия” на Русия, включително опити да дестабилизира Източна Украйна, вмешателство в демократичните процедури на Запада и кибератаки. В тази връзка Столтенберг обеща, че Русия няма да й се отдаде да “разцепи” Алианса.\r\n\tСергей Скрипал и неговата дъщеря бяха отровени в град Солсбъри на 4 март. По версиите на Лондон за покушението е използван нервно- паралитичния газ “Новичок“, разработен в Русия. Министър-председателят на Великобритания Тереза Мей обвини Москва за отравянето на 66-годишния бивш офицер от ГРУ.\r\n\tБорис Джонсън приветства “силата и решителността\" на британските съюзници, които демонстрираха подкрепа за Лондон. По думите му администрацията на руския президент разпространява “купчина лъжи”, за да прикрие ролята на Москва в отравянето Скрипал.\r\n\tПротивно на твърденията на Русия, първият дипломат на Лондон увери, че Обединеното кралство действа \"в съответствие с Конвенцията за забрана на химически оръжия\".\r\n\t“Междувременно отричанията на Русия стават все по-абсурдни. В един момент те казват, че никога не са произвеждали “Новичок“, после твърдят, че са го произвели, но всички негови запаси са били унищожени. Тогава отново казват, че са направили “Новичок“, всички запаси са били унищожени, но някои от тях загадъчно са попаднали в Швеция, в Чешката република или в Словакия, или в САЩ, или дори в Обединеното кралство. Мисля, че това, което хората могат да видят, е, че това е класическа руска стратегия, която се опитва да прикрие иглата на истината в купа сено на лъжи и омагьосване\", категоричен бе Джонсън.\r\n\tСпоред британския външен министър 12 години след убийството на Александър Литвиненко в Лондон руснаците “вече не могат да заблудят никого\" и че много страни от НАТО са били засегнати от “злонамерено или разрушително руско поведение\".", "date": "2018.03.20", "title": "Генералният секретар на НАТО поиска Русия да разсекрети \"Новичок\""}
{"url": "http://www.mediapool.bg/ssb-prizova-borisov-da-se-zastapi-pred-erdogan-za-spazvaneto-na-choveshkite-prava-news276925.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата магистратска организация у нас - Съюзът на съдиите в България отправи призив към премиера Бойко Борисов във връзка с предстоящото посещение на турския президент Реджеп Ердоган у нас в началото на следващата седмица.\r\n\tМагистратите апелират Борисов да се застъпи пред турския държавен глава за спазването на човешките права в Турция.\r\n\t\"Много се надяваме, че Вие осъзнавате колко е важно за един български държавник да покаже национално достойнство, самочувствие, смелост и принципност при отстояването на основни демократични принципи, при срещите му с представителите на чужди държави\", пишат от ССБ близо седмица преди визитата на Ердоган.\r\n\tВ няколкото позиции досега магистратската организация неколкократно се е застъпвала за задържаните след преврата от юли 2016 година магистрати в Турция и откри дарителска сметка в тяхна подкрепа.\r\n\t“Обръщаме се към Вас в качеството Ви на министър-председател на държава, която е член на Съвета на Европа и на Европейския съюз. Основни ценности на тези две най-важни европейски организации са изграждането и поддържането на демократична и правова държава, в която се уважават основните човешки права на всеки гражданин. Тези ценности представляват и демократичната основа на Конституцията на Република България, в която Вие сте се клел”, пишат от ССБ.\r\n\tМагистратите отбелязват, че след случилия се неуспешен опит за преврат през месец юли 2016г. “десетки хиляди турски граждани бяха арестувани, като до нас достига многократно информация от различни легални източници, че много от тях са били задържани без правно основание, без доказателства и са били подложени на изтезания с цел да направят самопризнания за участие в опита за преврат”.\r\n\t“Между тези хора има над 3 000 турски съдии и прокурори арестувани по едно и също време, като много от тях са задържани вече над една година и половина. Ние, разбира се, осъждаме всеки опит за противоконституционна промяна на властта във всяка суверенна държава, включително и в Република Турция”, пише магистратската организация.\r\n\tСпоред нейните представители Борисов трябва да използва предстоящата среща с Ердоган, за да се застъпи за спазването на “правото на живот, за забраната за изтезание и нечовешко или унизително отношение, за правото на свобода и справедлив съдебен процес, по отношение на всички турски граждани, спрямо които е започнало наказателно преследване по повод на опита за преврат в Турция и в частност на нашите колеги съдии и прокурори”.", "date": "2018.03.20", "title": "ССБ призова Борисов да се застъпи пред Ердоган за спазването на човешките права"}
{"url": "http://www.mediapool.bg/sarkozi-be-zadarzhan-i-razpitan-zaradi-afera-s-finansirane-ot-libiya-news276926.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият френски президент Никола Саркози е задържан тази сутрин от полицията за разпит, съобщи източник от правосъдната система, цитиран от световните агенции.\r\n\t \r\n\tСаркози е бил разпитан в полицейски участък в Нантер, западно от Париж. Разследването се води от 2013 г. и е за предполагаемо незаконно финансиране на предизборната му кампания през 2007 г. в размер на милиони евро, получени от режима на тогавашния либийски диктатор Муамар Кадафи.\r\n\t \r\n\tСпоред френския сайт \"Медиапар\" на Саркози може да бъдат предявени обвинения в корупция, търговия с влияние, разхищение на държавни средства, а също и за укриване на данъци.\r\n\t \r\n\tЗа финансиране от Либия на кампанията на Саркози либийските власти заговориха в началото на март 2011 година. В частност синът на Кадафи - Сейф ал Ислам каза тогава в интервю за телевизия \"Евронюз\", че е поискал от Саркози, който по онова време беше президент, да признае факта, че е получил финансова помощ от либийското правителство.\r\n\t \n\n\r\n\tПоследваха разследвания на независими журналисти в самата Франция. Самият Саркози категорично отхвърля твърденията за финансиране на кампанията с либийски средства.\r\n\t \r\n\tВъпреки че се води разследване от 2013 г., случаят породи голямо обществено внимание чак три години след това, когато бизнесменът с двойно френско и ливанско гражданство Зиад Такиедин заяви пред сайта за разследваща журналистика \"Медиапар\", че е доставил куфарчета от Либия с 5 милиона евро в брой на Саркози и тогавашния началник на кабинета му Клод Геан.\r\n\tТакиедин отправи обвиненията в момент, когато Саркози участваше в първичните избори на френската десница за кандидат-президент на партия \"Републиканците\". Саркози загуби в първия тур, оставайки трети след Франсоа Фийон и Ален Жупе, отбелязва Асошиейтед прес.\r\n\tСледователите проучват твърдения, че режимът на Кадафи тайно е дал на Саркози общо 50 милиона евро за кампанията през 2007 година. Такава сума би надхвърлила повече от двукратно максималния допустим бюджет за предизборна кампания, който навремето бе 21 милиона евро. Освен това предполагаемите плащания биха били в нарушение на френските правила срещу финансирането от чужбина и за деклариране на източника на средства за предизборни кампании.\r\n\tПрез септември 2017 г. полицейският отдел за борба с корупцията връчи на съдиите доклад, в който се казва, че сред обкръжението на Саркози са се разнасяли пари в брой в предизборната му кампания през 2007 г.\r\n\tПред следователи бившият ковчежник на предизборната кампания на Саркози Ерик Вьорт и заместникът му Венсан Талвас заявиха, че парите са дошли от анонимни дарения в размер между 30 000 и 35 000 евро.\r\n\tВ интервюто за \"Медиапар\", публикувано през ноември 2016 г., Такиедин каза, че са му били дадени 5 милиона евро в Триполи от шефа на разузнаването на Кадафи. Той занесъл три пъти пълни с пари куфари през 2006 и 2007 г. в министерството на вътрешните работи, оглавявано по това време от Саркози.\r\n\tСамият Такиедин от години си има проблеми с френското правосъдие, главно заради твърдения, че е осигурил незаконно финансиране на консервативния политик Едуар Баладюр за кампанията му на президентските избори през 1995 г., посредством комисиони от продажбите на френски подводници на Пакистан. Според в. \"Монд\" следователите неотдавна са предали на магистрати доклад, в който са описали в детайли как парите са отивали в предизборния щаб на Саркози.\r\n\tРазследването проверява и съмнителната продажба през 2009 г. на вила в Мужен на френската Ривиера за около 10 милиона евро на либийски фонд, управляван от бившия финансов министър на режима на Кадафи Башир Салех.\r\n\tСледователите подозират, че истинският собственик и продавач на вилата е бил френският бизнесмен Александър Джухри, който се е договорил със Салех за определяне на \"силно завишена\" покупна цена. Джухри е заподозрян, че е играл роля в незаконната схема за финансиране на кампанията на Саркози.\r\n\tСалех е издирван от френското правосъдие, за да бъде разпитан по този въпрос. В края на февруари той е бил прострелян в Южна Африка. Срещу него е издадена международна заповед за задържане. Джухри пък е бил арестуван през януари в Лондон за измама и пране на пари въз основа на издадена от Франция европейска заповед за задържане. Той е в болница от десетина дни за сърдечно заболяване.\r\n\tСаркози не за пръв път има проблеми със закона. През февруари 2016 г. му бяха повдигнати предварителни обвинения от френски магистрати по подозрение в прекомерни разходи на неуспешната му кампания за преизбиране през 2012 г., заради което ще бъде съден.", "date": "2018.03.20", "title": "Саркози бе задържан и разпитан заради афера с финансиране от Либия"}
{"url": "http://www.mediapool.bg/zapochva-mashtabna-proverka-za-dostapnostta-na-sgradite-za-hora-s-uvrezhdaniya-news276927.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредстои мащабна национална проверка на сградите за достъп на хората с увреждания. Все още голяма част от обществените сгради имат проблеми с достъпната архитектурна среда, коментира председателят на Комисията за защита от дискриминация Ана Джумалиева пред във вторник пред БНР.\r\n\t\"Нашата идея е да покажем не само местата или сградите, в които има недостъпна архитектурна среда, а да покажем и добрите модели в България и искаме кампанията да има позитивен отзвук\". \r\n\tДжумалиева предлага да се помисли за обособяването на специален фонд, който да финансира изграждането на достъпна среда в държавните и общински институции.\r\n\t\"Изграждането на достъпна архитектурна  среда е обикновено процес, свързан със сериозни финансови средства. Когато говорим например за държавна институция е много по трудно и сме имали случаи, в които ръководител на институцията има желание да изгради подобна среда, но това е свързано със специални средства, които трябва да бъдат предвидени в бюджета“, заяви тя. \r\n\t“Може би държавата и институциите трябва да помислят, дали след като е толкова трудно, след като е свързано с такива финансови средства и затруднения осигуряването на достъпна среда, дали не е добре да се помисли за някакъв специален фонд, който да бъде създаден, от който фонд да могат спокойно да бъдат финансирани институциите и сградите с подобни средства“, коментира Джумалиева.\r\n\tПри констатиран проблем КЗД има правомощията да налага глоби.\n\n\r\n\t\"Те могат да стигнат от 100 лева до 20 хиляди лева при повторно нарушение, в случай че трети път констатираме, че даденото нарушение не е поправено, или пък не е осигурена достъпна архитектурна среда\", посочи тя.  \r\n\t\"Снимките са най-лесният начин да се докаже недостъпност на средата. Допреди няколко години жалбите и сигналите за недостъпна архитектурна среда са били повече\", обобщи доц. Джумалиева.", "date": "2018.03.20", "title": "Започва мащабна проверка за достъпността на сградите за хора с увреждания"}
{"url": "http://www.mediapool.bg/mediyniyat-zakon-peevski-zasega-nyama-da-bade-razglezhdan-v-parlamenta-news276928.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като ГЕРБ се превърна в основен защитник на закона на Делян Пеевски за КТБ и преодоля, с помощта на ДПС, президентското вето върху него, управляващата партия далеч не е така консолидирана в подкрепата си за поправките в медийния закон, внесени също от депутата и медиен магнат в началото на февруари.\r\n\t \r\n\tВъпреки че ГЕРБ не понесоха особени имиджови щети от подкрепата си за текстовете в Закона за банковата несъстоятелност, а напротив – бяха изобилно хвалени от изданията, близки до народния представител от ДПС, управляващата партия обмисля как хем да не казва, че няма да подкрепи медийните искания на Пеевски, хем да не ги приеме.\r\n\t \r\n\tСтратегията на ГЕРБ\n\n\r\n\t \r\n\tПроверка на Mediapool показа, че засега избраната от ГЕРБ стратегия е поправките да бъдат бавени по всевъзможни начини – със становища, създаване на работни групи, обсъждания и проучвания на чужд опит.\r\n\t \r\n\tПо неофициална информация управляващите са провели разговори за това както с партньорите си във властта – Обединените патриоти, така и с представители на ръководството на БСП. Двете формации са се присъединили към стратегията на партията на Борисов: нито една лоша дума за законодателната инициатива на медийният магнат и крупен бизнесмен, но и никакво движение за проекта му.\r\n\t \r\n\tПричината за това: текстовете очевидно са насочени срещу ″враговете″ на Пеевски, а самият закон според не един и двама юристи може да доведе до цензура.\r\n\t \r\n\tТекстовете предвиждат всички собственици на медии да декларират информация за \"всяко получено финансиране в предходната календарна година, неговия размер и основание, както и данни за лицето, предоставило финансирането\".\r\n\tВносителите обаче правят законовото уточнение, че \"финансиране е всяко безвъзмездно получаване на парични средства или имущество и/или всяко друго получаване на парични средства, независимо от използваната правна форма, извън приходите от обичайната дейност на доставчика на медийни услуги, както и всички получени заеми извън банковите кредити\".\r\n\t \r\n\tОт текста е видно, че Пеевски се прицелва в медиите, които получават грантово финансиране, с които личната му групировка е във война от години. Освен това е известно, че и без това финансирането от фондации е публично както на сайтовете на самите донорски организации, така и в българското Министерство на правосъдието.\r\n\t \r\n\t\r\n\t \r\n\tВсичко това е съвсем ясно за ГЕРБ и другите споменати партии. Те обаче не желаят да се окажат под прицела на Пеевските медии и затова са избрали стратегията на мълчанието. Тази стратегия вече се изпълнява.\r\n\t \r\n\t″Каквото и да сторим – все някой ще ни критикува. По-добре е да има работна група″, обясняват полушеговито от ГЕРБ. И ето че още в края на февруари на свое заседание Министерският съвет реши да се създаде работна група, която да изготви промени в действащото законодателство относно собствеността и финансирането на медиите в страната и тяхното разпространение.\r\n\t \r\n\tСпоред правителственото съобщение работната група трябва да предложи ясен механизъм за разкриване на крайния собственик на доставчика на съответната медийна услуга и източниците му на финансиране, отговорния държавен орган, който ще прилага механизма, както и размера на санкциите в случай на неизпълнение на задълженията на адресатите на законопроекта.\r\n\tТя трябва да предложи и законово допустим начин за сезиране на Комисията за защита на конкуренцията (КЗК) от държавен орган, както и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии.\r\n\tС решението за сформирането на работната група бе зададена и цел - в 14-дневен срок след създаването й тя трябваше \"обосновано и мотивирано\" да сезира КЗК за извършване на секторен анализ на медийния пазар в страната. Въпросният анализ ще изследва, както е посочено в съобщението от МС, характеристики и структура на пазара, участниците, степента на пазарна концентрация, динамиката в сектора, нормативната уредба, саморегулациите и да доведе до изводи за състоянието на конкурентната среда.\r\n\tМеждувременно на 12 март КЗК е сезирана от Народното събрание с искане на становище на комисията по проекта на Пеевски.\r\n\tЯснота на 6-ти април\r\n\tОт Министерския съвет обясниха пред Mediapool неофициално, че приемането на какъвто и да е регулаторен закон за медиите е почти невъзможно. За да бъде отложена идеята обаче, е необходимо да има достатъчно рационално обяснение. Ето защо властта ще разсъждава какво означава медийна концентрация.\r\n\t″Концентрацията може да се разглежда по различен начин – ако един човек държи 6 от 10 издания може да е концентрация, но ако 3 от тях са местни в малки градове? Тогава едва ли е концентрация. Същевременно, ако държиш една медия, но тя е телевизия...?″, разказват разсъжденията си от администрацията. Оттам също твърдят, че трябва да се проучи и европейският опит по темата, тъй като тя е чувствителна.\r\n\tПотърсени за коментар от БСП разясниха неофициално пред Mediapool, че не виждат смисъл от приемането на закона ″Пеевски″. ″Защо да си навличаме гневът на медиите? И от едната, и от другата страна? Затова стратегията на ГЕРБ в случая е правилна. Нека изпълнителната власт проучва, а после, ако сметнат за редно, да пишат закон″, твърдят социалистите.\r\n\tДали подходът към проекта ″Пеевски″ ще се промени ще стане ясно в началото на април. Според разпоредбите, по които работи Народното събрание, в срок от два месеца след внасянето на един проект водещата комисия за първо гласуване представя доклад по него.\r\n\t″Ако около 6-7 април нямаме доклад, значи сме решили да проучваме още″, казаха пред Mediapool ресорните депутати от управялващата партия.", "date": "2018.03.20", "title": "Медийният закон ″Пеевски″ засега няма да бъде разглеждан в парламента"}
{"url": "http://www.mediapool.bg/razhodite-za-zaplati-sa-narasnali-s-12-v-kraya-na-2017-godina-news276929.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо предварителни данни на Националния статистически институт през четвъртото тримесечие на 2017 година общите разходи на работодателите за един отработен час от наетите от тях лица нарастват с 12.2% спрямо същото тримесечие на предходната година. Увеличението в индустрията е с 11.7%, в сектора на услугите - с 11.8% и в строителството - с 11.9 на сто.\r\n\tПо икономически дейности през периода октомври - декември на 2017 година най-висок ръст на общите разходи за труд в България спрямо същия период на 2016-а година е регистриран в икономическите сектори \"Образование\" - с цели 20.2%, в \"Други дейности\" - с 19.1% и в \"Административни и спомагателни дейности\" - с 15.0%.\r\n\tВ същото време най-нисък ръст на общите разходи за труд е регистриран в икономическите сектори \"Култура, спорт и развлечения\" - с едва 1.1%, \"Производство и разпределение на електрическа и топлинна енергия и на газообразни горива\" - с 3,7% и във \"Финансови и застрахователни дейности\" - с 6.9%.\r\n\tРазходите за възнаграждение за един отработен час (разходите за заплати) през последното тримесечие на 2017 година се увеличават с 12.0% спрямо същия период на предходната година, а другите разходи (извън тези за възнаграждения и заплати) - с 13.2%. По икономически сектори изменението на разходите за възнаграждения спрямо третото тримесечие на 2016-а година варират от повишение с едва 1.0% за \"Култура, спорт и развлечения\" до ръст с 20.1% за \"Образование\".\r\n\tПредварителните данни на НСИ потвърждават изнесените в края на предходната седмица данни на Евростат за заплащането на труда в целия ЕС и в частност в нашата страна през четвъртото тримесечие на годината. Заплащането на труда в ЕС се повиши със скромните 2,4%, а в рамките на еврозоната - с едва 1.7%. Растежът с 12.0% на разходите за възнаграждение поставят България на второ място сред всички страни - членки на Съюза, като тя е изпреварена единствено от Румъния (със скок на заплатите с 14.3%).", "date": "2018.03.20", "title": "Разходите за заплати са нараснали с 12% в края на 2017 година"}
{"url": "http://www.mediapool.bg/okolo-150-sa-opasnite-yazoviri-news276930.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 150 са язовирите в по-тежко техническо състояние, съобщи министърът на икономиката Емил Караниколов във вторник. само преди два дни той цитира данни за около 130 опасни водоема.\r\n\tОчаква се на правителственото заседание в сряда да бъдат обсъдени анонсираните вече от Караниколов законови промени за категоризация на язовирите и създаването на държавно предприятие, в което да се прехвърлят всички общински язовири, за които местните власти не могат да се грижат. Щяла да се обсъжда възможността за държавна фирма, която да поддържа язовирните стени и санитарно-охранителните зони, докато собствеността на изоставените водоеми бъде прехвърлена на държавата.\r\n\tСпоред Караниколов със законовите промени ще се намери начин за решаване на проблема с опасните язовири. Министърът обясни, че не е ясно колко средства са нужни за целта, тъй като не се знае колко общински съоръжения ще минат на грижите на държавния бюджет. Той посочи, че само за язовир \"Бели Искър\" са нужни между 30 и 60 млн. лева за ремонт на стената.\r\n\tКараниколов припомни и . Обмисля се вариант определен процент от наемите да отиват в този фонд. Като начало обаче ще се разчита на средства от държавния бюджет, допълни министърът.", "date": "2018.03.20", "title": "Около 150 са опасните язовири"}
{"url": "http://www.mediapool.bg/filip-moris-otvarya-fabrika-za-bezdimni-tyutyunevi-produkti-v-gartsiya-news276932.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТютюневият концерн \"Филип Морис\" (Philip Morris) открива фабрика изцяло за производство на бездимните тютюневи продукти, които се използват с електронното устройството IQOS. Изделията ще се правят в доскоро най-голямата цигарена фабрика в Гърция - \"Папастратос\". Тя е оборудвана да произвежда само бездимните цигари и след 87 години работа там вече няма да се правят традиционните продукти.\r\n\tПреди година \"Филип Морис\" обяви, че ще инвестира 300 млн. долара във фабриката в Гърция. Средствата са за пълното преминаване към производството на новите продукти, за изграждането на три нови сгради, на 10 нови производствени линии и 2 за подготовка на тютюна. Трансформирането на фабриката е отворило 400 нови работни места в допълнение на вече съществуващите 800.\r\n\tПълният капацитет на новата фабрика трябва да бъде достигнат до края на годината. При пълно натоварване тя ще може да произвежда 10 000 бездимни тютюневи продукти в минута или 20 млрд. на година. Те ще се продават в Европа и Азия.\r\n\tТова е втората фабрика на \"Филип Морис\", в която се правят само цигари за IQOS. Другата се намира в Италия.\r\n\tЕлектронното устройство и използваните с него пълнители се предлагат в 37 държави. Производителят го представя като по-безвреден вариант на традиционните цигари. Бездимните цигари също се правят от тютюн, но за разлика от конвенционалните, той не изгаря, докато се пуши, а се нагрява от електронното устройство до по-ниска температура. Така се намалявали вредните ефекти за здравето.", "date": "2018.03.20", "title": "\"Филип Морис\" отваря фабрика за бездимни тютюневи продукти в Гърция"}
{"url": "http://www.mediapool.bg/dilemata-na-putin-da-premahne-ogranichenieto-za-prezidentskite-mandati-ili-da-si-izbere-priemnik-news276933.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС най-доброто си представяне на избори в цялата си политическа кариера, президентът Владимир Путин бе преизбран с лекота за следващия си шестгодишен мандат, но тягостният въпрос какво ще стане след края на неговото управление вече се задава на руския хоризонт.\r\n\t \r\n\tВ изявата му след изборната победа в неделя, Путин незабавно бе попитан какви са му плановете за след 2024 година. Питането беше отражение на неспокойствието в Русия заради въпроса с приемствеността, който ще бъде основна част от политическия пейзаж в близко бъдеще.\r\n\t \r\n\tПутин събра близо 77 процента от вота, полира имиджа си на лидер, радващ се на огромна обществена подкрепа. Това ще му даде повече поле за маневриране при обмислянето на избора си: да подготви надежден приемник, да премахне ограничението за максимален брой последователни мандати или да създаде нов властови пост, за да може да продължи да дърпа юздите, след като приключи четвъртият му мандат.\n\n\r\n\t \r\n\tВсички тези опции ще останат на масата и Путин вероятно ще почака още няколко години, преди да направи избора си.\r\n\t \r\n\tЗапитан дали може да подеме инициативата за промени в конституцията, той отговори с характерната си сдържаност и каза, че \"още\" няма планове. Също така се присмя на идеята да си вземе шестгодишна почивка, след което отново да стане президент през 2030 г.\r\n\t \r\n\t\"Това е малко нелепо, нека пресметнем. Да стоя на власт докато стана на 100 ли? Не!\", каза той. \r\n\t \r\n\tАлександър Баунов, анализатор в Московски център \"Карнеги\", каза, че ще бъде добре за Путин \"да напусне президентския пост с рекордно висок резултат\", тъй като теоретично това е последният му президентски мандат.\r\n\t \r\n\t\"Последният му мандат на този пост. . . ще бъде период на преход във властта. Много по-лесно е да влезеш в този властови преход, когато имаш този особено висок резултат\", каза Баунов. През последните няколко години Путин методично сменя членовете на кабинета и губернаторите на административно-териториалните единици на Руската федерация. Някои от тях, например губернаторът на Тулска област Алексей Дюмин, на 45 години, и министърът на икономическото развитие Максим Орешкин, на 35, са спрягани за негови потенциални приемници.\r\n\t \r\n\tСкептици отбелязват обаче, че макар и Путин да възнамерява да остане на власт, Кремъл може умишлено да насърчи раздухването на слухове за негов приемник, за да види как елитите и широката общественост ще реагират.\r\n\t \r\n\tШестдесет и пет годишният руски лидер остава в добра физическа форма, продължава да играе хокей на лед и да се занимава с други активни дейности, така че може да бъде достатъчно здрав да продължи и след 2024 година.\r\n\t \r\n\tХодът на китайския лидер Си Цзинпин да премахне ограничението за максимален брой президентски мандати може да се окаже изкушаващ пример за руския лидер. Си бе един от първите чуждестранни лидери, които поздравиха Путин за победата.\r\n\t \r\n\tПутин спази ограничението от максимум два последователни мандата, когато през 2008 г. зае премиерския пост и остави дългогодишния си сътрудник Дмитрий Медведев да служи като президент по заместване за четири години. Путин обаче бе недоволен от представянето на Медведев, особено заради решението му да позволи на Запада да предприеме военни действия в Либия, които доведоха до падането от власт и смъртта на дългогодишния лидер Муамар Кадафи.\r\n\t \r\n\tСлед като си върна президентския пост през 2012 г. Путин се фокусира върху укрепването на руското влияние в света и смело се опълчи на Запада. Връхна точка на тази политика бе руската анексия на Кримския полуостров през 2014 г. и подкрепата за сепаратисткия бунт в Източна Украйна - действия, които доведоха до западни санкции и предизвикаха напрежение, каквото не бе виждано от времето на Студената война. \r\n\t \r\n\tПутин се самоизтъква като защитник срещу ръководените от САЩ заговори Русия да бъде изолирана и отслабена. Тъй като тези обтегнати отношения със Запада не дават никакви признаци на подобрение, трудно бихме си представили как той ще напусне поста през 2024 г.\r\n\t \r\n\tВъпреки че тези конфронтации изостриха икономическите несгоди на Русия, те засилиха патриотичните настроения в Русия и увеличиха подкрепата за Путин.\r\n\t \r\n\t\"Ако руски лидер е добре дошъл и приет като. . . личен приятел, ако се усмихва от сутрин до вечер редом до различни западни лидери, това поражда подозрения тук у дома\", каза Баунов. \"Но ако руски лидер е силно критикуван от Запада, от медии и политици, това означава най-вероятно, че той прави всичко по силите си да защити националните интереси на Русия\".\r\n\t \r\n\tТатяна Орлова, 67-годишна пенсионерка от Санкт Петербург, гласувала за Путин, го нарича \"защитника на нашата родина, който възкреси армията, върна Крим на Русия и вдигна Русия на крака\".\r\n\t\"Моля се на Бог за него\", добави тя.\r\n\t \r\n\tВъпреки че опълчването срещу Запада се възприема добре от руснаците, има спад в стандарта на живот, предизвикан от комбинирания удар от санкции и ниски цени на петрола. Мнозина са недоволни от работата му във вътрешен план и очакват от него да повиши заплатите, да оздрави боледуващите здравна и образователна система и да модернизира разпадащата се инфраструктура.\r\n\t \r\n\t\"Преди шест години всички бяха добре финансово, хората купуваха коли, апартаменти\", каза 34-годишната Ирина Коровина, която е гласувала в Екатеринбург за Путин. \"Сега нещата са по-трудни. Хората пестят от храна, от дрехи. Иска ми се нещата да станат пак такива, каквито бяха\".\r\n\t \r\n\tПо-рано този месец Путин постави за цел 50-процентно увеличение на руския БВП на глава от населението до средата на следващото десетилетие, но не даде много подробности как може да бъде постигнато това. В речта си за състоянието на нацията той размишляваше върху опасенията, че Русия ще изостане от други страни, ако не прави повече иновации.\r\n\t \r\n\t\"Вече имахме две икономически кризи, предизвикани от прекомерното разчитане на петрола и газа: през 2008-2009 г. и през 2014-2015 г. цените на петрола се сринаха\", каза Крис Уефър от консултантската компания \"Макро\".\r\n\t \r\n\t\"Малко като в цитата от Оскар Уайлд, \"Един път е зла участ, втори път изглежда небрежност\", но в случая на Русия два пъти бе зла участ, а третият ще изглежда като небрежност\", каза Уифър. \"Мисля, че правителството отчаяно се бори да не допусне да бъде отново свръхзависимо от петрола и газа\".\r\n\t \r\n\tОбещанията на Путин да избави постепенно Русия от огромната й зависимост от износа на петрол, газ и други суровини надали скоро ще се реализират и плановете за насърчаване на икономическия растеж може да се окажат трудни за прилагане. Въпреки това икономическите проблеми вероятно няма да представляват значителна заплаха за неговото управление.\r\n\t \r\n\tВ Русия понякога има на отделни места протести заради икономически проблеми като намаляване на заплатите, но няма национално движение и много профсъюзи са под контрола на работодателите.\r\n\tИзборите в неделя още повече маргинализираха разделената опозиция. Дори сигналите на много места за незаконно пускане на допълнителни бюлетини в урните и жалбите от наблюдатели и опозиционни активисти за принуждаване на гражданите да гласуват, за да увеличат избирателната активност, няма да накърнят победата на Путин в очите на повечето руснаци.\r\n\t \r\n\t\"Поне ще имаме стабилност - това все пак е нещо\", заяви 20-годишната студентка Екатерина Корнилцева в Екатеринбург, също гласувала за Путин.\r\n\t \r\n\tЕлена Соловьова от Санкт Петербург, 43-годишна мениджърка, каза, че е гласувала за други в минали избори, но този път е дала гласа си за Путин, защото \"не желая никакъв срив, който да влоши живота ми или този на децата ми\".\r\n\t \r\n\tВ краткосрочен план Путин може да направи промени в правителството и структурите за сигурност, за да изпробва нови имена и да прецени дали са годни за негови приемници.\r\n\t \r\n\tТе вероятно ще са млади технократи, \"които нямат политическо минало и идеологически пристрастия\", каза базираната в Париж анализаторка Татяна Становая.\r\n\t \r\n\tАко не намери сериозен кандидат до средата на мандата си и вижда пред себе си \"страх и безпокойство. . . то Путин ще се изкуши още повече да остане на власт\", добави тя.", "date": "2018.03.20", "title": "Дилемата на Путин: да премахне ограничението за президентските мандати или да си избере приемник"}
{"url": "http://www.mediapool.bg/oshte-edin-ruski-uchen-tvardi-che-e-rabotil-po-programata-novichok-news276934.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуски учен на име Леонид Ринк твърди, че е участвал в програмата за разработване на химическите агенти \"Новичок\", за които се казва, че са използвани за отравянето на Сергей Скрипал и дъщеря му Юлия във Великобритания, съобщи Франс прес.\r\n\t \r\n\tРазказът на Леонид Ринк пред агенция \"РИА Новости\" противоречи на позицията на Москва, според която такава програма не съществува.\r\n\t \r\n\t\"Новичок\" не е субстанция, а е цяла система от химически оръжия\", обяснява Леонид Ринк пред \"РИА Новости\", представяща го като един от създателите на програмата за разработване на \"Новичок\".\n\n\r\n\t \r\n\t\"Те са все още живи. Това означава, че или изобщо не е била използвана системата \"Новичок\", или че неговото приготовление е било небрежно\", разказва Ринк, говорейки за Скрипал и дъщеря му.\r\n\tСъществуването на програмата за \"Новичок\" бе разкрита от руския химик, който днес живее в САЩ Вил Мирзаянов, според когото става въпрос за химически агенти със страховит ефект, разработени през 80-те години на съветски учени.\r\n\t \r\n\tСлед обвиненията на Лондон, че \"Новичок\" е използван за отравянето на Скрипал и дъщеря му, Москва отрече съществуването на каквато и да е програма за разработване на химически оръжия \"Новичок\" нито по времето на СССР, нито след това в Русия.\r\n\t \r\n\t\"Голям брой специалисти разработваха \"Новичок\" в Москва и в Шихани - техници, токсиколози, биохимици. Постигнахме много добър резултат\", разказва Леонид Ринк.\r\n\t \r\n\tСпоред него по време на съветския период системата от химически оръжия е била наречена \"Новичок-5\". \"Това име никога не беше използвано, без към него да се добавя цифрата\", уточнява Ринк.\r\n\t \r\n\tТой обаче твърди, че не вярва Русия да стои зад отравянето на Скрипал, защото Русия знае, че самото използване на \"Новичок\" би позволило това да се проследи до нея.\r\n\t \r\n\t\"Да се стреля по човек, който не представлява интерес, с оръжие от такъв калибър и въпреки това да не успееш да го уцелиш, това е върхът на глупостта\", смята Леонид Ринк.\r\n\t \r\n\tСпоред него технологията за \"Новичок\" е достъпна за \"която и да е развита страна\" или голяма фармацевтична компания. \"Разработването на такова оръжие не представлява никакъв проблем\", допълва той.\r\n\t \r\n\tПо повод на това интервю, публикувано от държавна агенция, руското министерството на външните работи каза днес пред Франс прес: \"Не е имало никаква изследователска програма и програма за разработване под името \"Новичок\".", "date": "2018.03.20", "title": "Още един руски учен твърди, че е работил по програмата \"Новичок\""}
{"url": "http://www.mediapool.bg/trus-vav-feisbuk-zaradi-tech-na-potrebitelski-danni-news276935.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлекс Стамос, главният отговорник по сигурността във \"Фейсбук\", напуска компанията. Според източници на \"Ню Йорк Таймс\" (The New York Times) той е обявил, намерението си през декември миналата година, но е поел ангажимент да остане на поста до август 2018 г.\r\n\tВ момента задълженията му били силно ограничени, а екипът му - съкратен от 120 на 3-ма души, казват източници от компанията.\r\n\tСпоред тях основната причина за напускането на Стамос са противоречията между него и други ръководители във \"Фейсбук\" относно начина, по който социалната мрежа третира въпроса с намесата на външни страни и по-конкретно Русия в президентските избори в САЩ от 2016 и ролята на \"Фейсбук\" в това. Според Стамос подробностите около това как данни на потребители на социалната мрежа са използвани, за да повлияят на резултата от президентските избори в САЩ в полза на избрания изненадващо Доналд Тръмп трябва да бъдат обявени публично. На идеята обаче се противопоставяли други ръководни фактори в компанията, които смятали, че това ще навреди на бизнеса на \"Фейсбук\".\r\n\tСамият Стамос написа в \"Туитър\", че все още е напълно ангажиран с работата си във \"Фейсбук\", но потвърди, че задълженията му се променили и сега имал повече време да се съсредоточи върху нови заплахи за сигурността на мрежата. Той обаче обясни, че с част от колегите му имат противоречия по проблема с изтичането на данни на потребители на мрежата.\r\n\tОт \"Фейсбук\" не са коментирали темата.\r\n\tТова е първият високопоставен служител, напускащ \"Фейсбук\" на фона на скандала с ролята на социалната мрежа в манипулирането на мненията на нейните потребители.\r\n\tНовината идва дни, след като стана ясно, че британски компании са използвали неправомерно данните на 50 милиона американски потребители на мрежата, за да ги таргетират с реклама и съобщения в полза на Тръмп. Това е станало с анкетно приложение, използвано от 270 000 потребители. Чрез него компанията \"Кеймбридж Аналитика\" успяла да получи подробна информация не само за личните предпочитания на десетки хиляди американци, техните профили и друга информация, но и данните на техните приятели.\r\n\tСкандалът срина акциите на \"Фейсбук\" в началото на седмицата, а американски сенатори призоваха за отговори от основателя на мрежата Марк Зукърбърг.\r\n\t\r\n\tКомисия в британския парламент е поканила президента на американската компания \"Фейсбук\" Марк Зукърбърг да даде обяснения как компанията \"Кеймбридж аналитика\" се е сдобила с лични данни на потребители на социалната мрежа с цел да подпомогне предизборната кампания на Доналд Тръмп, предадоха световните агенции.\r\n\tПо думите на Деймиън Колинс, председател на многопартийната комисия по култура медии и спорт към Камарата на общините, той многократно е отправял въпроси към \"Фейсбук\" по какъв начин компании вземат данни за потребителите на мрежата и дали данните са вземани без съгласието на потребителите.\r\n\tЗукърбърг е повикан заради \"катастрофалния провал на този процес\", заявява Колинс, депутат от управляващата Консервативна партия.\r\n\t\"Отговорите на вашите служители постоянно омаловажаваха този риск и подвеждаха комисията\", пише Деймиън Колинс в отворено писмо до създателя на \"Фейсбук\".Оглавяваната от Колинс комисия проучва ролята на \"Фейсбук\" за разпространяването на дезинформация за британската политика.", "date": "2018.03.20", "title": "Трус във \"Фейсбук\" заради тeч на потребителски данни"}
{"url": "http://www.mediapool.bg/evroizborite-shte-se-provedat-mezhdu-23-i-26-mai-dogodina-news276936.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВотът за избор на членове на Европейския парламент ще бъде между 23 и 26 май 2019 година. Такова споразумение постигна Съветът на Европейския съюз.\r\n\tИзборите за евродепутати се провеждат на всеки пет години. Според Акта за избирането на членове на Европарламента от 1976 г. следващите избори трябва да се проведат от 6 до 9 юни 2019 г.\r\n\tТъй като държавите членки прецениха, че е \"невъзможно\" изборите да бъдат проведени в този момент, съветът постигна единодушно съгласие да определи алтернативни дати за изборите.\r\n\tСлед като получи становището на Европейския парламент, съветът се очаква да приеме официално решението си преди края на юни.\r\n\tПоследните избори за евродепутати се проведоха на 22 - 25 май 2014 г.", "date": "2018.03.20", "title": "Евроизборите ще се проведат между 23 и 26 май догодина"}
{"url": "http://www.mediapool.bg/radev-i-borisov-pozdraviha-prezidenta-putin-za-preizbiraneto-mu-news276937.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов поздрави президента Владимир Путин за преизбирането му като държавен глава на Руската федерация, съобщи правителствената пресслужба.\r\n\t \r\n\t\"Като отчитам съществуващите добри традиции на българо-руското двустранно сътрудничество в различни области, изразявам своята лична готовност и готовността на ръководеното от мен правителство да продължим да развиваме отношенията и връзките между нашите две страни и народи на прагматична и взаимоизгодна основа\", посочил в поздравителната си телеграма премиерът Борисов.\r\n\t \r\n\tБългарският държавен глава Румен Радев също изпрати поздравителен адрес до руския си колега.\n\n\r\n\t \r\n\t\"Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа\", се казва в писмото на държавния ни глава.\r\n\t \r\n\tВ поздравителния си адрес Радев отбелязва и вековната историческа и културна близост между българския и руския народ.", "date": "2018.03.20", "title": "Радев и Борисов поздравиха президента Путин за преизбирането му"}
{"url": "http://www.mediapool.bg/bivsh-deputat-ot-gerb-e-dokladchik-po-deloto-na-ks-za-istanbulskata-konventsiya-news276938.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият депутат от ГЕРБ и настоящ конституционен съдия Анастас Анастасов е определен за докладчик по образуваното във вторник дело на Конституционния съд (КС) за Истанбулската конвенция.\r\n\tСъдът бе сезиран точно от ГЕРБ с въпроса дали конвенцията съответства на българското законодателство. За образуването на делото са гласували всички конституционни съдии.\r\n\tИскането до КС бе подписано от 75 депутати от управляващата партия, а към него бяха приложени всички позиции по темата – положителни и отрицателни. Решението на съда по казуса се очаква до края юли.\r\n\tКонституционните съдии искат от Министерския съвет да им предостави решението си за оттегляне на документа за ратификация, както и българският превод на конвенцията.\r\n\tРешението на Министерския съвет да оттегли подкрепата си от Истанбулската конвенция бе мотивирано с необходимостта да се изчака произнасяне от Конституционния съд, както и с поляризираните позиции в обществото.\n\n\r\n\tПреди седмица Европейският парламент призова единайсетте държави от ЕС, които все още не са ратифицирали Истанбулската конвенция, да го направят. С решението си институцията изрази съжаление, че тези държави не гледат на конвенцията като на най-доброто възможно средство за борба с насилието над жените.\r\n\tМного от евродепутатите подчертаха, че нежеланието на някои държави да ратифицират текста се основава на неразбирателства и подвеждащи аргументи за определението \"социален пол\", използвано в конвенцията. Те призоваха ЕК и Съвета на ЕС да предприемат мерки за бързата ратификация на документа.\r\n\tНякои евродепутати се противопоставиха и заявиха, че определението представлява идеологическа обремененост. Те посочиха, че ЕС няма компетенции по такива въпроси и следва да уважава вътрешния ред на всяко общество. В позиция на Европейската комисия се подчертава, че целта на конвенцията е предотвратяването на насилието над жените без никакви други скрити идеи.\r\n\tДосега Конвенцията на Съвета на Европа за предотвратяване и борба с насилието над жени и домашното насилие не е ратифицирана от България, Хърватия, Чехия, Гърция, Унгария, Ирландия, Латвия, Литва, Люксембург, Словакия и Великобритания.\r\n\tДокументът бе изтеглен от парламента в България под натиска на БСП и \"патриотите\", които проведоха мощна кампания с изкривени и неверни твърдения срещу документа.\r\n\tИстанбулската конвенция, която е най-подробното международно споразумение за борба с насилието над жени, беше приета от Съвета на Европа през 2011 г. Тя влиза в сила през август 2014 г. и е подписана от ЕС през юни 2017 година.\r\n\tСпоред Европейската комисия, всяка трета жена в ЕС е била жертва на физическо и/или сексуално насилие след навършването на 15 години. Над половината от жените са били жертва на сексуален тормоз, а една от всеки 20 е била изнасилена.", "date": "2018.03.20", "title": "Бивш депутат от ГЕРБ е докладчик по делото на КС за Истанбулската конвенция"}
{"url": "http://www.mediapool.bg/zam-kmetat-na-asenovgrad-otiva-na-sad-za-rabotata-si-kato-politseiski-shef-news276941.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият шеф на районното полицейско управление в Асеновград Димчо Темелков ще бъде съден за прикриване на престъпления, подкуп и фалшифициране на статистиката, съобщава пловдивската прокуратура.\r\n\tПрез август 2015 г. полицейският началник е спомогнал на петима души, извършили кражба, да избегнат наказателно преследване, смята държавното обвинение. След ареста им наредил да бъдат освободени, без да им се конфискува откраднатото. Две седмици по-късно приел предложение от друг \"да почерпи\", за да накара разследващ полицай да освободи арестуван.\r\n\tСпоред прокуратурата за близо година бившият полицейски началник не е регистрирал общо 27 престъпления и не е докладвал за случаите в прокуратурата. Целта му била да \"набави за себе си облага – повишаване на оценката му като ръководител на управлението, кариерно израстване и получаване на поощрения и награди\", се казва в съобщението на прокуратурата.\r\n\tРазследващите твърдят, че Темелков е фалшифицирал статистиката за извършените в района му престъпления, намалявайки броя им, и така я представил пред началниците си в областната дирекция в Пловдив.\r\n\tПрез септември 2015 г. Темелков бе арестуван зрелищно, след като бе изведен с белезници от кабинета в полицейското управление. Интересното е, че два месеца преди това той бе удостоен от тогавашния вътрешен министър Румяна Бъчварова със специална благодарност за добрата си работа. През април 2016 година обвиняемият бе назначен за заместник-кмет по сигурността на община Асеновград.\r\n\tЗаедно с бившия полицейски началник на съд е предаден и служител в криминалната полиция на районното. Той е обвинен, че през 2015 г. не е разследвал присвояване на 21 литра дизелово гориво, извършено от шофьор в частна фирма. След това му помогнал да продаде горивото. Шофьорът е обвинен в присвояване.", "date": "2018.03.20", "title": "Зам-кметът на Асеновград отива на съд за работата си като полицейски шеф"}
{"url": "http://www.mediapool.bg/solomon-pasi-s-rusiya-tryabva-da-se-govori-vezhlivo-no-vaorazhen-do-zabi-news276942.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t, заяви бившият външен министър Соломон Паси.\r\n\t \r\n\t, каза Паси пред Нова телевизия. \r\n\t \r\n\tСпоред него Западът трябва да се въоръжи по-добре. По думите му необходимо е да има и база на НАТО на Черноморието.\n\n\r\n\t \r\n\t заяви Паси.\r\n\t \r\n\t, добави Паси. \r\n\t \r\n\tТой коментира и опита за убийство на бившия руски шпионин Сергей Скрипал. \r\n\t \r\n\t\r\n\t \r\n\t, попита той.\r\n\t \r\n\tПо повод планираната среща между лидерите на Европейския съюз и Турция във Варна Паси заяви:", "date": "2018.03.20", "title": "Соломон Паси: С Русия трябва да се говори вежливо, но въоръжен до зъби"}
{"url": "http://www.mediapool.bg/slovashkiyat-prezident-varna-predlozhenite-mu-promeni-v-pravitelstvoto-iska-novi-imena-news276943.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСловашкият президент Андрей Киска отхвърли предложения от новия премиер Петер Пелегрини състав на правителство и поиска до петък да му бъдат представени нови номинации, предаде Ройтерс.\r\n\t \r\n\tМиналата седмица Роберт Фицо подаде оставка като премиер след масови протести заради убийството на журналиста Ян Куциак, като протестиращите поискаха справедливо разследване на смъртта му и да бъде назначен нов безпартиен министър на вътрешните работи.\r\n\t \r\n\t\"Пелегрини трябва да убеди (хората), че новото правителство ще донесе онези промени, които очакваме. Той трябва да състави стабилно правителство, чийто кадрови състав, особено в министерството на вътрешните работи, ще бъде в състояние да успокои напрегнатата обстановка в нашето общество\", каза Киска.\r\n\t \r\n\t\"Изразих пред него и своите конкретни възражения към предложението му и поисках от него до петък да предложи нов състав на правителство.\"", "date": "2018.03.20", "title": "Словашкият президент върна предложените му промени в правителството, иска нови имена"}
{"url": "http://www.mediapool.bg/ruska-bomba-ubila-15-detsa-v-uchilishte-v-iztochna-guta-news276944.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуската авиация е пуснала противобункерна бомба върху училище в Източна Гута, при което са загинали 15 деца, заявиха германски хуманитарни организации, цитирани от ДПА.\r\n\tОрганизациите, \"Медико интернешънъл\" и \"Адопт а революшън\", през последните пет години били подпомагали училището. То било ударено в понеделник вечер.\r\n\tВ съвместно съобщение на организациите се посочва, че бомбата \"преминала през три етажа, преди да избухне в мазето\".\r\n\tВидът на бомбата подсказва, че най-вероятно зад нападението стои руската авиация, заявиха организациите.\r\n\t\"Руската бомбардировка е целенасочено убийство на деца\", каза Тил Кустер, представител на \"Медико интернешънъл\".\n\n\r\n\tСирийският център за наблюдение на човешките права заяви, че 15 деца и две жени са загинали, докато са се криели в училището.\r\n\tНеправителствената мониторингова организация съобщи, че бомбардировката била нанесена в град Арбин, южно от Дамаск, който все още е под контрола на бунтовниците. Убитите цивилни били намерили убежище в училище.\r\n\tСирийските правителствени сили превзеха над 80 процента от Източна Гута, откакто започнаха на 18 февруари масирана офанзива за превземане на последния бунтовнически анклав в района на Дамаск. Оттогава в Източна Гута бяха убити над 1400 души, сред които близо 300 деца и 200 жени. При обстрел на Дамаск от анклава загинаха около 50 цивилни.\r\n\t\r\n\tРусия, Китай и други страни междувременно блокираха заседание на Съвета за сигурност на ООН за обсъждане на хуманитарната ситуация в Сирия, предадеРойтерс.\r\n\t\"Не виждаме никакво оправдание за тази среща, при условие че човешките права не са тема на дневния ред на Съвета за сигурност\", заяви руският заместник-постоянен представител в ООН Генадий Кузмин.\r\n\tФранция и още шест страни членки на съвета поискаха заседанието, на което се очакваше да говори и върховният комисар на ООН за правата на човека Зейд Раад ал Хусейн. Процедурното предложение обаче събра осем гласа \"за\" при девет необходими. С \"против\" гласуваха Русия, Китай, Казахстан и Боливия. Три страни - Кот д'Ивоар, Екваториална Гвинея и Етиопия - се въздържаха.\r\n\tСъветът за сигурност по принцип много рядко отхвърля процедурни предложения, отбелязва АП.\r\n\tВпоследствие осемте страни, подкрепили предложението, без Кувейт се събраха на неформална среща за хуманитарната ситуация в Сирия. На тази среща върховният комисар на ООН за правата на човека Зейд Раад ал Хусейн осъди Съвета за сигурност на световната организация за бездействието за Сирия.\r\n\tСирийският конфликт води света към гибел, а Съветът за сигурност не предприе решителни действия за защита на правата на човека и предотвратяване на смъртта на хора, изрази съжаление Хусейн и предупреди, че този провал има дълбоки последици, тъй като безнаказаността разрушава света.\r\n\tВсички страни в сирийския конфликт извършват смразяващи ума престъпления, като прибягват до незаконни методи за водене на война, подчерта върховният комисар на ООН за правата на човека, цитиран от Асошиейтед прес. Той обаче бе особено критичен към режима на президента Башар ал Асад, когото обвини в безразборно избиване на собствения му народ.\r\n\tХусейн спомена изрично офанзивата на правителствените сили в бунтовническия анклав Източна Гута, където според него се извършват военни престъпления, били са извършвани атаки с химическо оръжие и гладът се използва като оръжие.\r\n\tНикога преди кампаниите срещу тероризма не са били използвани по-често за оправдаване на безскрупулна употреба на сила срещу цивилни, отколкото през последните няколко месеца в Сирия, подчерта той.\r\n\tСирийското правителство и неговите съюзници квалифицират всички групировки, срещу които воюват в Сирия, като терористични.\r\n\tВ общо писмо до останалите държави членки на съвета САЩ, Великобритания, Франция, Полша, Швеция, Холандия, Кувейт и Перу казаха, че е наложително ООН да предприеме незабавно решителни действия за постигане на примирие в Сирия, ако страни членки на организацията, по-конкретно Русия и сирийското правителство, не спазват резолюцията на Съвета за сигурност за хуманитарно прекратяване на огъня.\r\n\tБританският и френският постоянен представител в ООН разкритикуваха изрично ролята на Русия, ключов съюзник на режима в Дамаск.\r\n\tСирия върви към катастрофално разделение и групировката \"Ислямска държава\" може да се завърне, ако не бъде сключено всеобхватно мирно споразумение. Това предупреди специалният пратеник на ООН за Сирия Стафан де Мистура, цитиран от Ройтерс.\r\n\tВ реч в Женева Де Мистура подчерта, че неформалното разделение на Сирия на райони, които на практика са под контрола на чужди държави, ще доведе до катастрофа не само за нея, но и за целия регион. Особено опасно би било от мирния процес да бъде изключено сунитското мнозинство, тъй като сунитската джихадистка групировка \"Ислямска държава\" тогава ще се завърне в Сирия.\r\n\tСъщевременно организацията Сирийски център за наблюдение на човешките права съобщи, че бойци на \"Ислямска държава\" са превзели снощи полуопразнено предградие на Дамаск след ожесточени боеве с проправителствените сили, предаде Асошиейтед прес. Според организацията предградието, което се казва Кадам, е било превзето от джихадистите, след като преди седмица било предадено от сирийските бунтовници на правителството.\r\n\tСЦНЧП посочва, че при боевете са загинали 36 проправителствени бойци, а десетки са били ранени или пленени. Организацията допълва, че правителството е изпратило към района подкрепления.\r\n\tБоевете в Кадам, южно предградие на Дамаск, се водят, докато сирийските сили са съсредоточени върху превземането на контролираните от бунтовниците покрайнини на столицата в анклава Източна Гута.", "date": "2018.03.20", "title": "Руска бомба убила 15 деца в училище в Източна Гута"}
{"url": "http://www.mediapool.bg/moldova-planira-da-se-otkazhe-ot-nabornata-voenna-sluzhba-news276945.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМолдовските власти планират да се откажат от наборната военна служба и да преминат към професионална армия, заяви лидерът на управляващата Демократическа партия на Молдова Влад Плахотнюк, цитиран от ТАСС.\r\n\t \r\n\t\"Обсъдихме този въпрос днес на заседание на ръководството на партията, с членове на правителството и депутати от парламента. Беше взето политическо решение за постепенно отказване от наборната военна служба\", каза Плахотнюк.\r\n\t \r\n\tТой обясни решението с това, че срочната служба не е популярна и голям брой млади хора се опитват да я избегнат.\n\n\r\n\t \r\n\tПо думите му още от тази есен броят на наборниците ще започне да намалява, а този на професионалните войници - да се увеличава.\r\n\t \r\n\t\"По този начин планираме да създадем професионална, добре въоръжена армия, способна да реагира на съвременните предизвикателства\", заяви Плахотнюк.\r\n\t \r\n\tСпоред него това ще позволи да се изкорени корупцията, тъй като ще се премахне възможността някой да си плаща, за да не служи в армията.", "date": "2018.03.20", "title": "Молдова планира да се откаже от наборната военна служба"}
{"url": "http://www.mediapool.bg/dve-desetiletiya-po-kasno-zaplahata-ot-sektata-aum-v-yaponiya-ostava-news276961.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвайсет и три години след атаката с газ зарин, която вся ужас в токийското метро, други секти наследиха \"Върховната истина на Аум\" и продължават да привличат последователи в Япония - влияние, което тревожи японските власти.\r\n\t \r\n\tСъдебният процес срещу сектата приключи и нарастват спекулациите за предстояща екзекуция на нейния гуру Шоко Асахара, който чака да бъде изпълнена смъртната му присъда, наред с дванайсет негови ученици, за този атентат, причинил смъртта на 13 души и ранил над 6000 на 20 март 1995 г.\r\n\t \r\n\tНо сектата Аум, основана през 1984 г., смесваща будистки и хиндуистки учения на фона на предричания за апокалипсис, още съществува легално в тази страна, която има дълга традиция на религиозно многообразие. Преименувана на Алеф (първата буква от еврейската азбука) тя официално се разграничи от бившия си гуру през 2000 г. В действителност влиянието му остава огромно, твърдят японските служби за сигурност.\r\n\t \r\n\tАлеф \"строго изисква от своите последователи да смятат Асахара за висше същество. Ако някой каже: \"гуру Асахара желае да бъде унищожена Япония\", последователите ще преминат към действие\", твърди разследващ, пожелал анонимност, разтревожен от \"потенциалната опасност\", която представлява сектата.\r\n\t \r\n\tЗаписи на проповеди на \"учителя\" са открити при обиски в нейни обекти, както и специални каски, наричани \"Посвещаване за съвършено спасение\", снабдени с електроди, които уж излъчвали неговите мозъчни вълни.\"Бойно поле\"\r\n\t \n\n\r\n\tАлеф и други отцепили се от сектата групи, които отричат каквато и да било връзка с Асахара, наброяват 1650 членове в Япония и още стотици в Русия.\r\n\t \r\n\tТе привличат всяка година, криейки истинската си идентичност, по стотина човека, като организират курсове по йога, гадателство и други безобидни дейности. Тяхната предпочитана мишена са младите хора, които нямат спомен за смъртоносната атака от 1995 г.\r\n\t \r\n\t\"Млади жени посещават уроците заедно с децата си. Опасяваме се, че все повече деца ще се оказват под влиянието на Аум\", разказва следователят.\r\n\t \r\n\tШоко Асахара има четири дъщери и двама синове от жена си Томоко, повечето от които му остават предани. Все пак една от дъщерите му напусна сектата през 2006 г. на 16-годишна възраст и разкри ужасяваща история за годините си под влиянието на Аум. Тя казва например, че е била принуждавана да яде храна, примесена с керамични парченца, или да стои на студа почти гола.\r\n\t \r\n\t\"Това беше среда, немислима в съвременна Япония. Страхувах се да не ме убият, ако се разбунтувам, живеех в постоянен стрес\", сподели тя в анонимно изявление, публикувано миналата година. \"Сякаш бях живяла 16 години на бойно поле. Искрено се надявам нито едно друго дете да не расте в групи, които са последвали Аум\", подчертава тя.Нов гуру?\r\n\t \r\n\tРазследващите, които наблюдават внимателно тези секти, бяха нащрек в началото на март заради 63-ия рожден ден на Асахара.\r\n\t \r\n\t\"Ние няма да празнуваме по никакъв начин тази дата. Ние също мислим, че Асахара трябва да бъде екзекутиран\", заяви за Франс прес Акитоши Хиросуе, помощник-директор на сектата Хикаринова (Кръгът на светлината на дъгата) в разговор в офиса на групата, разположен в тих квартал на Токио.\r\n\t \r\n\tХикаринова, създадена през 2007 г. по инициатива на бившия ентусиазиран говорител на Аум Фумихиро Джою, който иска да скъса със смъртоносното минало на сектата, сега наброява 100-150 членове.\r\n\t \r\n\t\"Тъй като не е екзекутиран, Асахара е възприеман като \"пощаден спасител\", което помага на Алеф да привлича последователи\", заяви неотдавна Джою.\r\n\t \r\n\tАлеф не отговори на запитванията на Франс прес.\r\n\t \r\n\tТаро Такимото, адвокат, който работи с близките на учениците на Асахара от години, също подкрепя смъртното наказание за него, но не и за 12-те му сподвижници, които според него са били абсолютно индоктринирани.\r\n\t \r\n\t\"Асахара беше повече от бог за тях\", обяснява той.\r\n\t \r\n\t\"Трябва да ги накараме да говорят (за преживяното), докато умрат от естествена смърт, за да попречим подобна трагедия да се повтори. Ако ги екзекутираме, ще ги направим мъченици\", предупреждава той.\r\n\t \r\n\tСмъртта на гуруто отново ще затвори една тъжна страница за японците, но тя може да повлече вълна от самоубийства сред неговите последователи и да доведе до излъчването на наследник, добавя адвокатът.\r\n\t \r\n\t\"Ако неговият втори син, вече притежаващ праха на баща си, се провъзгласи за гуру, ще се ползва с голям религиозен авторитет\", а това ще отвори нова страница, предрича той.", "date": "2018.03.20", "title": "Две десетилетия по-късно, заплахата от сектата Аум в Япония остава"}
{"url": "http://www.mediapool.bg/dvama-choveka-zaginaha-pri-eksploziya-v-kishinev-news276962.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМолдовската полиция каза, че двама души са загинали днес при взрив в магазин в Кишинев, предаде Асошиейтед прес.\r\n\t \r\n\tЕксплозията избухнала сутринта, когато граната се взривила в магазин за хранителни стоки в центъра на молдовската столица.\r\n\t \r\n\tПо първоначални данни експлозията избухнала, след като мъж, който носел граната в джоба си, запалил цигара.\r\n\t \r\n\tПолицията е отцепила района.", "date": "2018.03.20", "title": "Двама човека загинаха при експлозия в Кишинев"}
{"url": "http://www.mediapool.bg/viena-otnovo-e-gradat-predlagasht-nai-dobroto-kachestvo-na-zhivot-news276963.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\t \r\n\t \r\n\t \r\n\t \n\n\r\n\t \r\n\t \r\n\t \r\n\t \r\n\tВиена остава градът в света, който предлага най-доброто качество на живот. на американската консултантската фирма Мърсър , посветено на градовете в света, осигуряващи най-доброто качество на живот през 2018 г., предаде Франс прес.\r\n\tВиена е начело на класацията на Мърсър заради сигурността, която предоставя на жителите си, но също и заради ефикасния си обществен транспорт и разнообразието си на културни и ваканционни структури.\r\n\tАвстрийската столица за девета поредна година е начело на класацията на Мърсър, в която са подредени 231 града. След Виена се нареждат Цюрих, Окланд, Мюнхен и Ванкувър. Челната десятка се оформя от Дюселдорф, Франкфурт, Женева, Копенхаген и Базел, се посочва в сайта на Мърсър.\r\n\tОт първите 10 места в класацията осем са заети от европейски градове, които според Мърсър предоставят най-доброто качество на живот в света и си остават предпочитана дестинация за командированите хора.\r\n\tСпоред американската компания обаче градовете в нововъзникващите пазарни икономики наваксват закъснението спрямо най-добрите градове в класацията с помощта на инвестиции в инфраструктура, в центрове за отдих и в жилища.\r\n\tВ дъното на класацията са йеменската столица Сана, Банги в Централноафриканската република и иракската столица Багдад. В тях има бедност, политическа нестабилност и екстремни климатични условия.\r\n\tПо отношение на здравословна атмосфера в градовете Мърсър поставя на първо място Хонолулу, а едновременно на второ място са класирани Хелзинки и Отава. Този показател визира атмосферното замърсяване и управлението на отпадъците.\r\n\tЗа да установи класацията си Мърсър, взима предвид 39 критерия, от престъпност до управление на отпадъците, преминавайки през транспорт, електроснабдяване, телекомуникационни услуги и климат.\r\n\tВ сайта на Мърсър в класацията София е подредена на 116-о място.", "date": "2018.03.20", "title": "Виена отново е градът, предлагащ най-доброто качество на живот"}
{"url": "http://www.mediapool.bg/kitai-obeshta-otvaryane-na-natsionalnata-ikonomika-ne-iska-targovska-voina-sas-sasht-news276964.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай ще отвори още по-широко своята икономика, обяви във вторник премиерът Ли Къцян, цитиран от Асошиейтед прес.\r\n\tЛи уточни на пресконференция по случай края на годишната сесия на китайския парламент, че националната промишленост ще бъде отворена напълно за чуждестранна конкуренция, с по-добра защита на интелектуалната собственост.\r\n\tКитайските лидери са подложени на натиск да повишат производителността на забавящата се, доминирана от държавата национална икономика, отбелязва АП.\r\n\tКитай никога няма да се стреми към експанзия и хегемония в света, увери Ли Къцян.Пекин не иска търговска война със САЩ, каза още Ли Къцян, предаде ДПА. Премиерът допълни, че Китай ще вземе мерки за постигане на по-балансирани търговски връзки със САЩ.\r\n\tПекин не иска голям американо-китайски търговски дефицит, каза Ли и допълни, че Китай се надява, че САЩ ще премахнат ограниченията за износ на виокотехнологична процукция за Китай.\r\n\tЛи Къцян каза, че Китай ще продължи да редуцира своето съотношение дълг-БВП. Той добави, че страната е способна да предугажда финансови рискове.\r\n\t\"Основите на китайската икономика са здрави и финансовият сектор е стабилен\", заяви Ли Къцян.\r\n\tТой заяви, че страната му е събрала повече от очакваните приходи от данъци миналата година и разполага с достатъчно банкови средства.\r\n\tЛи Къцян заяви още, че има желание да планира официална визита в Япония и каза, че се надява подобрението на отношенията между двете страни да продължи, предаде Ройтерс.", "date": "2018.03.20", "title": "Китай обеща отваряне на националната икономика, не иска търговска война със САЩ"}
{"url": "http://www.mediapool.bg/vatreshniyat-ministar-e-seriozen-ne-mozhe-do-vsyaka-dupka---politsai-news276965.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Няма как на всяка дупка да има полицай, но навсякъде ще дадем предписания (за запълване на дупките)\", обяви вътрешният министър Валентин Радев в отговор на инициативата на премиера Бойко Борисов да маркира дупките по пътищата със стърчащи до тях държавни служители.\r\n\t \r\n\t\"Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът\", обясни Борисов на заседанието на кабинета в понеделник.\r\n\t \r\n\tСега обаче вътрешният министър обясни, че това не може да стане. Той бе и на заседанието на правителството, където премиерът обяви плана си за справянето с проблем, но тогава не каза нищо.\n\n\r\n\t \r\n\tСега, с ден закъснение, обясни, че работата на полицията е да сигнализира при проблем на пътя.\r\n\t \r\n\t\"Там, където полицията види, че има нарушена пътна обстановка и проблеми с настилката, ние ще сигнализираме\", каза Радев, цитиран от Нова телевизия. Той обяви, че е разговарял с регионалния министър Николай Нанков по въпроса за дупките по пътищата.\r\n\t \r\n\tВъв вторник Валентин Радев бе на среща с кметовете на населените места в Плевенско, на която е било обсъдено искането на гражданите за осигуряване на дежурен полицай във всяко населено място. Вътрешният министър обяви, че и тази работа няма как да стане.\r\n\t \r\n\t\"Не можем да сложим дежурен навсякъде. Професионалното ръководство е направило карта. Ще има разположени мобилни екипи\", каза Радев, но обеща, че всички хора \"ще имат достъп до полицейска услуга по всяко време\".\r\n\t \r\n\tПо закон работата на полицията не е да осигурява предплатени през данъците \"услуги\" на хората, а да гарантира сигурността в обществото.\r\n\t \r\n\tПо повод дискусиите за включването на частните охранители в борбата с престъпността Валентин Радев обясни, че \"те само ще помагат, а полицията ще върши работата\".\r\n\t \r\n\tС приетите от управляващите промени в Закона за частната охранителна дейност бе позволено на местните власти да сключват договори за охрана на цели населени места с частни фирми. Законът бе атакуван пред Конституционния съд от президента и главния прокурор с аргумент, че това е абдикация на изпълнителната власт от конституционните й задължения..", "date": "2018.03.20", "title": "Вътрешният министър е сериозен: Не може до всяка дупка - полицай"}
{"url": "http://www.mediapool.bg/v-siriya-iznasilvaneto-e-bilo-izpolzvano-kato-voenno-orazhie-news276966.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще от 2011 г. Дамаск е използвал изнасилването като военно оръжие, за да тероризира и заглушава гласа на противниците си и на техните семейства в Сирия. Това са изводите на разследване, публикувано във френския в. \"Либерасион\", предаде Франс прес. Разследването се позовава на разказите на бивши кадри на режима в Дамаск.\r\n\t \r\n\t\"Тези изнасилвания далеч не са дело на неконтролируеми агенти в изолирани центрове за задържане. Десетки свидетелски разкази на жертви показват, че силите на режима на Асад са изнасилвали жени, както и мъже в почти всички провинции по време на целия конфликт\", пише френското издание. То цитира и данни на правозащитната организация Сирийски център за правата на човека, според които 7700 жени са станали жертви на сексуални посегателства или на тормоз в ръцете на силите на режима, като 800 от тях са били в затвора.\r\n\t \r\n\tСпоред изданието жертвите може да са повече, но заради срама от преживяното, те не са подали сигнали за посегателствата.\r\n\t \r\n\tНа 15 март разследване на ООН, базирано на 454 интервюта, също констатираше системни изнасилвания и сексуални посегателства срещу цивилни, извършени от войници от сирийската армия и от милиции, подкрепящи режима в Дамаск.\r\n\t \n\n\r\n\tПред в. \"Либерасион\" Ум Ахмад, бивша надзирателка в сирийски затвор, разказва за писъците на изнасилваните и измъчвани в арестите противнички на режима. Тя разказва, че на тези жени са били давани всеки ден противозачатъчни хапчета още от март 2011 г.\r\n\t \r\n\tМного от жертвите на посегателствата са били отхвърлени от семействата си или прокудени от съпрузите си, пише в. \"Либерасион\". Изданието съобщава за случай на 23-годишна жена, която в резултат на насилието забременяла в затвора и след освобождаването си се хвърлила от прозореца.", "date": "2018.03.20", "title": "В Сирия изнасилването е било използвано като военно оръжие"}
{"url": "http://www.mediapool.bg/prodalzhava-polemikata-okolo-izpolzvaneto-na-lichni-danni-ot-kompaniya-svarzana-s-tramp-news276967.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСилна полемика с разрази около използването на личните данни на 50 милиона потребители на най-популярната социална мрежа, Фейсбук (Facebook), от компания, свързана с предизборния щаб на Доналд Тръмп преди президентските избори в САЩ през ноември 2016 г., предаде Франс прес.\r\n\t \r\n\tАгенцията отбелязва, че скандалът е засегнал икономическия модел на Фейсбук и курсът на акциите му на Уолстрийт е спаднал с 6,8 процента.\r\n\t \r\n\tСпоред няколко медии, сред които американският ежедневник \"Ню Йорк таймс\" и британският седмичник \"Обзървър\", британската компания Кеймбридж Аналитика (Cambridge Analytica) е използвала личните данни на 50 милиона потребители на социалната мрежа без тяхно съгласие, за да разработи софтуер, позволяващ да бъдат прогнозирани нагласите на избирателите и да им бъде повлияно. Това е станало с помощта на приложение за психологически тестове, разработено от руския психолог Александър Коган и изтеглено от 270 000 потребители на Фейсбук.\r\n\t \r\n\tОт социалната мрежа признаха, че приложението се е сдобило с лични данни и на \"приятелите\" във Фейсбук на изтеглилите го потребители.\r\n\t \r\n\tКеймбридж Аналитика, на която щабът на Тръмп е платил за извършени услуги, отрече да е използвала данните от Фейсбук за нуждите на предизборната кампания на бъдещия президент на САЩ. Компанията уточни и че не е работила по референдума през юни 2016 г., на който британците гласуваха за излизане на страната от Европейския съюз.\r\n\t \n\n\r\n\tСпоред експерти от социалната мрежа не са разбрали разликата между търговски и политически реклами. \"Голям проблем е, че Фейсбук изглежда не прави разлика между това да продава маратонки и президентска програма\", коментира Даниъл Крайс, преподавател в Университета на Северна Каролина.\r\n\t \r\n\tВ този контекст шефът на Фейсбук по сигурността Алекс Стамос обяви, че оттук нататък ще се съсредоточи върху сигурността при избори, но няма да напусне социалната мрежа.\r\n\tКанал 4 на британската телевизия разпространи предполагаеми кадри, заснети със скрита камера, на които шефът на Кеймбридж Аналитика Александър Никс се хвали, че е прилагал неетични техники, за да залага капани на политически противници по време на кампании, предаде ДПА.\r\n\t \r\n\tНикс говори включително за разпространяване на фалшиви съобщения в интернет.\r\n\t \r\n\tИма данни, че Кеймбридж Аналитика е повлиявала на избори в целия свят.\r\n\t \r\n\tБританската служба за надзор на информацията съобщи, че ще поиска съдебна заповед за проучване на компютрите и сървърите на компанията за стратегически комуникации. Причината е, че базираната в Лондон Кеймбридж Аналитика не сътрудничи на разследването.", "date": "2018.03.20", "title": "Продължава полемиката около използването на лични данни от компания, свързана с Тръмп"}
{"url": "http://www.mediapool.bg/silno-naprezhenie-predi-sreshtata-mezhdu-es-i-turtsiya-vav-varna-news276968.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъншният министър Екатерина Захариева очаква планираната за следващата седмица във Варна среща между лидерите на Европейския съюз и Турция да се състои, въпреки че се очаква лидерите на ЕС да вземат крайното решение за провеждането й броени дни преди датата, за която е насрочена – 26 март.\r\n\tСлед заседание на Съвета \"Общи въпроси\" в Брюксел Захариева каза, че засега няма индикации за отлагане на срещата. В последните седмици обаче отношенията на Турция с Гърция и Кипър са в поредната фаза на силно напрежение и има известни съмнения, че срещата може и да не се проведе.\r\n\t, каза Захариева, цитирана от БНР.\r\n\tКрайното решение трябва да се вземе от лидерите на страните от ЕС, които се събират в Брюксел в четвъртък и петък.\r\n\t\n\n\r\n\tМоторът на срещата във Варна е българският премиер Бойко Борисов. Той обясни, че целта му е споразумението между ЕС и Турция за мигрантите да остане в сила. Борисов припомня, че Европейският съюз плаща милиарди на Турция в подкрепа на намиращите се на нейна територия милиони сирийски мигранти.\r\n\tВ навечерието на срещата турският президент Реджеп Тайип Ердоган каза по време на митинг в Анкара, че ЕС не спазва сделката за спиране на мигрантския поток от Близкия изток и иска незабавно да бъдат преведени три милиарда евро, които са били обещани за сирийските бежанци.\r\n\t\"На срещата във Варна ще сложим пред тях снимките на всички бежански лагери в Турция. Ще им кажем: , заяви Ердоган.\r\n\tСпоразумението предвижда на Турция да бъдат отпуснати два пъти по 3 млрд. евро. Европейската комисия  зелена светлина за втория финансов пакет.\r\n\tЕвропейският съюз вече изпълни ангажимента си да предостави три милиарда евро за 2016 и 2017 г., като преди края на миналата година, т.е. само за 21 месеца, бяха изготвени програми, бяха поети задължения и бяха сключени договори за цялата сума, се посочва в съобщението на ЕК.\r\n\tСлед като 3-те милиарда евро от първия пакет бяха разпределени за няколко десетки проекти, Европейската комисия \"започва набиране на средства за втори транш\" със същия размер \"за създаване на благоприятни условия за бежанците в Турция\", посочиха още от комисията.\r\n\tОсвен това Ердоган се кани отново да постави въпроса за бавния напредък на преговорите за присъединяването на Турция в ЕС. Засега в ЕС има много резерви към тях основно заради проблемите със спазването на човешките права в Турция.\r\n\tОчаква се на срещата във Варна да бъдат обсъдени \r\n\tАнкара се опитва да блокира проучванията за петрол и газ в крайбрежните води на Кипър, тъй като според нея те нарушават правата на кипърските турци. Така се стигна до ситуацията, в която миналия месец турски бойни кораби не позволиха на италианската енергийна компания \"Ени\" да започне работа в района.\r\n\tНапрежението между Атина и Анкара пък ескалира, след като Турция задържа двама гръцки военни, които според Атина са пресекли по невнимание границата между двете страни заради лошо време.\r\n\tМиналия месец се сблъскаха турски и гръцки патрулен катер край спорни острови в Егейско море, а преди това гръцки съд блокира екстрадицията на 8 турски военни, които властите в родината им обвиняват в участие в опита за преврат през 2016 година.\r\n\t\r\n\tБорисов периодично защитава протурските позиции на европейско ниво, като аргументира това поведение с опасността мигрантската вълна да достигне България. За разлика от Гърция, България предаде безпроблемно на Турция издирвани нейни граждани по обвинения, че са участвали в опита за преврата.\r\n\tБългария се въздържа да повдига пред Анкара и въпроси за спазването на човешките права там, които са честа тема на обсъждане в ЕС.\r\n\tВъв вторник най-голямата магистратска организация у нас Борисов да се застъпи пред турския държавен глава за спазването на човешките права в Турция.\r\n\t\"Много се надяваме, че Вие осъзнавате колко е важно за един български държавник да покаже национално достойнство, самочувствие, смелост и принципност при отстояването на основни демократични принципи, при срещите му с представителите на чужди държави\", пишат от ССБ близо седмица преди визитата на Ердоган.", "date": "2018.03.20", "title": "Силно напрежение преди срещата между ЕС и Турция във Варна"}
{"url": "http://www.mediapool.bg/mezhdunaroden-ekip-s-balgarsko-uchastie-s-probiv-v-borbata-s-raka-news276969.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски учени заедно с техни колеги от Института по молекулярна клетъчна биология и генетика \"Макс Планк\"  са постигнали научен пробив, който може да повлияе лечението на ракови заболявания. След седемгодишно проучване международният екип разкрива динамиката на 70 белтъци, участващи в поправката на ДНК. Учените са открили точния механизъм, по който белтъците поправят наранения генетичен код в клетките.\r\n\tМеждународният екип от учени е публикувал откритието си в най-престижното научно списание в сферата на молекулярната биология . Откритието е обнадеждаващо, но не означава, че е открито лечение на болестта.\r\n\tПрез целия живот на човека ДНК непрекъснато претърпява увреждания, заради всякакви външни и вътрешни фактори. Тези повреди в генома водят до мутации, геномна нестабилност и развитието на ракови заболявания. Самият човешки организъм има механизъм за ремонт на повредената ДНК. Това се извършва от множество протеини, които се организират в определени пътища за поправка, организирани в пространството и във времето.\r\n\tДосега не беше известно как те работят.\r\n\tЕкип от млади учени от БАН подхожда към проблема с нестандартна находчивост - използва белтък от светеща медуза, съобщава БНТ.\n\n\r\n\t - пояснява изследователят доц. Стойно Стойнев от Института по молекулярна биология към БАН пред БНТ.\r\n\tИменно за тази цел се използва белтъкът от медуза, който е флоуресцентен.\r\n\t допълва ученият.\r\n\tМикроскопът е специално конструиран от екипа, така че лазерите да осветяват достатъчно добре клетката, без да я убият. Освен това, са монтирали и UV лазер, който може да среже ДНК нишките на точно определено място.\r\n\t \r\n\t, казва още доц. Стойнев.\r\n\tСледва \"срязване\" на ДНК, след което учените наблюдават точно кои белтъци, в какъв ред и кога ще започнат да я \"поправят\".\r\n\t коментира доц. Стойнев.\r\n\tУчените, установяват също, че някои от новите онколекарства могат да забавят прецизния ремонт на клетката.\r\n\tдопълва ученият.\r\n\tСледващите етапи от работата им ще бъдат насочени към усилване на противораковата активност на онкомедикаментите.", "date": "2018.03.20", "title": "Международен екип с българско участие с пробив в борбата с рака"}
{"url": "http://www.mediapool.bg/ot-yuzhna-koreya-do-ispaniya---kandidatite-za-tiket-sistemata-na-sofiya-news276970.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесет оферти събра обществената поръчка за изграждане на електронна система за таксуване в градския транспорт на София. Кандидатите са основно обединения от по няколко компании. В тях влизат някои от най-големите български ИТ фирми като \"Телелинк\" , \"Сиела\", \"Стемо\" и \"Майкрософт България\", както и компании от Турция, Южна Корея, Унгария, Полша, Испания.\r\n\tОфертите на кандидатите бяха отворени във вторник - близо седем месеца, след като общинското дружество \"Център за градска мобилност\" обяви поръчката. Събирането на предложения се проточи, тъй като процедурата беше обжалвана три пъти и се наложи да седи \"на трупчета\" до крайното произнасяне на съда по жалбите.\r\n\tАтакуването на процедурата пред Комисията за защита на конкуренцията се очакваше от самото начало заради големия бюджет от 88 млн. лева без ДДС. Не е изключено жалби да се подават и на следващите етапи, включително и срещу избора на евентуален изпълнител. Това пък ще забави подписването на договора и разработването на системата.\r\n\tПоръчката за изработване на тикет системата, за която се говори от години, събра доста шарени от географска гледна точка компании. Сред участниците е фирмата, която е разработила електронните карти за пътуване в обществения транспорт на столицата на Южна Корея Сеул - \"Корея смарт кард\" (Korea Smart Card). Компанията участва в сдружение с \"Майкрософт България\" и българския системен интегратор \"Телелинк\", който е сред водещите в Централна и Източна Европа.\r\n\tСред по-големите компании, участващи в търга, е и \"Сиела норма\" на Веселин Тодоров. Фирмата е печелила търгове на правителството, свързани с електронното управление. Тя участва в обединение с унгарското подразделение на компанията T-Systems, която е част от групата на \"Дойче телеком\". Чуждестранното дружество се занимава с разработването на решения за умни градове, на софтуер и информационни системи.\r\n\tДруга голяма българска ИТ компания - \"Стемо\" - е подала оферта в консорциум с турското дружество \"Кент кард електроник\". Според сайта на турската фирма тя предлага електронни карти и билети за таксуване, системи за отчитането и продажбата им, както и системи за сигурност и видеонаблюдение. Услугите ѝ се ползват в няколко турски града, а според информацията на самата компания тя обслужва 3 млн. жители на ден.\n\n\r\n\tДокументи за търга е подала и испанската компания \"Етра\", която е разработвала проекти за контрол на трафика в Барселона и Мадрид, за електронно таксуване в испанската столица, както и за управление на градския транспорт в Богота.\r\n\tРумънската компания UTi Group, която е разработвала системи за контрол на трафика за румънски общини, също е сред участниците. Тя е подала документи в консорциум с три български дружества.\r\n\t\r\n\tЕвентуалният победител в търга ще трябва да разработи и внедри система, която позволява и електронно таксуване включително през мобилен телефон и банкова карта. Общинският съвет трябва да реши дали да се плаща за времето на пътуване или за разстояние. Идеята е обаче в рамките на дадено време или разстояние да се ползва един превозен документ.\r\n\tХартиените билети ще продължат да съществуват, но вероятно не в сегашната форма, която изисква да бъдат перфорирани. Идеята е те да се чекират в превозните средства по подобие на билетите за метрото.\r\n\tСамите перфоратори трябва да отидат в историята. Същото може да се случи и с т. нар. валидатори, които преди десетина години бяха монтирани в трамваите и тролеите и на които трябва да се чекират електронните карти за пътуване. Машините обаче на практика почти не се ползват и служат основно за статистика за пътуващите, а не за реално отчитане на билети и карти.\r\n\t\r\n\t\r\n\tсофтуерна компания, фокусирана върху разработване, доставка, инсталация и интеграция на съвременни информационни системи. Представител на Oracle.\r\n\t- \"- Доставчик на технологии за обработка на пари в брой, както и на терминали за продажба на билети и карти, валидатори, електронни табла за спирки и автобуси. Участвали са в разработването на системите за таксуване във Варна и Бургас.\r\n\t- \"\r\n\t\r\n\t\r\n\t\r\n\tИТ компания, която се занимава със съхранение и обработка на данни, създаване и управление на мрежи, ERP системи\r\n\t \r\n\t - предлага системи за транспорта - турникетни, четци, както и софтуер.\r\n\t\r\n\tспециализирана в проектиране, бизнес анализ, разработка, внедряване, поддръжка и развитие на информационни системи.\r\n\t\r\n\t\r\n\t - изграждане и поддръжка на офис мрежи и системи за видеонаблюдение, разработване на софтуер.\r\n\t, Истанбул, Турция\r\n\t - проектиране, изграждане, пуск и подръжка на системи за сигурност и видеонаблюдение.\r\n\t\r\n\tПодизпълнител\r\n\t\"Мтест\", Словакия\r\n\t\r\n\t - обработка и управление на документи\r\n\t - софтуер и системи за залагания, за SMS и тв игри, платформи за онлайн казина, системи за управление на казина.\r\n\t\r\n\t\r\n\t\r\n\t-\r\n\t\r\n\t- \r\n\t-", "date": "2018.03.20", "title": "От Южна Корея до Испания - кандидатите за тикет системата на София"}
{"url": "http://www.mediapool.bg/obshtinite-mogat-da-kandidatstvat-za-evrofinasirane-za-bezplaten-internet-news276971.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщините могат да кандидатстват за европейско финансиране за изграждане на точки за безплатен публичен достъп до безжичен интернет.\r\n\tПорталът на инициативата WiFi4EU вече е отворен и общините от цяла Европа могат да се регистрират на сайта в очакване на първата покана за представяне на проектни предложения в средата на май, се казва в съобщение на Европейската комисия.\r\n\tЦелта на инициативата е до 2020 г. да бъде осигурен безплатен достъп до безжичен интернет на най-посещаваните обществени места във всяко европейско село и град.\r\n\tПрограмата WiFi4EU предлага на общините ваучери на стойност 15 000 евро за създаване на точки за публичен достъп до безжичен интернет на обществени места, включително библиотеки, музеи, паркове и площади.\r\n\tОбщините могат да използват ваучерите за купуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община.\r\n\tОткриването на портала WiFi4EU е конкретна стъпка, с която помагаме на общините да предоставят безплатен безжичен интернет, каза Андрус Асип, заместник-председател на ЕК по въпросите на цифровия единен пазар. Той призова Европейския парламент и Съвета да приключат работата си по предложения Европейски кодекс за електронните съобщения, за да може да се гарантира високоскоростна връзка на цялата територия на ЕС. Кодексът предвижда обща за Европа координация по отношение на мобилния спектър и мощни стимули за инвестициите в мрежите с висок капацитет.\r\n\tИнициативата дава възможност на общините да приобщят своите граждани към интернет свързаността, за да могат чрез нея пълноценно да се възползват от безкрайните възможности на цифровизацията, каза Мария Габриел, еврокомисар по въпросите на цифровата икономика и цифровото общество. В бюджета на ЕС до 2020 г. са предвидени 120 млн. евро за оборудване за безплатни обществени Wi-Fi услуги в общо 8000 общини от всички държави членки, както и от Норвегия и Исландия.Как се кандидатства за ваучер от WiFi4EU?\r\n\tПървата стъпка е общините да се регистрират на портала .\r\n\tВ средата на май 2018 г. ще бъде публикувана първата покана, като регистриралите се общини ще могат да кандидатстват за първия кръг от 1000 ваучера на WiFi4EU. Ваучерите ще се разпределят по реда на подаване на заявленията.\r\n\tСлед това Еврокомисията ще обяви избраните 1000 общини, които ще получат финансиране в рамките на първата покана. При избора ЕК ще се стреми да гарантира баланс в териториално отношение. Всяка участваща държава ще получи поне 15 ваучера.\r\n\tПрез следващите две години ще бъдат обявени още четири покани по инициативата.\r\n\tФинансираните от WiFi4EU мрежи ще бъдат безплатни, няма да разпространяват реклами и няма да събират лични данни. Финансиране ще се предоставя само на мрежи, които не дублират съществуващо частно или обществено предлагане на безплатна интернет услуга със сходно качество на същите обществени места.Инициативата WiFi4EU\r\n\tИнициативата WiFi4EU беше обявена през септември 2016 г. от председателя на ЕК Жан-Клод Юнкер в неговата реч за състоянието на ЕС. Тя е част от амбициозната реформа на правилата на ЕС в областта на далекосъобщенията, включваща нови мерки в отговор на нарастващите нужди на европейците от свързаност с интернет и за повишаване на конкурентоспособността на Европа.\r\n\tЕС бързо успя да постигне важни договорености за премахване на таксите за роуминг на 15 юни 2017 г. за всички пътуващи в ЕС, за преносимост на съдържанието, благодарение на което от началото на 2018 г. европейците ще могат да ползват по време на път филмите, музиката, видеоигрите или електронните книги, за които имат абонамент в родните си страни, и за освобождаване на радиочестотната лента около 700 MHz, за да се въведат мрежи от пето поколение и нови онлайн услуги.\r\n\tПродължават преговорите по 14-те законодателни предложения в рамките на стратегията за\r\n\tцифровия единен пазар. ЕК прикани Европейския парламент и Съвета да работят бързо по всички вече представени предложения.", "date": "2018.03.20", "title": "Общините могат да кандидатстват за еврофинасиране за безплатен интернет"}
{"url": "http://www.mediapool.bg/pet-firmi-s-globi-zaradi-prodazhba-na-kiselo-mlyako-v-opakovki-ne-po-standarta-news276972.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) санкционира пет млечни компании, заради продажба на кисело мляко по стандарт БДС в кофички от полипропилен, вместо посочените по стандарта кофички от полистирен.\r\n\tИзползването на полипропилен, който е по-евтин материал, не е забранено, но тогава фирмите нямат право да подвеждат купувачите, че предлагат кисело мляко по БДС. Това е нелоялна конкуренция спрямо компаниите, които спазват стандарта, посочва антимонополният орган.\r\n\t \r\n\tПо тази причина КЗК налага глоби на \"Обединена Млечна Компания\" ЕАД (74 186 лв.), на държавната \"Ел Би Булгарикум\" ЕАД (18 213 лв.), \"Комплектстрой\" ЕООД (на 11 800 лв.), \"Димитър Маджаров - 2\" ЕООД (38 915 лв.) и на \"Полидей - 2\" ООД (16 305 лв.).\r\n\t\"Обединена млечна компания\" произвежда млеката \"Верея\", \"Полидей\" - \"Домлян\", \"Димитър Маджаров\" - \"Димитър Маджаров\", \"Ел Би Булгарикум\" - млеката \"Ел Би\".\r\n\tЧетирите фирми поискаха още преди година стандартът за кисело мляко в частта му за опаковките да се промени, като се разреши да се използва и полипропилен. Искането им обаче беше отхвърлено от Техническият комитет на Българския институт за стандартизация.\r\n\t \r\n\tФирмите твърдяха, че вкусовите качества на млякото не се променят в PP-опаковки, нито пък се убива живата бактерия. Зад искането им да се промени стандарта в частта за опаковките е основният аргумент, че кофичките от полипропилен са по-евтини.\r\n\t \n\n\r\n\tКомисията се е самосезирала, след което е извършила проучване и е установила, че при производството на кисело мляко по стандарт \"БДС 12:2010\" \"Българско кисело мляко\" тези дружества използват кофички от полипропилен, вместо разрешените в т. 8.1 от стандарта кофички от полистирен.\r\n\tПо този начин се спестяват разходи, които са обичайни за конкурентите и присъщи за дейността им. От друга страна, дружествата получават възможност да участват на ограничени от стандарта пазари. Тези икономически и търговски ползи дават на предприятията конкурентно предимство пред останалите производители, които добросъвестно се съобразяват с ограниченията на стандарта, констатира КЗК.\r\n\t \r\n\tПо стандарт млякото по БДС стандарт трябва да се продава в три вида опаковки - стъкло, керамика и пластмасови кофички от полистирен.\r\n\tАко искате да проверите дали млякото, което купувате, е в правилната опаковка, трябва да погледнете маркировката на дъното на кофичката - разрешената опаковка e с маркировка 6 и знак PS, другата е 5 в тригълник и знак PP до него.\r\n\tПолипропиленът се използва за производство на наилонови опаковки, бутилките, торбички за еднократна употреба, чаши за еднократна употреба, опаковки за замразени храни.", "date": "2018.03.20", "title": "Пет фирми с глоби заради продажба на кисело мляко в опаковки не по стандарта"}
{"url": "http://www.mediapool.bg/tramp-pozdravil-putin-za-pobedata-ne-go-e-pital-za-skripal-news276974.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп поздрави в телефонен разговор руския си колега Владимир Путин за победата му на президентските избори от 18 март. Двамата лидери обсъдиха развитието на двустранните отношения и актуални международни въпроси, съобщи пресслужбата на Кремъл, която отбеляза, че разговорът се е състоял по инициатива на американската страна, предаде ТАСС.\r\n\t \r\n\tДвамата президенти са обсъдили \"развитието на двустранните контакти, включително вземайки предвид промените в ръководството на Държавния департамент на САЩ\". Особено внимание е било отделено на възможността за организиране на среща на високо равнище.\r\n\t \r\n\tТръмп и Путин също са обсъдили необходимостта от координиране на усилията за ограничаване на надпреварата във въоръжаването и по-тясно сътрудничество за осигуряване на стратегическа стабилност и борба с международния тероризъм.\r\n\t \r\n\tПри обсъждането на икономическото сътрудничество е бил проявен интерес към активизирането му, като конкретно е била спомената енергийната област.\r\n\t \r\n\tТръмп и Путин също така са обсъдили кризите в Сирия и Украйна и са изразили задоволство от понижаването на напрежението около оръжейната програма на Северна Корея, отбелязва Асошиейтед прес.\r\n\t \n\n\r\n\tВ разговора не е станало дума за отравянето на бившия руски шпионин Сергей Скрипал във Великобритания, което изостри отношенията между Москва и Запада, отбелязва Франс прес.\r\n\t \r\n\tНа въпрос дали тази тема е била повдигната говорителят на Кремъл Дмитрий Песков отговори отрицателно.", "date": "2018.03.20", "title": "Тръмп поздравил Путин за победата, не го е питал за Скрипал"}
{"url": "http://www.mediapool.bg/v-pirogov-shte-se-sakrashtavat-dublirashti-kliniki-no-ne-i-personal-news276973.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлиниките и отделенията в института за спешна помощ “Пирогов“ ще бъдат намалени от 46 на 30 и работата им ще се оптимизира, но без да се правят съкращения на лекари и сестри. Това предвижда оздравителният план на болницата, който беше представен от Министерството на здравеопазването на ръководството на лечебното заведение във вторник.\r\n\tДиректорът на болницата проф. Асен Балтов обясни, че се , но при преструктурирането болницата в никакъв случай .\r\n\tПредставянето на оздравителния план идва на фона на  за ощетяващи схеми по модела “болница в болницата“.\r\n\tВъпреки това здравният министър Кирил Ананиев успокои, че засега не се предвиждат смени на болнични директори и министерството ще започне да прилага изготвените оздравителни планове в лечебните заведения.\r\n\tОт здравното министерство обясниха във вторник, че освен елиминирането на дублиращи дейности в “Пирогов“ ще се .\n\n\r\n\t, увери Балтов.\r\n\t\r\n\tС оздравителния план се предвижда и подобряване структурата на лабораторните звена, които ще бъдат обединени в общ лабораторен блок. Ще се обособи една обща клиника по хирургия с три отделения. Към момента в “Пирогов“ работят четири хирургични клиники. Ще се създаде една клиника по урология с три отделения, като в момента на територията на “Пирогов“ функционират четири урологични отделения. Предвижда се обособяване на клиника по неврохирургия с 5 отделения, като до този момент функционират 7 неврохирургични отделения. В оздравителния план са предвидени две клиники по ортопедия, при сега налични четири такива.\r\n\tПредстои да се доизгради и пусне в действие център за спешни съдови състояния със скенер и два ангиографа. Това ще подобри качеството на лечение на пациенти със сърдечно-съдови и мозъчно-съдови заболявания.\r\n\tКато част от оздравителния план е изготвен график за разплащане на просрочените задължения, като мерките не предвиждат натрупване на нови просрочени задължения, а са насочени в посока намаляване размера на наличните към януари над 14 млн. лв. просрочия.\r\n\t\r\n\t, обясниха от здравното министерство.\r\n\tБалтов обясни, че сега за поддържането на всички структури в болницата са необходими 2700 души, а болницата разполага с 2150 души, като след преструктурирането тя трябва да отговори на всички действащи медицински стандарти. Незаетите 550 щатни бройки ще бъдат съкратени.\r\n\tПо думите на Балтов така ще бъдат направени икономии от извънреден труд, който в момента се реализира чрез поддържането на \"кухите\" щатове. Това са около 1.8 млн. лв. на година, които сега ще бъдат пренасочени за покриване на просрочените дългове към доставчици.\r\n\tТой очаква в четвъртък да бъде подписан Колективния трудов договор със синдикатите, който предвижда повишение на основното трудово възнаграждение, но допълни, че ще го обяви официално след приключването на преговорите.\r\n\t, обясни Балтов.", "date": "2018.03.20", "title": "В “Пирогов“ ще се съкращават дублиращи клиники, но не и персонал"}
{"url": "http://www.mediapool.bg/valeri-simeonov-prizova-za-spokoen-san-zashtoto-zaplaha-za-stabilnostta-nyama-news276975.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки разминаванията между тримата лидери на ″Обединените патриоти″ заплаха за стабилността на държавата нямало, защото Валери Симеонов, Волен Сидеров и Красимир Каракачанов поставяли България над всичко. Това обясни във вторник пред бТВ вицепремиерът и лидер на НФСБ Валери Симонов.\r\n\t \r\n\tМога да успокоя българските ни сънародници, да спят спокойно, няма някакви особени рискове за управлението. Ако има при нас, всичко е открито. Проблемите не се крият, не се замитат, не се замазват. Нека да бъде открито, какво лошо има. Нашите проблеми са си наша работа, това няма да се отрази на коалиционното управление и на държавата\", каза той.\r\n\t \r\n\t″И за мен, и за Волен Сидеров, и за Красимир Каракачанов интересите на държавата са над всички други. Най-важното е, което ни обединява\", заяви Симеонов.\n\n\r\n\t \r\n\tТой потвърди, че няма да се извини за думите си по повод поведението на руския патриарх Кирил в България и изтъкна, че \"драма няма\". За това настояваше колегата му Волен Сидеров.\r\n\t \r\n\tНие сме различни хора. Това са нюанси, по които се раличаваме, говорили сме. Имаме и други разминавания. Защитата на националните интереси е по-важна, обясни още лидерът на НФСБ.\r\n\t \r\n\tСпоред него Бойко Борисов проявява повече разбиране, отколкото той е очаквал. Симеонов все пак допусна, че е възможно да се прояват сериозни проблеми като заяви: \"Не мога да гледам в бъдещето\".\r\n\t \r\n\t\"Проблеми е имало винаги. Когато моите партньори от \"Обединени патриоти\" поискат моето оттегляне, аз ще се оттегля\", каза още Симеонов.\r\n\t \r\n\tЗа пореден път вицепремиерът разкритиквуа протестите срещу втория лифт в Банско, защитавайки интересите на Юлен, зад който по думите на Бойко Борисов стои Цеко Минев.\r\n\t \r\n\t″То май Пирин трябва да се спасява от тях. Чужденци чакат по три часа само заради фасоните на няколко такива тарикати, които са направили законите убийствени за българския туризъм, за българската икономика. Невинаги протестите трябва да се фаворизират, да бъдат определящи от политиката на България. Аз имам по-друго разбиране, различавам се от министър-председателя. Не виждам защо чак толкова да се робува на псевдопротести. Нямам никакъв ангажимент към икономически кръгове. Имам отговорност като вицепремиер. Не мога да приема, че една шепа хора ще разиграват цялата държава, ще ни правят на маймуни\", каза Симеонов.\r\n\t \r\n\tТой разкритикува и коалиционните си партньори от ВМРО, които застанаха зад протестите в защита на пловдивския доктор Иван Димитров, който застреля ром, опитващ да краде от гаража му.\r\n\t \r\n\t″Хората могат да протестират срещу каквото желаят, това е тяхно демократично право. Доколко е основателно е друг въпрос. Доколко ще е полезно протестиране по неизяснени въпрос или въпроси, по които държавата не може да има отношение, е друга гатанка. Спомняме си едни протести в Пловдив в защита на д-р Димитров, пък тя, работата, май излезе малко по-различна”, заяви националистът.\r\n\t \r\n\tХиляди хора поискаха свобода за медика, арестуван във връзка със смъртта на крадец. По-късно стана ясно, че голяма част от тиражираните информации около инцидента – че жената и детето на доктора са спели на горния етаж, че е имало борба, че оръжието е на нападателя и т.н., се оказаха неверни. Нещо повече, според прокуратурата Иван Димитров е дебнал рецидивиста в продължение на половин час и след това се е опитал да заличи следите от стрелбата с помощта на свои приятели.", "date": "2018.03.20", "title": "Валери Симеонов призова за ″спокоен сън″, защото заплаха за стабилността няма"}
{"url": "http://www.mediapool.bg/ringo-star-stana-ritsar-news276976.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският принц Уилям посвети в рицарско звание барабаниста на легендарната група \"Бийтълс\" (The Beatles) Ринго Стар, предадоха агенциите.\r\n\t\"Това означава много за мен. Означава признание за това, което сме правили. Наистина с радост приех това звание\", каза музикантът.\r\n\tПопитан дали иска вече да го наричат \"сър Ринго\" той отговори, че още не е решил. \"Засега не зная. Всичко е ново за мен и не зная как е прието\", обясни барабанистът.\r\n\tЦеремонията се проведе в Бъкингамския дворец. Ринго Стар беше придружен от съпругата си Барбара Бах.\r\n\tПрисъстваха също и други британци, които бяха посветени в рицарско звание. Имената им бяха одобрени от кралица Елизабет през декември 2017.", "date": "2018.03.20", "title": "Ринго Стар стана рицар"}
