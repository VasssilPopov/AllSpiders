{"url": "https://www.mediapool.bg/zaradi-mitata-harli-deividsan-smyata-da-iznese-ot-sasht-chast-ot-proizvodstvoto-si-news280726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският производител на мотоциклети \"Харли-Дейвидсън\" (Harley-Davidson) планира да изнесе от САЩ част от мощностите си,  за да избегне налагането на мита върху продукцията му от страна на Европейския съюз, предадоха световните агенции в понеделник.\r\n\tБазираната в Уисконсин компания има мощности за сглобяване на емблематичните мотоциклети в Австралия, Бразилия, Индия и Тайланд и в една от тях ще бъдат увеличени инвестициите за откриване на нови работни места за сметка на тези в САЩ, съобщиха от \"Харли-Дейвидсън\", без да посочват къде ще насочат част от американското си производство.\r\n\tТова е едно от видимите последствия от политиката на американския президент Доланд Тръмп, който въведе мита върху европейската стомана и алуминий, а в отговор миналия петък влязоха в сила контрамерки на ЕС, засягащи американски вносни стоки като бърбън, фъстъчено масло и портокалов сок, сини джинси и мотоциклети и общо внос внос от САЩ за  3.4 милиарда долара .\r\n\t\"Харли-Дейвидсън\" е продал близо 40 000 мотоциклета в Европа миналата година, като приходите му от Стария континент са на второ място след американските.\r\n\tПроизводителят на емблематичния американски мотоциклет посочи в редовно подавани документис, че митата на ЕС върху изнасяните от САЩ мотоциклети са се увеличили между 6 и 31 процента. Компанията уточни, че очаква митата да доведат до допълнителен разход от около 2200 долара средно на мотоциклет, внасян от САЩ в ЕС. Общо разходите на компанията биха нараснали с 45 млн. долара, сочат разчетите ѝ.\n\n\r\n\t\"Харли-Дейвидсън\" остава силно ангажиран с производството си в САЩ, което е ценено от любителите на мотоциклетите по света, посочи компанията.\r\n\tУвеличаването на производството в чужбина, за да се намали тежестта на европейските мита не е нещо предпочетено от компанията, а единствената устойчива опция мотоциклетите ѝ да бъдат достъпни за клиентите в ЕС, допълват от \"Харли-Дейвидсън\", подчертавайки, че Европа е неин ключов пазар.\r\n\tПроизводителят на мотори посочи, че няма да вдига цените, за да предотврати незабавни, дълготрайни и нанасящи щети последици за продажбите си в Европа. Компанията ще поеме значителна част от разходите в краткосрочен план, а пренасянето на част от производството ѝ ще отнеме от 9 до 18 месеца най-малко.", "date": "2018.06.25", "title": "Заради митата \"Харли-Дейвидсън\" смята да изнесе от САЩ част от производството си"}
{"url": "https://www.mediapool.bg/tayani-es-e-zaplashen-ot-smart-ako-ne-nameri-obshto-reshenie-za-migratsiyata-news280706.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 6 млрд. евро инвестиции са необходими, за да бъде затворен средиземноморският маршрут, по който бежанци от африканските страни проникват в ЕС, каза председателят на Европейския парламент Антонио Таяни пред германския вестник \"Велт\".\r\n\t\"Срещата на върха на ЕС в края на тази седмица е последен шанс надеждите на половин милиард европейци да не останат излъгани. Страните членки на ЕС трябва да намерят общо решение за регулиране на миграцията в Европа. В противен случай целият проект, въз основа на който бе създаден Европейският съюз, е заплашен от смърт. По примера на споразумението с Турция, което позволи да бъде затворен балканският маршрут, ЕС трябва да инвестира най-малко 6 млрд. евро за закриване и на средиземноморския маршрут\", каза Таяни.\r\n\tСпоред него е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир. Предоставяне на финансова подкрепа на тези държави, както бе постъпено с Турция, ще спомогне никой от Северна Африка повече да не се опитва да се добере до Европа по море.\r\n\tИталианският политик подложи на критика разпределянето на бежанците вътре в ЕС. От общо 650 хиляди молби за убежище, подадени в ЕС за 2017 г., 416 000 са били регистрирани в три страни - Германия, Франция и Италия. Таяни призова на предстоящата среща на върха на ЕС да бъде обсъдена възможността за справедливо разпределяне на бежанците между страните от ЕС.\r\n\tА в друго интервю, публикувано в понеделник в италианския всекидневник \"Месаджеро\", той настоя плавателните съдове на неправителствени организации с мигранти, опериращи в Средиземно море, да имат официално разрешение за такава дейност, а в противен случай корабите им ще бъдат задържани. \n\n\r\n\tТези плавателни съдове освен това трябва да предоставят достъп на борда си на военнослужещи от Фронтекс- граничната агенция на ЕС. \r\n\t\"Не трябва да се допуска те да действат по свое усмотрение и да способстват за нелегалната миграция. Дейността им трябва да бъде или оторизирана, или спряна. Европа трябва да ги контролира\", каза Таяни.\r\n\tСпоред него трябва също така да се засили контролът над източните граници на ЕС, тъй като е възможно да се появи нов канал за нелегална миграция през Албания.\r\n\tТаяни обеща Европейският парламент да работи активно за решаването на миграционния проблем с Австрия, която от 1 юли поема европредседателството. \r\n\tКакто е известно, проведената в неделя  в Брюксел не стигна до общо решение за миграцията и даването на убежище, но бяха очертани точки на съгласие, които да бъдат обсъждани и на срещата на върха в края на тази седмица.\r\n\tСпоред сайта \"Политико\" едно от предложенията е да се дадат допълнително 500 млн. евро на Африканския доверителен фонд, както и да се преведе следващият транш от 3 млрд. евро на Турция за поддържане на бежанските лагери на нейна територия.\r\n\tЛидерите на ЕС освен това планират създаването извън ЕС на приемни центрове за мигранти, които са спасени в морето. Тези регионални центрове ще бъдат изградени в съответствие с международното право и в тясно сътрудничество с Върховния комисариат за бежанците на ООН и с Международната организация по миграцията.\r\n\tВ предложенията на ЕК е включен и план за засилване на патрулите на европейската брегова охрана с 10 000 нови служители до 2020 г. Предвиждат се и засилени правомощия на Европейската гранична и брегова охрана, така че тя да може да връща мигранти и да работи пълноценно в партньорски страни извън ЕС.\r\n\tПоставена е амбициозна цел за увеличаване на броя на върнатите нелегални мигранти: страните членки на ЕС трябва да предприемат незабавни действия да постигнат поне 70% върнати мигранти до края на 2019 г. За да гарантира това, ЕК възнамерява да внесе бързо законодателни промени.\r\n\tЕК предлага и редица стъпки по отношение на т.нар. вторични придвижвания – мигрантите, които са регистрирани в една страна от ЕС, но след това са се преместили в друга.\r\n\tТова означава да се ревизира Директивата за условията за прием на мигранти, така че страните да могат да отказват жилище и пари на хора, за които технически не са отговорни, както и мигрантите да не могат да избират на кое място да бъдат настанени.\r\n\tВ добавка към това, регулациите ще позволят санкции за онези мигранти, които бъдат намерени в европейска страна, в която нямат право да бъдат – например като се върне обратно часовникът на петгодишния изчаквателен период, в който се получава право на дългосрочно пребиваване в ЕС.\r\n\tЕС възнамерява да укрепи Eurodac – базата данни с пръстови отпечатъци, което ще улесни връщането на мигранти още на границата.\r\n\tЕК предлага на Европейския съвет да поиска до края на юли да бъдат приети пет от седемте предложения за реформиране на единната европейска система за даване на убежище, а останалите две да се приемат до края на годината.\r\n\tВсички тези промени са били съгласувани между ЕК, Съвета на ЕС и Европейския парламент още седмица преди мини-срещата на лидерите в Брюксел.\r\n\tКакто отбелязва \"Политико\", до този момент Съветът на ЕС няма особен успех в постигането на консенсус за ревизията на Дъблинския регламент, който урежда процедурата по даване на убежище. Няма очаквания това да се случи и на предстоящата лидерска среща в края на месеца.", "date": "2018.06.25", "title": "Таяни: ЕС е заплашен от смърт, ако не намери общо решение за миграцията"}
{"url": "https://www.mediapool.bg/partiyata-na-salvini-triumfira-na-mestni-izbori-v-italiya-news280707.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\t\r\n\t\r\n\tВ град Имола, управляван от левите в продължение на 73 години, спечели кандидатът на Движение \"Пет звезди\". То спечели също в Авелино, но загуби в Рагуза.", "date": "2018.06.25", "title": "Партията на Салвини триумфира на местни избори в Италия"}
{"url": "https://www.mediapool.bg/65-ot-nakazaniyata-na-meditsinskiya-odit-padat-v-sada-news280698.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 65% от всички наказания на агенция “Медицински одит“ за болници и лекари в крайна сметка падат в съда заради недостатъчна обосновка, нарушени процедури при издаването на актовете и недостатъци в законодателството. Така в съда са паднали наложени глоби за общо 900 хиляди лева. Това показват резултатите от мащабно проучване \"Административноправен контрол върху медицинското обслужване\" на . Проучването анализира всички съдебни дела, свързани с обжалване на наказателни постановления, издадени от Изпълнителна агенция \"Медицински одит\" (ИАМО) за периода от създаването ѝ през 2010 година до края на 2017година.\r\n\tСамо преди десет дни прокуратурата обяви, че  за потулването на лекарски грешки при смъртни случаи в болниците, а директорката на агенцията проф. Златица Петрова беше временно отстранена от длъжност. Говорителят на главния прокурор Румяна Арнаудова дори коментира, че агенцията, известна като “медицинския ДАНС“, само е имитирала администратвно-наказателна дейност.\r\n\tПроучването на адвокат Шаркова констатира, че действително в работата на ИАМО и съществуващата нормативна уредба има пороци и празноти, които водят до отмяната на огромен процент от наложените наказания в съда. Открояват се и фрапиращи дисбаланси в размера на налаганите санкции. Наместване на счупена ръка от неправилния специалист например се наказва по-сурово от пропуски при смъртен случай.\r\n\tШаркова коментира пред Mediapool, че ако се направи съпоставка с дейността на по-долустоящ с по-висшестоящ съд - под 30% от решенията на административните съдилища се отменят от Върховния съд, т.е резултатът от 65% изцяло отменени актове и 5% частично отменени актове на ИАМО са един доста висок процент.\r\n\t\n\n\r\n\tПрез седемте години на съществуването ѝ са водени , като . Едва . Така са били , в които влизат и намалените от съда санкции.\r\n\t\r\n\tОт всички близо 600 дела , като .\r\n\tЗа един смъртен случай може да има повече от едно дело, но също така не всички актове на ИАМО, касаещи смъртни случаи стигат до съда.\r\n\tПроучването показва, че от 2010 до 2017 година ИАМО е издало 1720 наказателни постановления, а са били обжалвани едва 600, т.е. под половината. Според авторът на проучването Мария Шаркова обаче след оповестяването на високия процент актове, които падат в съдаq е вероятно повече болници да започнат да обжалват.\r\n\tНай-много актове на ИАМО са обжалвани за дейности в.\r\n\tСред причините за отмяна на наказанията са несъответствие между описаното нарушение и посочената за нарушена норма; неправилно подбрана административно-наказателна норма - например в конкретния случай лекарят е следвало да носи отговорност по един член от Закона за здравето, но в акта на ИАМО е посочен друг; неправилно посочена дата на нарушението; неадекватно описание на нарушението; неправилно връчване или съставяне на акта без присъствието на наказаното лице или без то да е получило надлежна покана.\r\n\t\r\n\tПроучването на адвокат Шаркова изкарва наяве и някои системни проблеми като това, че не винаги най-тежките провинения са наказват най-тежко, както и това, че понякога адекватно наложени от ИАМО глоби, падат в съда заради пропуски в законодателството.\r\n\t\r\n\t, посочи Шаркова.\r\n\t, посочи тя.\r\n\t, заяви Шаркова.\r\n\tПонякога се стига и до абсурдни случаи заради пропуски и неясноти в законодателството.\r\n\t, коментира Шаркова.\r\n\t\r\n\t\r\n\tЕто защо по отношение на тази принципи е нужна законодателна промяна и въвеждането на ясни и конкретни дефиниции.\r\n\t, обясни Шаркова.\r\n\tПо повод информацията, че агенцията е прекратявала “по маловажност“ преписки за смъртни случаи, Шаркова коментира, че в много редки случаи съдът приема, че е налице “маловажност“, защото в по-голямата си част от мотивите си съдът приема, че отношенията в здравеопазването са изключително важни, защото касаят човешкото здраве и живот. И в много редки случаи може да става дума за маловажност като дребни документални нарушения – липса на подпис и т.н.\r\n\t\r\n\tПроучването на адвокат Мария Шаркова е проведено в последната половин година като е използвана получена по ЗДОИ информация от 28 административни съдилища и данни от сайта на Висшия съдебен съвет, в който от 2009 година се качват всички постановени съдебни актове. За много малък брой, под 2% от решенията, не е било възможно проследяване на окончателните решения, но те са в рамките на статистическата грешка и не повлияват крайния резултат.", "date": "2018.06.25", "title": "65% от наказанията на медицинския одит падат в съда"}
{"url": "https://www.mediapool.bg/neshtastnata-uchast-na-migrantite---ot-evropa-do-sasht-news280705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветът става все по-безжалостен за тези, които търсят по-добър живот в богатите страни. Имигрантите не са добре дошли в повечето държави, дори там, където демографските тенденции показват нужда от увеличаване на работната ръка до нива, които да издържат застаряващото население.\r\n\t \r\n\tВъпреки че и Европа, и Съединените щати ще имат нужда от млади работници през следващите десетилетия, гражданите в богатите страни, без значение от етническите им корени, не харесват масовата имиграция и наказват политиците, които я допускат.\r\n\t \r\n\tОсобено в Европа имиграцията е основна движеща сила на национализма, на възхода на популистки партии и на упадъка на център-лявото. Има изключения. Испания, която отчита относително слаб имиграционен поток от Северна Африка, прие над 600 мигранти от блокирания в Средиземно море кораб \"Акуариус\", който Италия и Малта отпратиха.\n\n\r\n\t \r\n\tИрландия се отнася с видимо по-голямо съчувствие към бремето на сирийските бежанци (въпреки че значителна част от населението там се тревожи за натоварването на здравната и социалната система). Регионалните власти в Шотландия, обезпокоени от застаряването на населението и намаляващата работна ръка, от няколко години се отнасят към имигрантите по-приветливо от правителството в Лондон. \r\n\t \r\n\tНо тенденцията е към изключване. В Германия, водещата икономика и най-влиятелната държава в Европа, канцлерът Ангела Меркел има остри разногласия с вътрешния си министър Хорст Зеехофер по отношение на призива на бавареца да не бъдат допускани в страната вече регистрирани в други държави от ЕС мигранти. Зеехофер е председател на баварския Християнсоциален съюз, който винаги е в коалиция с християндемократите на Меркел.\r\n\t \r\n\tХСС даде на канцлерката краен срок до началото на юли да намери компромис. Повечето германци смятат, че тя няма да успее. Евентуален неуспех ще застраши коалиционното ѝ правителство, но ХСС е притискан силно от антиимиграционната партия \"Алтернатива за Германия\" преди провинциалните избори в Бавария през октомври и не може да си позволи да се отметне от заканата едностранно да затвори границите на Германия. \r\n\t \r\n\tМеркел се надява да постигне общоевропейско споразумение. \"Неформална\" среща между няколко лидери - в това число на Австрия, Франция, Германия и Италия, председателствана от шефа на Еврокомисията Жан-Клод Юнкер - се проведе вчера в опит да бъдат постигнати договорености преди Европейския съвет на 28 и 29 юни - признак, че това е най-наболелият политически въпрос за всички тях.\r\n\t \r\n\tНай-близкият съюзник от ЕС на Меркел, президентът на Франция Еманюел Макрон, също втвърди позицията си към мигрантите. Той каза на италианския премиер Джузепе Конте, че с кандидатите за убежище трябва да се занимават центрове извън Европа. Макрон му придаде хуманитарно звучене и каза, че не е редно хората, които нямат шанс да получат убежище в Европа, да умират в Средиземно море или да живеят в \"недостойни\" условия. Предложението му обаче ще значи, че Франция ще последва примера на Италия и ще забрани достъпа на кораби с мигранти. Същевременно обаче Франция разкритикува решението на Италия да не позволи на \"Акуариус\" да акостира на нейна територия и прие някои от мигрантите.\r\n\t \r\n\tДоколкото може да се говори за единодушие по миграцията, то съществува само сред антиимиграционното крило на ЕС. Миналата седмица среща между Зеехофер и австрийския канцлер Себастиан Курц доведе до споразумение за създаване на \"ос\", включваща Германия, Италия и Австрия. Тя, както каза Курц, е не толкова ос \"на желаещите\", колкото е ос на нежелаещите да приемат повече мигранти. Следователно Меркел среща отпор не само от Италия, чието ново популистко правителство смята за неприемливо настояването ѝ за отворени граници, в съчетание с призивите за намаляване на италианските публични разходи. Тя среща съпротива и от страна на своя съюзник Макрон, съседа си Австрия и собствения си вътрешен министър.\r\n\t \r\n\tТази втвърдяваща се позиция започва да доближава западните членки на ЕС до централноевропейските - Чехия, Унгария, Полша и Словакия - които отказват да приемат квотите за мигранти, определени за тях от ЕС. Бранко Миланович, бивш икономист в Световната банка, написа във въздействащо есе, че тези държави, освободени от комунизма и контрола на Съветския съюз (а преди това и на Австро-Унгарската империя), се противопоставят категорично на миграцията, която ще размие етническата им еднородност и новата национална свобода. Миланович пише, че \"етническата разнородност ще дойде от мигранти, хора от различна култура, религия и - най-страшното в очите на местните - от хора, чиято раждаемост значително изпреварва анемичния и често отрицателен естествен прираст на местното население. Миграцията изглежда като заплаха за трудно спечелената национална независимост\".\r\n\t \r\n\tСпоред мнозина думата \"заплаха\" върви ръка за ръка с \"мигрант\". Според противниците на миграцията новодошлите ще донесат престъпност, ще разводнят националната и етническа идентичност на местните и ще претендират за услуги, за които ще плати с данъците си местното население. Европейците са настроени особено срещу имиграцията на мюсюлмани, защото ги е страх, че сред новодошлите може да има екстремисти, планиращи терористични актове.\r\n\t \r\n\tПреимуществата от приемането на млади и обикновено трудолюбиви групи хора, които ще плащат данъци, ще работят неща, които вече не са привлекателни за местните, и ще внесат културно многообразие, вече или не се забелязват, или се пренебрегват. Във Франция малийският мигранти Мамуду Гасама, който се покатери до балкон на четвъртия етаж, за да спаси четиригодишно дете от падане, получи френско гражданство и среща с президента Макрон за смелата си постъпка. Такава възможност надали ще се отвори пред други, които искат да получат гражданство.\r\n\t \r\n\tАмериканският президент Доналд Тръмп е човек, който гледа на мигрантите изцяло през призмата на \"заплахата\". Той е много рязък, използва думи като \"паразити\" и \"животни\" за опитващите се да влязат в Съединените щати без документи.\r\n\t \r\n\tНалагането от негова страна на политика, довела до отделяне на деца от семействата им на американско-мексиканската граница, бе приета с масово отвращение, дори от хора в собствената му Републиканска партия. След като неоснователно обвини демократите, че били отговорни за тази политика, той подписа указ за прекратяването ѝ.\r\n\t \r\n\tНатискът на бедните върху богатия свят е една от най-тъжните гледки през последните няколко години. Той няма да отмине; нито съпротивата срещу него. Африка и Близкият изток, особено огнищата на конфликти, ще продължат да бълват изтощени и бедни хорски маси, които ще продължат да бъдат отблъсквани. И либералните, и консервативните лидери няма да имат друг избор, освен да се присъединят към групата на отблъскващите, ако искат да останат на власт.\r\n\t \r\n\tТези лидери сега трябва да действат по-умно, а не по-реакционерски. Бедността и конфликтите, които разделят все повече света, трябва да бъдат третирани по-всеобхватно, отколкото досега. Последиците от нещастието на света вече не могат да бъдат удържани в границите на по-бедните страни; това става все повече и повече неотложен проблем и на богатия свят. \r\n\t \r\n\t*Джон Лойд е съосновател на Института на Ройтерс за изследване на журналистиката в Оксфордския университет, където е старши изследовател. Изразените в коментара мнения са лично негови.", "date": "2018.06.25", "title": "Нещастната участ  на мигрантите - от  Европа до САЩ"}
{"url": "https://www.mediapool.bg/zloupotrebite-s-pomoshti-i-pensii-sa-nishtozhni-no-se-razduhvat-ot-upravlyavashtite-news280704.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗлоупотребите със социални помощи и фалшиви инвалидни пенсии са около 1%, а в същото време политическата реторика ги хиперболизира, което води до срив в доверието в социалната система, отказ от плащане на осигуровки, увеличаване на сивата икономика и в крайна сметка потърпевши са социално уязвимите. Това сочат резултатите от проучване на синдикалния експерт от “Подкрепа“ Ваня Григорова, осъществено с подкрепата на Колектив за обществени интервенции и сдружение \"Солидарна България\".\r\n\tПроучването включва анализ на социалната система и непредставителна анкета сред 200 души със средно и висше образование относно доверието към социалната и осигурителната система у нас.\r\n\t“Доверието в социалната и осигурителната система на България е изключително ниско. Над 86% от хората смятат, че социалната система е несправедлива, защото позволява злоупотреби, както и защото социалните помощи са ниски“, коментира Григорова.\r\n\t“От анкетата се вижда, че хората, на които е отказана социална помощ, а тя е отказана заради стотинки над максимално допустимия доход, най-често смятат, че има злоупотреби в системата“, посочи тя.\r\n\tГригорова заяви, че политиците преувеличават броя на фалшивите инвалидни пенсии и ги ползват като аргумент за орязването им, цитирайки неверни данни за над 1 млн. инвалди.\n\n\r\n\t“По данни на НОИ 500 хил. са хората, които получават инвалидни пенсии. Общият брой на хората с трайна инвалидизация у нас като дял от цялото население е 7.3 на сто и е наполовина по-нисък от световния дял на хората с увреждания“, заяви Григорова. Според нея в България има предпоставка тези хора да са много повече, заради бедността и болестите, но често те не се освидетелстват в ТЕЛК, защото работодателите ги дискриминират и им отказват работа. \r\n\tПреобладаващият брой инвалидизации са при хора между 55 и 69 години, а едва на четвърто място са хората с увреждания до 44 години, но в тази група са обхванати и всички граждани до навършване на пълнолетие, т.е възрастовата група е много широка, посочи Григорова. Тя отбеляза, че 26 хиляди са децата с увреждания.\r\n\tВаня Григорова припомни, че тричленни лекарски комисии в НОИ преглеждат всички ТЕЛК решения с над 50 на сто инвалидизация и при съмнения за нередности обжалват решенията пред НЕЛК. По официални данни на НОИ за периода 2010-2016 година са издадени общо 1 027 421 решения на ТЕЛК, от комисиите на НОИ са оспорени 19 179 решения. След обжалването, в 14 от решените случаи, пенсията е отнета, тъй като инвалидността е намалена под 50 на сто. В други 14 на сто от случаите процентът на инвалидизация е намален под 71 на сто, но на 24 души е определен процент увреждания над 90 на сто с право на чужда помощ.\r\n\t“Данните категорично сочат, че злоупотребите са много малко, но в същото време никой не вярва в ТЕЛК, заради политически внушения“, коментира Григорова. \r\n\tСпоред нея системата не е добра, но не защото някой масово злоупотребява, а защото социалните помощи са много ниски, хората с увреждания получават много ниски инвалидни пенсии, а в същото време има стремеж и малкото пари да им бъдат отнети. По думите ѝ доверието ще се върне с дофинансиране на системата. \r\n\tВаня Григорова съобщи, че преди две седмици националнопредставителните организации на хората с увреждания са поискали да се направи законодателна промяна, която да осигури допълнителен контрол при отпускането на инвалидни пенсии. По думите ѝ предложението за промяна на КСО е било представено на \"Обединени патриоти\", като е било подкрепено от ВМРО, а НФСБ са дали отрицателно становище. Идеята е, ако НЕЛК има съмнение за конкретно решение, да има право да накара хората с увреждания да направят второ изследване в лаборатории и при лекари, сключили договори с НОИ. \r\n\tДруг от изводите на проучването за цялата социална система е, че делът на регистрираните злоупотреби със социални помощи в България е нищожен. В зависимост от вида на помощта и периода, за който се отнася, се колебае между 0.04 на сто до 1.18 на сто, като горната граница е завишена. Авторите на проучването оспорват и тезата, че се злоупотребява с помощи, защото получателите им са предимно роми. В изследването се припомня, че помощи за роми няма и социалното подпомагане не събира данни за етноса. По данни на НСИ най-много бедни има сред ромите – 77.2 на сто, но бедността не е само ромски проблем, както често се твърди, коментира Григорова. Процентите бедност по етически групи означават, че 251 хиляди от гражданите с ромски произход са бедни, същевременно бедни са и 890 хиляди етнически българи.\r\n\tРазходите за социално подпомагане всяка година намаляват, въпреки че броят на хората, които живеят в тежки материални лишения не намалява, устойчиво сме на първите места в ЕС, каза Григорова. Тя уточни, че разходите на Агенцията за социално подпомагане (АСП) са около 840 милиона лева, а парите, които са необходими само за асистентска помощ на майките на деца с увреждания при минимална работна заплата 510 лева са колкото целия бюджет на АСП. Това не означава, че тези майки не трябва да се борят, а показва, че разходите за социални грижи в България са най-ниски в целия ЕС, заяви Григорова.", "date": "2018.06.25", "title": "Злоупотребите с помощи и пенсии са нищожни, но се раздухват от управляващите"}
{"url": "https://www.mediapool.bg/spestyavaniyata-na-domakinstvata-gonyat-50-mlrd-leva-news280708.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНарастващото с бързи темпове жилищно и потребителско кредитиране у нас продължава и през месец май, сочи  на Българската народна банка, обявена в понеделник. Продължават да нарастват и спестяванията на домакинствата, достигайки сума от 48.630 млрд. лв., което е 46.4 на сто от брутния вътрешен продукт.\r\n\tПрез месец 2018 г. взетите назаем от банки пари от домакинства, бизнеса и от неправителствения сектор са за 55.048 млрд. лв. Най-голямо годишно увеличение отбелязват потребителските заеми – с 15% на годишна база, което е надвишаване на априлския ръст от 14.4%. Към 31 май общият размер на потребителските кредити достига 8.629 млрд. лв. Размерът на жилищните кредити възлиза на 9.830 млрд. лв., което е с 9.8% повече спрямо година по-рано, докато през април ръстът беше 9.3% в сравнение със същия месец на 2017 г. При бизнеса\r\n\tКато цяло заемите за домакинствата и фирмите са на сума от 20.817 млрд. лв. и на общо ниво се отчита леко забавяне на ръста до 8.8% през май, докато през април годишното увеличение е било 9.1% .\r\n\tОтчита се намаление на интереса на гражданите към овърдрафтите, които са намалели с 2.2 на сто до 1.331 млрд. лв., а при другите заеми спадът е 21.6 процента до 1.026 млрд. лева.\r\n\tВзетите от бизнеса и нефинансовите институции банкови кредити възлизат на 55.048 млрд. лв. (52.5% от БВП) при 54.861 млрд. лв. през април. При тях се запазва годишният ръст от 6.6 на сто. При фирмите ръстът е 2.9 на сто на годишна база, колкото и регистрираният през април, и фирмените заеми достигат 31.902 млрд. лв. (30.4% от БВП).\n\n\r\n\tОбщо депозитите в банките са за 73.213 млрд. лв към края на май 2018 г. Увеличението като цяло е 6.1 процента на годишна база.\r\n\tСпестяванията на домакинствата се продължават постигнатия през април ръст от 5.9 на сто, достигайки 6.5% увеличение на годишна база до 48.630 млрд. лв.\r\n\tДепозитите на бизнеса са за 21.865 млрд. лв. (20.8% от БВП) или ръст от 12.5 на сто. Макар и с по-малък от априлския темп, продължава обаче спадът на парите на финансовите предприятия в банките, които са с 30.5% по-малко спрямо година по-рано и достигат 2.719 млрд. лв. (2.6% от БВП).", "date": "2018.06.25", "title": "Спестяванията на домакинствата гонят 50 млрд. лева"}
{"url": "https://www.mediapool.bg/video-ronaldo-moli-iranski-fenove-da-go-ostavyat-da-spi-news280703.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИрански запалянковци решиха да \"саботират\" мегазвездата Кристиано Роналдо, като му попречат да се наспи преди решаващия мач между Иран и Португалия.\r\n\t \r\n\tИранците вдигнаха шум пред хотела в Саранск и накараха Роналдо да се покаже през прозореца на хотелската си стая и със жестове да покаже, че иска да поспи преди мача, съобщи sportal.bg. \r\n\t \r\n\tСрещата Иран - Португалия ще се проведе в понеделник вечерта на \"Мордовия Арена\" в Саранск. Иран се нуждае от победа, за да продължи на осминафиналите, а на Португалия е достатъчно и равенство да прескочи в следващата фаза.", "date": "2018.06.25", "title": "Видео: Роналдо моли ирански фенове да го оставят да спи"}
{"url": "https://www.mediapool.bg/pet-balgarki-izvoyuvaha-12-medala-na-parvite-sportni-igri-za-onkobolni-v-rim-news280700.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПет българки с онкологични заболявания спечелиха 12 медала на първите спортни игри за онкоболни в Рим.\r\n\tВ състезанието участваха националните отбори на шест държави - Италия, Испания, Англия, Гърция, Полша и България. То протече в девет олимпийски дисциплини, в които участваха 38 души.\r\n\tБългарските участнички - Галина Стоянова, Калина Стоянова, Мая Стоилова, Миглена Мичева и Фани Николова завоюваха 12 медала в деветте дисциплини. В заключителното събитие всеки участник получи допълнителен медал за смелостта и куража да участва в игрите.\r\n\tСъбитието е част от мащабен международен проект, подкрепен от Италианския олимпийски комитет.\r\n\tЦелта на организаторите е да докажат, че спортът е изключително полезен по време на лечението и се стремят да превърнат игрите в традиция.", "date": "2018.06.25", "title": "Пет българки извоюваха 12 медала на първите спортни игри за онкоболни в Рим"}
{"url": "https://www.mediapool.bg/fotoataka-nad-burgaskata-politsiya-zaradi-plazh-koral-news280702.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед , които да заснемат нарушителите, електронната поща на бургаската полиция бе атакувана по безпрецедентен начин от потенциални \"престъпници\", решили да улеснят силите на реда в идентифицирането и залавянето си. Съобщението на стотици граждани е, че ″планират престъпление″ -  да плажуват на \"Корал\" за Джулай морнинг в нощта срещу 1 юли. \r\n\tТози сезон разпъващите палатка на екоплажа са гонени с полицейско разпореждане от служители на районното управление в Царево и привиквани като свидетели \"за сведение\". А тези, които се опитват да стигнат до плажа по пътя, а не по трънливите пътеки, ще бъдат залавяни с \"фотокапани\" и предавани в ръцете на царевската полиция. Фотокапаните са заложени от собственика на земята зад \"Корал\", който през това лято си я загради.\r\n\tВеднага след обявяване на ″инициативата″ на частника политологът проф. Евгений Дайнов лансира идеята за подигравката. \r\n\t\"Идея (по мотиви на Тома Белев): тъй като не всички можем веднага да отидем на \"Корал\", за да ни снимат \"фотокапаните\" и да ни \"предадат\" на РУ-Царево, нека направим следното. Да си пратим снимките към царевската милиция, та като ни видят на \"Корал\", да могат лесно да ни идентифицират (ние ще сме там идната седмица за Джулая). РУ-Царево не предлага електронен адрес, затова аз мисля да пратя моя снимка на адреса на РПУ-Бургас: press.burgas@mvr.bg, с молба да препратят към царевските си колеги. Ама ще е тъпо да съм само аз, айде поне половин дузина?\", написа той в социалната мрежа ″Фейсбук″.\r\n\tМалко по-късно Дайнов публикува своя снимка и следния текст: \"Другари! Разбрах, че следвайки славните традиции на Народната милиция и нейния пръв предводител др. Тодор Живков, вашите колеги милиционери от РУ-Царево (Мичурин) са обявили акция за заснемане на посетителите на плажа \"Корал\". С оглед улесняване работата на Народната милиция прилагам моя снимка, както и бързам да ви информирам, че смятам да бъда на \"Корал\" в края на идната седмица. Моля тази информация, както и приложената снимка, да препратите на другарите милиционери от РУ-Царево (Мичурин), които нямат електронен адрес за връзка. Евгений Дайнов, професор\"\n\n\r\n\tПостингът му беше последван от редица заявки на негови приятели, че ще направят същото.", "date": "2018.06.25", "title": "Фотоатака над бургаската полиция заради плаж ″Корал″"}
{"url": "https://www.mediapool.bg/makedoniya-shte-vi-izpratim-presni-domati-ako-ni-podkrepite-za-es-news280701.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tМакедонският външен министър Никола Димитров обеща \"свеж\" стимул на всеки, който подкрепи започването на преговори за членство на страната му в Европейския съюз.\r\n\t\"Който подкрепи започването на преговори за присъединяване на Македония към ЕС следващата седмица, ние обещаваме да му изпратим пакет пресни македонски домати по пощата\", написа Димитров в Туитър, уверявайки, че това са \"най-вкусните домати в света\".\r\n\r\n\tКонфликтът между Скопие и Атина за името на Македония блокира години наред възможността ѝ да стартира преговори за влизане в ЕС и НАТО. По-рано този месец обаче бе постигнат исторически пробив, след като правителствата на двете страни се договориха балканската държава да се казва Северна Македония. Европейските страни обаче не са единни как да се подходи с разширяването на ЕС: едните го подкрепят, но други като Франция и Холандия, акцентират на проблемите със сигурността и искат обсъждането на този въпрос да се стане след Брекзит и изборите за Европейски парламент догодина.\n\n\r\n\t \r\n\t\r\n\t \r\n\tВ понеделник българският външен министър Екатерина Захариева каза, че в Европейския съюз все още няма пълна подкрепа за преговори за еврочленство с Македония и Албания.\r\n\t \r\n\tПо думите ѝ 4/5 от страните-членки на ЕС подкрепят членството на Македония в Общността, но не се очаква обаче утре на съвета \"Общи въпроси“ да се вземе решение в тази насока.\r\n\t \r\n\t\"Имаме още работа да убедим част от държавите, които са скептични… Традиционно евроскептичните. Мисля, че трябва да поработим още доста, за да убедим Франция“, каза Захариева в Люксембург, цитирана от БНР. \r\n\t \r\n\tВъпреки това българското председателство на Съвета на ЕС ще предложи във вторник Македония и Албания да бъдат поканени за преговори за присъединяване към Общността. \r\n\t \r\n\tАко утре няма положително решение, въпросът може да бъде разгледан от Европейския съвет в края на седмицата, каза тя. \r\n\t \r\n\tПо думите ѝ позицията на Македония е по-силна от тази на Албания. \r\n\t \r\n\tТя обясни, че различните мнения са около срока, в който да се пристъпи към преговори. \r\n\t \r\n\t\"Няма държава, която да е казала, че е против европейската перспектива на страните от Западните Балкани. Всички считат, че има сериозно развитие и сериозен прогрес в този регион. Въпрос е кога, а не дали. Въпрос е на тълкуване на готовност. Въпросът е в оценката сега ли е моментът, но сега не означава утре - дори и Европейският съвет да вземе решение, самите преговори ще се случат най-рано догодина\", каза Захариева, цитирана от БТА. \r\n\t \r\n\tТя коментира, че балканските лидери са показали, че са смели и \"не постъпиха по типично балкански, както мнозина очакваха, започвайки с договора между България и Македония, което даде позитивен тласък в целия регион\". \r\n\t \r\n\t\r\n\t \r\n\tВърховният представител на ЕС по въпросите на сигурността и външната политика Федерика Могерини призова в понеделник министрите на външните работи да подкрепят започването на преговори за присъединяването на Република Македония към ЕС.\r\n\t\"Както знаете, не препоръчахме започването на преговори със Скопие и Тирана. Този процес трябва да бъде основан върху заслугите, което означава, че напредъкът трябва да бъде признат и подкрепен. Надявам се страните членки да вземат истинско решение\", се казва в изявлението на Могерини.\r\n\tСпоред нея Западните Балкани са направили впечатляващ напредък. Могерини споменава Договора между Македония и Гърция за разрешаването на спора за името и диалога между властите в Белград и Прищина.\r\n\tГръцкият министър на външните работи Никос Кодзияс от своя страна коментира, че Европа трябва да спази обещанието си и да даде на Македония дата за начало на преговорите с ЕС.\r\n\t\"Аз казах на моите колеги, че те могат да бъдат строги колкото си искат. Но ние не трябва да блокираме перспективата. Страхувам се, че ако не се даде дата за започване на преговори със Северна Македония, всички усилия и компромиси, които бяха направени с големи жертви и от двете страни, може да бъдат поставени в опасност\", каза македонският първи дипломат.\r\n\tСпоред него, \"ако някои страни са имали проблеми с Албания и Северна Македония трябвало да кажат това нещо по-рано\".\r\n\tПо думите му договорът с Македония е \"най-добрата новина за Европа за последните пет години\".\r\n\t\"Вярвам, че Зоран Заев няма да се подаде на натиск. Той е много по-издръжлив, отколкото изглежда на пръв поглед\", добави той.\r\n\tДоговорът за новото име на Македония бе ратифициран от нейния парламент скоро след подписването му, но изисква одобрение и от гръцкия парламент. Премиерът на Гърция Алексис Ципрас е изправен пред силен отпор не само от страна на основната опозиционна партия Нова демокрация, но и на членове от собственото си правителство. Националистите в двете държави са против новото име на Македония, чието официално международно име към момента е Бивша югославска република Македония.", "date": "2018.06.25", "title": "Македония: Ще ви изпратим пресни домати, ако ни подкрепите за ЕС"}
{"url": "https://www.mediapool.bg/dve-godini-sled-glasuvaneto-za-izlizane-ot-es-obedinenoto-kralstvo-e-dalboko-razdeleno-news280709.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзминаха две години, откакто клиентите и търговците от лондонския пазар Ромфърд гласуваха с голямо мнозинство страната им да излезе от Европейския съюз.\r\n\t \r\n\tЕнтусиазмът в полза на Брекзит в този работнически квартал в източния край на британската столица не се е изпарил. Но в момент, когато Великобритания още не е минала през изхода на ЕС, а преговорите едва пълзят, нетърпението расте.\r\n\t \r\n\t\"Мисля, че на повечето хора им писна\", каза продавачът на риба Дейв Крисби. \"Изглежда, правим две стъпки напред и внезапно трябва да направим стъпка назад\".\n\n\r\n\t \r\n\tСамо на 20 мили (32 км) оттам, в центъра на Лондон - но от другата страна на разделението спрямо Брекзит - Тахмид Чодхури също се тревожи как се развиват нещата.\r\n\t \r\n\tЗавършилият право мъж бил изненадан и разочарован, когато на 23 юни 2016 г. Великобритания гласува с 52 срещу 48 процента да напусне ЕС. Това е неприятно доказателство, че проевропейските възгледи на неговите лондонски приятели и познати не се споделят от всички.\r\n\t \r\n\t\"Проблемът с референдума е, че раздели хората - раздели семейства, раздели общности - само заради враждебния начин на излагане на доводите\", каза той.\r\n\t \r\n\tРазделенията, отворени от референдума, не са забравени, те се задълбочиха. Преди много британци се определяха като десни или леви, консерватори или лейбъристи.\r\n\t \r\n\tБрекзитът създаде във Великобритания два нови лагера, които не се разбират: подкрепящи напускането и подкрепящи оставането.\r\n\t \r\n\tПодкрепящите напускането - концентрирани в малките населени места и постиндустриалните градове в цяла Англия - нямат търпение да срежат червената лента на Брюксел, да препотвърдят британския суверенитет и да поемат контрола върху имиграцията.\r\n\t \r\n\tПривържениците на оставането, които най-често живеят в големи градове и сателитни университетски градчета, предпочитат да останат в съюз, който облекчи потока на стоки, услуги и хора между 28 държави с половин милиард жители.\r\n\t \r\n\tПочти единственото нещо, което двете групи споделят, е песимизмът за състоянието на самия Брекзит. Запитани от анкетьори, как ръководеното от консерватори правителство на министър-председателката Тереза Мей се справя с преговорите, повечето британци отговарят \"лошо\".\r\n\t \r\n\tСамо девет месеца преди 29 март 2019 г., когато Обединеното кралство трябва да напусне съюза, Великобритания и ЕС тепърва предстои да договорят условията на развода. Не беше постигнато споразумение за бъдещите търговски и икономически отношения, няма и твърдо решение на проблема, който постави границата между Ирландия и Северна Ирландия.\r\n\t \r\n\tСлед Брекзит невидимата днес граница ще бъде единствената сухопътна граница между ЕС и Обединеното кралство.\r\n\t \r\n\tВеликобритания и ЕС казват, че искат да приключат споразумението до октомври, така че националните парламенти в целия блок да могат да го одобрят до месец март. Но служители на ЕС губят търпение заради липсата на подробни предложения на Великобритания, а малцина вярват, че ще има голям напредък, когато идната седмица лидерите се срещнат на форум на високо равнище в Брюксел.\r\n\t \r\n\tЕкспертът по изучаване на общественото мнение Джон Къртис, преподавател по политически науки в университета в Стратклайд, каза, че британците са \"много критични, много несигурни какво ще им донесе Брекзит\".\r\n\t\"Това обаче не накара повечето хора да променят мнението си\", каза той в петък. \"Страната остава разделена на две по въпроса за Брекзита, точно както беше преди две години\".\r\n\t \r\n\tПривържениците на напускането и тези на оставането не могат да се разберат кой е виновен за безизходицата около Брекзита. Онези, които са на страната на напускането, обвиняват парламента, където членове на Камарата на общините и на Камарата на лордовете се опитват да изтръгнат от правителството контрола върху процеса за Брекзит, за да смекчат условията на отделянето. \r\n\t \r\n\tПодкрепящите Брекзит вестници описват парламента като гнездо на предателски настроени \"маниаци на тема оставане\", решени да променят народната воля. В. \"Сън\" обвини подкрепящите ЕС законодатели в \"огромно предателство\", а \"Дейли мейл\" дамгоса съдиите, които се произнесоха срещу правителството, като \"врагове на народа\".\r\n\t \r\n\tПривържениците на оставането обвиняват другата страна, че дава обещания, които няма да бъда изпълнени и че подхранва разделенията, като твърди, че мигрантите са проблемът. \r\n\t \r\n\tТе казват, че Брекзитът вече вреди на икономиката. След референдума стойността на лирата се срина, британският икономически растеж сега е най-бавният сред големите промишлени икономики. Производители и износители се чудят дали след Брекзит няма да бъдат изправени пред мита или други бариери за търговията.\r\n\t \r\n\tАвиационният гигант \"Еърбъс\" заплаши в петък да напусне Великобритания, където е работодател на около 14 000 души, ако страната напусне ЕС без споразумение за бъдещите търговски отношения.\r\n\t \r\n\tНо икономическите аргументи почти не повлияха на общественото мнение за Брекзита, каза Ананд Менон от британския мозъчен тръст \"Чейнджинг Юръп\".\r\n\t \r\n\t\"Възприемането на икономиката се диктува от това дали мислите, че трябва да напуснем Европейския съюз, или не\", каза той. \"Привържениците на оставането мислят, че през последните две години икономиката наистина е зле. Привържениците на напускането смятат, че икономиката си е съвсем добре\".\r\n\t \r\n\tСъс сигурност на пазара Ромфърд, където на сергиите се продават месо, риба, домашни потреби, дрехи и купища бяло-червени знамена за английските футболни запалянковци, които да размахват по време на световното първенство по футбол, няма особено разкаяние. \r\n\t \r\n\tЛондон - най-разноликото място във Великобритания и средище на огромния ѝ финансов сектор, гласува с 60:40 в полза на оставането в ЕС. Но в Хейвъринг - лондонския квартал, където е Ромфърд, 70 процента избраха напускането.\r\n\t \r\n\t\"Аз съм Брекзит. Тук всички сме за Брекзит\", казва 80-годишният Бил Пиърсън, който продава кожени колани и чанти на щанда на сина си. Както мнозина други, той е работил в автомобилната промишленост и е бил свидетел как районът е съкратил работни места в промишлеността, дори след като към преобладаващо бялото му население са се присъединили нови жители от цял свят.\r\n\t \r\n\t\"Време е тези (законодатели) от всички партии да кажат: \"Така е, вървим към Брекзит, хайде да работим заедно и да извоюваме добра сделка\", каза Пиърсън.\r\n\t \r\n\tЧодхури също се бори да повлияе на облика на Брекзит. След референдума той се включва в успешна правна кампания, за да гарантира, че парламентът ще има думата по изхода, след това съосновава служба за консултации по имиграционни въпроси за граждани на ЕС, загрижени за статута си във Великобритания.\r\n\t \r\n\tТой каза, че заедно с лондонските си приятели се е борил в референдума \"за това, което мислехме, че ще бъде по-отворена, по-толерантна, по-обединена Великобритания в Европа\".\r\n\t \r\n\t\"И когато загубихме, почувствах дори, че трябва още по-активно да продължа да се боря за тази визия за страната, в която съм роден и която обичам\", каза той.", "date": "2018.06.25", "title": "Две години след  гласуването за излизане от ЕС Обединеното кралство е дълбоко разделено"}
{"url": "https://www.mediapool.bg/borisov-takmo-tushira-edin-avtoprotest-i-se-zadade-nov-news280679.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще преди да се оттеглили протестиращите в София автобуси и камиони, след като премиерът заяви, че оспорваният от тях законопроект за автомобилната камара ще бъде изтеглен за доработка, едрият автомобилен бизнес заплаши с протест на 4 юли, ако това се случи.\r\n\tТака браншът тотално се раздели за това как да се извършват в бъдеще регулациите. Предстои да се види какво ще предприемат изпълнителната и законодателната власт в новосъздадената ситуация, но очевидно предложените от депутата от ГЕРБ Станислав Иванов и негови колеги от управляващата партия и партньорите ѝ законови текстове създават проблеми.\r\n\tПринципно законопроектът предвижда Българска автомобилна камара вече да издава лицензите за автомобилни превози вместо държавната Автомобилна администрация, както е сега, и да контролира бранша, а транспортното министерство само да изпълнява съгласувателни функции. В нея трябва да членуват всички фирми, което според оценки на противниците на новата организация ще даде на разположение на избрани превозвачи сериозен годишен ресурс от 17 млн. лв. от членски внос и може да доведе до саморазправа между конкуренти.\r\n\tИменно тази част от автопревозваческия бизнес, която бе определена като непредставителна от  председателите на Съюза на международните превозвачи, Българската асоциация на сдруженията в автомобилния транспорт и Конфедерацията на работодателите и индустриалците в България, изкара в понеделник над 250 автобуса и около 50 камиона на мирно шествие в София.\r\n\tДо такова не се стигна, защото протестиращите бяха поканени на среща при премиера Бойко Борисов, след която той съобщи, че е наредил изтеглянето на законопроекта.\n\n\r\n\t\r\n\t\"Изтегляте законопроекта, сядате в спокойна обстановка всички заинтересовани страни и го довеждате до там, че секторът да бъде успокоен, дисциплиниран, защото като стане катастрофа с автобус или ТИР всички медии са на катастрофата - огромен шум… Казват: \"Държавата не контролира\", заяви министър-председателят на брифинг след срещата\r\n\t\"Договорил съм се с колегите, някои от нещата, които считам за нередни, да се поправят“, заяви той. \"В този законопроект, с който бях запознат, целта и мотивите бяха само едни - браншът да има камара, която във вид на неправителствена организация да съдейства, да дава предложения“, обясни премиерът.\r\n\t\"Сега разбирам, че има детайли, които притесняват бранша и най-малко бих ги приел“, каза още Бойко Борисов.\r\n\t\"Направете така, че контролът да е на 100% ефективен, без да има лобистка линия, по която да ни упрекват“, допълни той, имайки предвид упреците на едната част от бранша, че бъдещата камара и нейните членове ще решават за лицензите за превоз и така може да се наруши конкуренцията.\r\n\t\"Изключително съм недоволен, че с прокарваната линия Министерството на транспорта трябва да има съвещателен глас, не бих го допуснал. Принципалът и отговорникът за този сектор е министърът на транспорта. Лицензите се издават там“, обяви Бойко Борисов. \"Не бих нарушил доверието, взимайки една или друга страна в спора“, каза още той.\r\n\t\r\n\tНамерението за преработка на законопроекта обаче не се хареса на едрите превозвачи и на пресконференция те обявиха, че ще има голям протест в цялата страна, ако предложението за автомобилната камара бъде оттеглено. Според тях приетите по-рано през деня от Борисов превозвачи представляват едва 0.05% от бранша, които при това първоначално подкрепили камара, но после се обявили против, защото не искали да работят по правилата.\r\n\tМалкото протестиращи днес фирми са обединени от лобистки интереси и извършват уникална манипулация и безпрецедентен рекет, заяви Васил Пиронков от Национално сдружение на автобусните превозвачи.\r\n\t\"Повод за обединението в защита на проектозакона за Българска автомобилна камара са опитите на няколко сдружения с малка членска маса да легитимират целия бранш и да бойкотират обсъждането на проектозакона чрез изкуствени протести и манипулации на общественото мнение, чиято цел е натиск върху проект, който тепърва предстои да се обсъжда\", обяви Илиян Филипов, председател на БАСАТ.\r\n\tПо думите му в понеделник протестът бил на четири фирми, които са против саморегулация в бизнеса, защото това означавало правила в бранша. Според него това са и опити за разпалване на политически разногласия и партийни битки, на които става залог най-работещият сектор в българската икономика.\r\n\tПоддръжниците на автомобилната камара твърдят, че само такъв независим компетентен орган ще гарантира надеждността на превозвачите и спазването на минимални стандарти от фирмите в сферата на транспорта.\r\n\tАнгел Траков, председател на Съюза на международните превозвачи обяви, че организацията му ще внесе в транспортната комисия на НС предложения за промяна на текстове, с идеята да бъдат приемливи за всички.\r\n\t\r\n\tЩе предложим в състава на обединената Камара да работят две специализирани секции - съответно \"Автомобилен транспорт\" и \"Автобусен транспорт\", обясни Траков. Други конкретни предложения на сдружението са да отпадне задължителното членство, лицензионните процедури да са еднозначно в правомощията на държавата, а Камарата да е органът, който представлява бранша при промени на лицензионните режими и условия, в защита на общите интереси.\r\n\tТраков обяви за неверни твърденията, че малките фирми ще са потърпевши и дискриминирани от големите. Всяка камара се учредява на общо събрание на всички учредители, които още не са членове. Няма малки и големи фирми. При създаването на Камарата всеки има право на един глас, независимо колко голяма фирма ръководи, посочи той.\r\n\t\r\n\tИзпълнителният директор на КРИБ Евгений Иванов обясни, че спорният законопроект се готви от 2 г., в последната една от които, обсъждания се правят с домакинството на конфедерацията като са участвали представители на всички браншови организации и всички те са обявили подкрепата си. Имало само забележка да има отделна камара за автобусния транспорт като по-специфичен от товарния. Според него днешните протестиращи са най-големите нарушители - и като превозвачи, и като длъжници на хазната. Стотина-двеста автобуса налагат смазващ рекет върху останалите 13-14 хил., възмути се той.\r\n\tСпоред поддръжниците на новата браншова камара, протестите на колегите им се подклаждали от бившия депутат от ГЕРБ Ивайло Константинов, който се наложи да напусне парламента заради участието си във фирмата за автобусни превози \"Юнион Ивкони\".\r\n\tМиролюб Столарски, член на Управителния съвет на Асоциацията на сдруженията в автомобилния транспорт, за когото БСП изнесе данни, че вече е запазил името Българска автомобилна камара, но по-късно се оказа, че го е прехвърлил на КРИБ, също се обяви в подкрепа на законопроекта.\r\n\tПротивниците му обаче недоволстват от потенциалната ситуация \"конкурент да контролира конкурент\".\r\n\t\"Опасността е от това да се въведе допълнителна частна корупция, така да се каже\", коментира Ивайло Константинов от Националното сдружение на автобусните превозвачи.\r\n\tОт Асоциацията на автобусните превозвачи на свой ред посочиха, че се надяват да продължи диалогът между тях и транспортните фирми, които поддържат създаването на Българската автомобилна камара, за да се намери решение на съществуващите проблеми в сектора на пътническите и товарните превози.", "date": "2018.06.25", "title": "Борисов тъкмо тушира един автопротест и се зададе нов"}
{"url": "https://www.mediapool.bg/radev-se-zaema-s-fizkulturata-news280710.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният глава Румен Радев съвместно със специалисти, преподаватели, треньори и спортни дейци ще инициират създаването на Обществен съвет по физическо възпитание и спорт към Президента на България, съобщиха от прессекретариата на институцията. \r\n\t \r\n\tТова ще стане утре от 11.30 часа на \"Дондуков\" 2. \r\n\t \r\n\tСред основните цели на Съвета ще бъдат насърчаването на масовия спорт в България, повишаване на физическата активност сред младите хора, както и подобряване на общия здравен статус на населението, съобщиха от президентството.", "date": "2018.06.25", "title": "Радев се заема с физкултурата"}
{"url": "https://www.mediapool.bg/toploenergiyata-poskapva-sas-7-ot-yuli-zaradi-gaza-news280712.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарното и топлата вода ще поскъпнат с около 7% заради повишаването на цената на природния газ с 10.86 на сто от 1 юли 2018 г., стана ясно на общественото обсъждане в Комисията за енергийно и водно регулиране (КЕВР) в понеделник.\r\n\tПървоначалните сметки на регулатора бяха газът да не се вдига с повече от 2 процента. Раздвижването в цените на алтернативните горива на световния пазар и ръстът на долара спрямо лева обаче накараха обществения доставчик \"Булгаргаз\" да поиска поскъпване с 18% за третото тримесечие. КЕВР обаче откри, че \"Булгаргаз\" е надвзел в предишни периоди 13 млн.  лв. и сега му ги приспадна от цената, свеждайки поскъпването до 10.86%. Това налага и промени нагоре в цената на топлоенергията и на тока. Какво ще е допълнителното повишение при електроенергията предстои да се разбере. Плановете бяха то да не е над 2%, но очевидно ще е повече, тъй като част от тока за домакинствата се произвежда от топлофикациите, работещи с газ.\r\n\tКрайното решение за цената на газа ще бъде взето от регулатора на 29 юни, а за топлинната и електрическата енергия - на 1 юли.\r\n\tПо време на обсъждането на новата тарифа на природния газ, изпълнителният директор на \"Булгаргаз\" Николай Павлов оспори изчислените от регулатора надвзети приходи в размер на 13 млн. лв. от предходната година. Според него това са средства само на хартия и поради тази причина регулацията с надвзет или недовзет приход трябва да се промени.\r\n\tПавлов обясни пред комисията, че надвзетите приходи се получават от заявени от клиенти количества, които обаче не са ползвани. Практиката на дружеството показва, че отчетните количества са по-ниски от прогнозните и това се приема от енергийния регулатор като надвзет приход. Понякога това се дължи на форсмажорни обстоятелства, а понякога - на лоша преценка от страна на клиентите, но реално няма надвзети суми над разрешението от регулатора.\n\n\r\n\tАко се натрупат няколко тримесечия, при които КЕВР намалява исканата цена с тези \"кухи надвзети приходи\", ще бъде застрашена финансовата сигурност на дружеството и изпълнението на лицензионните задължения, смята Павлов.\r\n\tПо думите му, ако остане определената от комисията цена, \"Булгаргаз\" ще продава на вътрешния пазар с 30 лв. по-евтино, отколкото плаща за вносния руски газ, и това ще доведе дружеството до загуба от 15-18 млн. лв.\r\n\tПредседателят на КЕВР Иван Иванов обаче не се съгласи с аргументите на Павлов и препоръча на дружеството да си събере всички вземания от топлофикациите.\r\n\tИванов увери още, че енергийният регулатор използва всички законови възможности да определи цени, които са в полза на бизнеса и гражданите и без да предизвиква финансови затруднения в енергийния сектор. Той беше категоричен, че няма да има шоково повишаване на цената на топлинната енергия през есенно-зимния сезон.", "date": "2018.06.25", "title": "Топлоенергията поскъпва със 7% от юли заради газа"}
{"url": "https://www.mediapool.bg/mezhduobshtnostni-sblasatsi-vzeha-86-zhertvi-v-nigeriya-news280680.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОсемдесет и шест души бяха убити при междуобщностни сблъсъци в Нигерия, предадоха агенциите, като се позоваха на местни медии. Според полицията при нападението на предимно мюсюлмански номади срещу села на предимно християнски фермери в централната част на страната също така са били ранени шестима души и са били унищожени 50 домове.\r\n\tАрмията и полицията се опитват да спрат насилието. Властите в щата Плато наложиха полицейски час от 18 ч. до 6 ч. Президентът Мухамаду Бухари призова за спокойствие и каза, че ще бъдат положени всички усилия за откриване на нападателите и предотвратяване на ответни нападения.\r\n\tСблъсъците между номади и фермери са все по-голям проблем за сигурността в Нигерия, която е разделена на мюсюлмански север и християнски юг.", "date": "2018.06.25", "title": "Междуобщностни сблъсъци взеха 86 жертви в Нигерия"}
{"url": "https://www.mediapool.bg/protestite-v-gartsiya-zaradi-imeto-na-makedoniya-prodalzhavat-news280681.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротестите в съседна Гърция заради името на Македония продължават.\r\n\tНад 5000 души протестираха в гръцкия град Солун срещу споразумение, целящо да уреди дългогодишния спор.\r\n\tДемонстрантите се включиха в шествие до македонското консулство, а после към офисите на двете политически сили, които са партньори в управляващата коалиция в Гърция – СИРИЗА и “Независими гърци”.\r\n\tПротестиращите хвърляха бутилки и столове пред партийните представителства.\r\n\tПолицията отвърна със сълзотворен газ и зашеметяващи гранати, за да отблъсне тълпата. Не се съобщава за пострадали хора, няма и арестувани.", "date": "2018.06.25", "title": "Протестите в Гърция заради името на Македония продължават"}
{"url": "https://www.mediapool.bg/predsedatelstvashtiyat-es-borisov-napusnal-sreshtata-v-bryuksel-za-da-gleda-mach-news280711.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tМинистър-председателят Бойко Борисов е напуснал работната среща, посветена на миграцията, която се проведе в неделя в Брюксел, за да ... гледа мача Япония - Сенегал от Световното първенство по футбол. Куриозният факт съобщи в своя Туитър профил кореспондентът на \"Файненшъл таймс\" Махрейн Хан.\r\n\tХан, която е завършила \"Модерна история и Политика\" в Оксфорд, отбелязва, че Борисов е премиер на страната, която все още председателства Съвета на ЕС.\r\n\tТя е кореспондент на световното издание \"Файненшъл таймс\" в бюрото му в Брюксел от септември миналата година и отговаря за финансовите и политически новини от ЕС. От профила ѝ в Туитър е видно, че следи всички срещи, а постингите ѝ дават контекст на напрегнатата ситуация, свързана с новия опит на ЕС да намери решение на проблема с мигрантите и даването на убежище.\n\n\r\n\tИ докато в останалите си туитове Хан говори за политическите възгледи на Конте, Макрон и Меркел, премиерът Борисов не присъства в тях с нищо. Единствената отредена му роля е на футболен фен.\r\n\tВ един от коментарите под публикацията на Махрейн Хан за Борисов е направено важното уточнение, че освен футболен фен, Борисов е и \"професионален футболист\". А за да бъде удостоверена вярността на твърдението, е публикувана емблематична снимка на Борисов с екип на \"Бистришките тигри\".\r\n\t, посветена на миграцията, е едно от най-важните събития в периода на изтичащото българско европредседателство. Целта ѝ не беше да намери крайно и единно решение – което си остава все така невъзможна задача, а да очертае посока, в която може да се търсят компромиси между страните членки при новата динамика в ЕС след идването на новото италианско правителство и заплахата от политическа криза в Германия заради конфликта между Мерекел и коалиционния ѝ партньор Хорст Зеехофер, настояващ за твърди мерки спрямо миграцията.\r\n\tСамият Борисов направи  и преди началото на срещата, и след края ѝ, изтъквайки признанието на европейските партньори за усилията на българското правителство в охраната на границата.", "date": "2018.06.25", "title": "Председателстващият ЕС Борисов напуснал срещата в Брюксел, за да гледа мач"}
{"url": "https://www.mediapool.bg/kolumbiya-s-ubeditelna-pobeda-ot-30-nad-polsha-news280682.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКолумбия разби Полша с 3:0 в мач от група \"Н\" на Световното първенство по футбол и така \"Дружина полска\" вече няма дори теоритични шансове да продължи и ще изиграе последния си мач от груповата фаза срещу Япония само за чест. \r\n\tТова е най-завързаната група на форума. Колумбия съхрани шансове за излизане от нея, но ще има много трудна задача срещу Сенегал, който е водач в групата заедно с Япония (по 4 точки).\r\n\t \r\n\tГоловете за Колумбия вкараха Йери Мина, Радамел Фалкао и Хуан Куадрадо. Много силен мач направи и звездата на тима Хамес Родригес. \r\n\t \r\n\tВ срещата участие записа и Яцек Горалски от Лудогорец, който игра за селекцията на Полша през целия мач, а в края му получи жълт картон.\r\n\t \r\n\tПо-рано в неделя Япония и Сенегал направиха зрелищно равенство 2:2 пред 33 хиляди зрители на стадиона в Екатеринбург.\r\n\t \r\n\tТимът на Япония два пъти повежда в резултата с голове на Садио Мане и Муса Уаге, но японците се пребориха за точката с попадения на Такаши Инуи и Кейсуке Хонда.\r\n\t \r\n\tТака двата тима имат равни показатели преди последния кръг - по 4 точки и голова разлика 4:3. В първите си срещи азиатците и африканците спечелиха с по 2:1 съответно срещу Колумбия и Полша.", "date": "2018.06.25", "title": "Колумбия с убедителна победа от 3:0 над Полша"}
{"url": "https://www.mediapool.bg/zemetresenie-ot-54-po-rihter-v-gartsiya-news280683.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЗеметресение с магнитуд 5.4 по скалата на Рихтер разтресе Южна Гърция в 08:15 часа, съобщава Източносредиземноморския сеизмологичен център (EMSC), цитиран от Фокус.\r\n\tЕпицентърът на труса е бил на 30 километра югозападно от град Пилос на полуостров Пелопонес и е бил на 10 километра дълбочина.\r\n\tЗасега не се съобщава за щети или пострадали от земетресението.", "date": "2018.06.25", "title": "Земетресение от 5.4 по Рихтер в Гърция"}
{"url": "https://www.mediapool.bg/borisov-chakal-reshenie-za-maikite-na-detsa-s-uvrezhdaniya-news280686.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧакам да ми дадат решение за майките на деца с увреждания, които протестират, за да стане ясна сметката. Нека стане готова сметката, още се карат кой на кого и как”. Това коментира премиерът Бойко Борисов пред български журналисти в Брюксел, цитиран от Нова тв.\r\n\t“Обещал ми е и министърът, и Валери Симеонов работи по това, защо трябва всеки ден да издевателстват над мен. Ще го направя, чакам да видя сметката”, заяви още Борисов.\r\n\tВ последствие той уточни, че “издевателстват” не майките, а политиите.\r\n\t“Не съм казвал, да ми се махат от главата. Казах: “Връщам го министъра, щом си го харесват, да реши този проблем, да ми се маха от главата Бисер с проблема му. Не да обидя майките”, заяви още Борисов.\r\n\tПреди две седмици след като социалният министър Бисер Петков подаде оставка първоначално премиерът я прие, но в последствие след мощен отпор срещу оставката му Борисов го върна на поста и заяви, че иска темата да му се “махне от главата”.\n\n\r\n\t“След като министърът остава, се надявам повече да няма палаткови лагери... Щом казват, че дори не става въпрос и за пари, да седнат и да направят така, че тази тема да ми се махне от главата и на мен, и на всички вас”, заръча още премиерът.\r\n\tТой демонстрира раздразнение и към протестиращите майки на деца с увреждания: “Тези палаткови лагери стоят от седмици и досега не съм чул някой да каже: Този министър ще ни реши въпроса. А това, че лагерите ставаха все повече, означава, че не го решава. Искам да видя сега откъде идва тази задача към тях”.", "date": "2018.06.25", "title": "Борисов чакал решение за майките на деца с увреждания"}
{"url": "https://www.mediapool.bg/sled-sluchaya-pelov-shefat-na-izpalnenie-na-nakazaniyata-bil-nakazan-da-stane-zam-shef-news280685.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед случая с бягството на Владимир Пелов и Радослав Колев от Централния софийски затвор шефът на Главна дирекция “Изпълнение на наказанията” старши комисар Свилен Цветанов поел отговорност за случая и така от директор е станал заместник-директор в същата агенция. Това стана ясно от думите на министъра на правосъдието Цецка Цачева в понеделник пред бТВ.\r\n\tПо думите ѝ 14 души са понесли различна степен на отговорност по случая със скандалното бягство от Софийския затвор. Тя добави, че проверката по случая е констатирала груби нарушения, включително фаворизиране на някои затворници, както и незаключени килии.\r\n\tСпоред правосъдния министър не би трябвало конкретната отговорност да бъде понесена от шефа на ГДИН. Тя уточни, че Свилен Цветанов от години е в системата, “много преди нея”.\r\n\t“Свилен Цветанов е един от двамата заместник-директори на ГДИН. Отговаря за охраната на затворите, това е неговият ресор. Ако се докаже липса на негова адекватна реакция или пропуски в работата му…Няма недосегаемо лице”, коментира Цачева.\r\n\tПо повод случая с последния избягал затворник, Цачева коментира, че ще инициира законодателна промяна за полагането на труд от лишени от свобода.\n\n\r\n\t“Това за мен са големите въпроси – кога едно лице може да полага труд на открит обект? Преценката на кого е?”, коментира Цачева.\r\n\tПо думите ѝ оценката на социалния работник, който е трябвало да прецени състоянието на затворника, несъответства с личността на лишения от свобода.\r\n\tЗа охраната на затворниците докато са на работа, Цачева коментира, че в закона има един единствен текст, който казва, че там отговорността е на юридически лица. “Трябва да има преосмисляне на взаимодействието между министерство на правосъдието и юридическите и физически лица”, категорична е Цачева.\r\n\t“Очаквам днес, най-късно утре, да получа пълна информация по проверката относно начина, по който този затворник е пуснат да работи навън, фирмата, където е работел и как се е осъществявал там контролът”, каза Цачева.\r\n\tМинистърът на правосъдието уточни, че има случаи на “отклонили се” след работа затворници, но в последните години те значително намаляват. За миналата година били само пет. По думите на Цачева проблеми в тази сфера има, но политиките, които се изпълняват, и финансирането, което се отпуска, показват, че се работи в правилната посока за подобряване на системата.\r\n\tТя изрази благодарности към жената, която е станала заложник на избягалия от Ловешкия затвор, както и похвали поведението на полицая, подал сигнал до органите на реда къде се намира той.", "date": "2018.06.25", "title": "След случая \"Пелов\" шефът на \"Изпълнение на наказанията\" бил наказан да стане зам-шеф"}
{"url": "https://www.mediapool.bg/galap-nai-bezopasno-se-zhivee-v-singapur-norvegiya-i-islandiya-news280687.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-безопасно се живее в Сингапур, а веднага след това в Норвегия, Исландия и Финландия. Това сочи изследване на социологическа агенция Gallup, която публикува годишното си проучване \"Закон и ред 2018\", което показва доколко се чувстват в безопасност гражданите на 142 държави в света.\r\n\tНад 150 хил. души са отговорили на въпросите на социолозите за това дали ги е страх да се прибират посред нощ сами, имат ли доверие на местната полиция, случвало ли се е на тях или техни близки да станат жертва на грабеж или нападение. Въз основа на тези данни всяка държава получава индекс на безопасността.\r\n\tСпоред изследването най-спокойно се живее в Сингапур, събрал 97 точки. С пет точки по-малко второто място си поделят Норвегия, Исландия и Финландия.\r\n\tСледват Узбекистан (91 точки), Хонконг (91), Швейцария (90), Канада (90), Индонезия (89).\r\n\tПет държави имат 88 точки - Дания, Словения, Люксембург, Австрия, Китай, Холандия, Египет.\n\n\r\n\tНай-несигурни за себе си и за имуществото си се чувстват гражданите на Венецуела (44 точки), Афганистан (45), Южен Судан (54) и Габон (55).\r\n\tБългария е събрала 77 точки, същия резултат имат Беларус, Турция и Танзания. От страните от ЕС по-назад са само Латвия (76) и Гърция (74).\r\n\tСред съседите на България, до които българските туристи най-често пътуват, най-добре са класирани Румъния и Сърбия (82 точки), Македония е със 78.\r\n\tРусия, която сега е домакин на Световното първенство по футбол, е във втората половина на таблицата с едва 70 точки.", "date": "2018.06.25", "title": "\"Галъп\": Най-безопасно се живее в Сингапур, Норвегия и Исландия"}
{"url": "https://www.mediapool.bg/erdogan-specheli-izborite-na-parvi-tur-i-zatyaga-hvatkata-v-turtsiya-news280678.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tТурският президент Реджеп Ердоган спечели нов петгодишен мандат още на първи тур, но управляващата Партия на справедливостта и развитието загуби мнозинството си в Меджлиса.\r\n\tЕрдоган получи 53% от гласовете, а най-основният му съперник Мухарем Индже -  31%.\r\n\t \r\n\tТака 64-годишният Ердоган ще затегне хватката си в страната, след като спорен референдум миналата година осигури още правомощия за президента и отмени премиерския пост. \r\n\t \r\n\tПартията на Ердоган обаче губи мнозинството си в парламента и остава с 293 депутати в 600-местния Меджлис. Нейният партньор Партията на националистическото действие (ПНД) обаче има още 50 места.\r\n\t \r\n\tВ парламента влизат и главната светска опозиционна Народнорепубликанска партия (НРП), но със само 146 места, прокюрдската Демократична партия на народите (ДПН) с 67 места и десноцентристката \"Добра партия\" с 44 места.\r\n\t \r\n\tНад 99 % от бюлетините вече са преброени, но официалните резултати ще бъдат обявени в петък.\r\n\t \r\n\t\r\n\t\tВ понеделник сутринта основният опонент на Ердоган  заяви, че приема резултатите от вота, въпреки че малко по-рано от партията му казаха, че е вероятно да не ги признаят.\r\n\t\r\n\t\t \r\n\t\r\n\t\t\r\n\t\t\t\"Категорично преминаваме към едноличен режим, но ние ще продължим да се борим за демокрацията, тя е смазана. Щом протоколите показват, че сме победени, значи е така. Но няма смисъл от призиви да излезем на улицата, това не е демокрацията“, каза Индже. \r\n\t\t\r\n\t\t\t \r\n\t\t\r\n\t\t\tТой каза, че с този вот Турция скъса връзката си с демократичните ценности, както и със 143-годишната история на парламентарната система. \r\n\t\t\r\n\t\t\t \r\n\t\t\r\n\t\t\t\"Факторите, които заплашват обществения мир, ще продължат да работят. Едноличният режим няма механизми за управление. За съжаление, ще продължим да се тревожим за бъдещето. Турция не може да продължи живота си с Ердоган и с неговите разбирания за управление на държавата. Те са причината за нашите проблеми“, каза Индже.\r\n\t\r\n\t\r\n\t\t \r\n\t\r\n\t\tТой посочи, че 15 милиона турци са гласували за него и посочи, че целта на НРП е броят им да нарасне на 30 милиона. \r\n\t\r\n\t\t \r\n\t\r\n\t\tИндже призова Ердоган занапред да не се държи като лидер на своята собствена партия, а да протегне обятия за всички турски граждани и да сложи край на напрежението в страната.\r\n\r\n\t \r\n\tВчерашните президентски и парламентарни избори се смятаха за най-оспорваните от идването на Ердоган на власт през 2003 година и отбелязаха преминаването от действащата парламентарна система към искания от Ердоган \"хиперпрезидентски\" режим.\r\n\t \r\n\t\r\n\t\tСлед победата на Ердоган турската лира, която беше изгубила около 20 процента от стойността си спрямо долара тази година, си върна близо 2 на сто.\r\n\t\r\n\t\t \r\n\t\r\n\t\t\r\n\r\n\t \r\n\tСтотици хиляди симпатизанти на управляващата Партия на справедливостта и развитието се събраха снощи на митинг в Истанбул и отпразнуваха избирането му.\r\n\t \r\n\tВ речта си пред симпатизантите Ердоган обяви, че Турция е преминала още една проверка за демокрация, давайки пример за целия свят.\r\n\t \r\n\tТурция \"премина още една проверка за демокрация, давайки пример на целия свят\", каза турският президент Реджеп Тайип Ердоган, след като беше обявен за победител на президентските избори, предаде ДПА.\r\n\t \r\n\t“Нашата демокрация спечели, волята на народа спечели, Турция спечели\", заяви Ердоган пред ликуваща тълпа от привърженици, събрали се пред централата на неговата Партия на справедливостта и развитието (ПСР) в Анкара. \"Турция направи своя избор в полза на защитата на своята демокрация, своите права и свободи, поддържането на своите реформи. Турция направи своя избор в полза на растежа, развитието, инвестициите\", посочи той.\r\n\t \r\n\tПо думите му Турция ще \"спечели много по-добро място на международната арена\" и ще \"подобри мира и благоденствието на всеки един от своите граждани\".\r\n\t \r\n\tЕрдоган заяви, че Турция ще продължи да \"освобождава сирийски земи\", така че бежанците да могат да се върнат благополучно в Сирия, посочва Ройтерс.\r\n\t \r\n\t\r\n\t \r\n\tПредседателят на Висшата избирателна комисия на Турция Сади Гювен съобщи, че изборите са  преминали без \"много големи проблеми\". \r\n\t \r\n\t\"Приключихме едни хубави избори, на които нямаше много големи проблеми, да ни е честито\", заяви Гювен пред репортери в Анкара. \r\n\t \r\n\tМалко по-рано обаче представители на опозицията и основният му съперник Мухарем Индже казаха, че резултатите от над 90% обработени бюлетини са фалшиви, защото системата на турската изборна комисия показва, че са били преброени под половината. \r\n\t \r\n\tРепубликанската народна партия (РНП), която издигна кандидатурата на Индже, предупреди Ердоган след речта му, че няма да признае загубата си и че когато истинският резултат бъде обявен, ще има балотаж на вота за държавния глава на 8 юли.\r\n\t \r\n\tДумите на Индже бяха подхванати от потребители в социалните мрежи. Турски граждани се събраха и пред Върховния изборен съвет (YSK) в знак на протест. \r\n\t \r\n\tВ крайна сметка обаче Индже заяви на пресконференция в понеделник сутринта, че приема резултатите от вота, въпреки че малко по-рано от партията му казаха, че е вероятно да не ги признаят.\r\n\t \r\n\t\"Няма значителна разлика между протоколите, достигнали до нас, и процентите, обявени от Висшата избирателна комисия. Признавам изборните резултати\"\r\n\t \r\n\t\r\n\t \r\n\tСлед референдума, проведен миналата година, държавният глава ще получи цялата изпълнителна власт и ще може да управлява чрез укази, отбелязва в. \"Паризиен\", цитиран от БТА. \r\n\t \r\n\tЗа 15-годишното си управление турският президент се наложи като най-влиятелния лидер от създаването на съвременната турска държава. Той трансформира страната чрез множество инфраструктурни проекти.\r\n\t \r\n\tПротивниците му обаче го обвиняват в авторитарни стремежи - особено след опита за преврат през 2016 г., последван от масирани чистки, засегнали журналисти и опозиционни лидери и предизвикали притеснения в Европа, отбелязва в. \"Паризиен\".\r\n\t \r\n\t\r\n\t \r\n\tКритиците на Ердоган нарекоха вчерашните избори свой последен шанс да попречат на Турция да се превърне в авторитарна държава, подчертава в. \"Ню Йорк таймс\". \r\n\t \r\n\tПобедата на турския лидер може да има тежки последствия за сътрудничеството с НАТО, сигурността в Ирак и Сирия и контрола на имиграционните потоци към Европа.\r\n\t \r\n\tТурция продължи сътрудничеството със западните си партньори по отношение на борбата с тероризма, но Ердоган подложи на изпитание НАТО, като се сближи с руския президент Владимир Путин, купи руска ракетна система и планира да повери на Русия строежа на ядрен реактор в Турция, припомня вестникът.\r\n\t \r\n\tСъщо като в други страни, където силни лидери спечелиха на избори, мнозина турски гласоподаватели изглежда са приели аргументите на Ердоган, че мощната централизирана власт е от жизненоважно значение за изграждането на силна държава и защитата срещу терористичната заплаха, отбелязва в. \"Ню Йорк таймс\".", "date": "2018.06.25", "title": "Ердоган спечели изборите на първи тур и затяга хватката в Турция"}
{"url": "https://www.mediapool.bg/barz-analiz-na-predsrochnite-izbori-v-turtsiya-news280688.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо полунощ на 24 юни президентът Реджеп Тайип Ердоган обяви преизбирането си \"според неофициални\" резултати на фона на протести на опозиционни партии, които заявиха, че преброяването на гласовете не е приключило. По това време гласовете за Ердоган бяха 52,5 процента с потенциал да намалеят, но той бе уверен в победата си като първия президент, който ще управлява Турция с чисто нова конституция, даваща всички изпълнителни правомощия на президента. Той обаче каза, че неговата управляващата Партия на справедливостта и развитието не е успяла да постигне целта си да получи сама парламентарно мнозинство, което ще трябва да бъде осигурено чрез продължаване на съюза на Ердоган с лидера на Партията на националистическото действие (ПНД) Девлет Бахчели. \r\n\t \r\n\tГлавният съперник на Ердоган Мухаррем Индже, кандидат-президент на Народнорепубликанската партия (НРП) имаше 30,8 на сто от гласовете, когато Ердоган произнасяше речта си, според информации от Анадолската агенция. Индже и други опозиционни фигури обвиниха Анадолската агенция, че е \"манипулирала\" преброяването на гласовете, за да попречи на изборни наблюдатели да следят из късо преброяването. Все пак НРП, председателствана от Кемал Кълъчдароглу, имаше едва 22,7 на сто от гласовете в този момент, спад от 25 процента на предишните избори за парламент през ноември 2015 г.\r\n\t \r\n\tМерал Акшенер, лидер на новата дясна \"Добра партия\" (ДП) не успя да се представи както се очакваше, но все пак успя да влезе в парламента заради съюзяването си с НРП на Кълъчдароглу.\n\n\r\n\t \r\n\tФокусираната върху кюрдския проблем Демократична партия на народите (ДПН) успя да получи 11,2 процента от гласовете с помощта на подкрепа на гласоподаватели извън обичайния електорат на партията. Селяхаттин Демирташ, кандидатът за президент на ДПН, който е в затвора, има подкрепата на 8,2 процента.\r\n\t \r\n\tИзборите от юни 2018 г. бележат началото на нова ера в системата на управление на Турция, в която изпълнителните правомощия се прехвърлят на президента. Това се случва в момент, когато президентът Ердоган и неговото правителство са подложени на критики отвън, че отстъпват от придобивките на демокрацията, а също и заради несъответствия със западните съюзници във външната политика. Както е правил и на предишни избори, Ердоган заяви в първата си следизборна реч, че иска да остави разделенията в миналото и обеща по-добра демокрация за всички.\r\n\t \r\n\tМоже да се направят следните заключения за двойните президентски и парламентарни избори:\r\n\t \r\n\t- Тактиката на Ердоган да се съюзи с Бахчели се оказа успешна. Изборите на 24 юни показаха, че без ПНД Ердоган нямаше да може да бъде преизбран, а ПСР щеше да загуби парламентарното си мнозинство.\r\n\t \r\n\t- ПСР на Ердоган ще трябва да работи с ПНД като коалиционен партньор, ако иска да си сътрудничат и в законодателната дейност. Друга възможност е ако Ердоган иска да раздели пътищата си с ПНД, той да привлече нужния брой депутати от други партии, за да си осигури 300 места в 600-местния парламент, или да се съюзи с друга партия в парламента.\r\n\t \r\n\t- Бахчели доказа, че Акшенер и останалите грешат, показвайки, че все още има хляб в ПНД. Устойчивостта на ПНД бе една от двете изненади на изборите. ПНД се превърна в основен играч в парламента.\r\n\t \r\n\t- Тактиката на Кълъчдароглу да \"даде на заем\" 15 депутати от НРП на ДП на Акшенер, за да ѝ помогне да се кандидатира за президентските избори, а после да се съюзи с ДП не донесе успех на НРП. Акшенер привлече гласове от НРП, но не чак толкова от ПСР и по-малко от това, на което се надяваше, от ПНД - партията, от която Акшенер се отцепи, за да основе своята ДП. Акшенер не успя да се наложи като обещаващ лидер, но все пак получи парламентарни места, преди всичко благодарение на съюзяването ѝ с Кълъчдароглу.\r\n\t \r\n\t- От друга страна, тактиката на Кълъчдароглу да представи своя съперник в партията Мухаррем Индже за неин кандидат за президент се оказа относителен успех. Индже показа, че със своята харизма и популярност има способността да увеличи изборния потенциал на НРП от 25 на 30 процента. Политическото представяне на Индже бе другата голяма изненада на изборите на 24 юни.\r\n\t \r\n\t- НРП обаче получи около 7 процента по-малко от своя кандидат Индже. НРП очевидно изгуби гласове не само за сметка на ДП, но и за сметка на ДПН, не защото нейните гласоподаватели подкрепят политически ДПН, а защото те искаха тази партия да мине 10-процентната бариера и да влезе в парламента, за да намали броя на местата на ПСР. Възможно е изборните резултати да разтърсят НРП, предизвиквайки извънреден конгрес, на който Индже би могъл да бъде избран за председател, за да има шанс на местните избори през март 2019 г.\r\n\t \r\n\t- ДПН е отново в парламента благодарение на социалдемократическите и либерални гласове, които получи, възможно е в противен случай тя изобщо да не бе успяла да прескочи изборния праг. Сега може би е моментът ДПН да се разграничи ясно от терористичните действия на поставената извън закона Кюрдска работническа партия (ПКК), макар те да имат общ източник на подкрепа, в името на по-добра демокрация.", "date": "2018.06.25", "title": "Бърз анализ на предсрочните избори в Турция"}
{"url": "https://www.mediapool.bg/netanyahu-bulgaria-shte-otkrie-konsulstvo-v-erusalim-news280689.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелският премиер Бенямин Нетаняху съобщи, че колегата му Бойко Борисов го е уверил, че България ще открие почетно консулство в Ерусалим, съобщи изданието The Times of Israel, цитирано от \"Фокус\". \r\n\t \r\n\t\"Той реши, след като бе тук преди няколко дни, да открие консулство в Ерусалим. Той ми обясни в разговора ни, че консулството няма да се занимава единствено с българските въпроси в града, но и в цялата страна“, заяви Нетаняху. \r\n\t \r\n\t\"Заявих му, че това решение е приветствано и че се надяваме, че това ще доведе до официално българско посолство в Ерусалим\", допълни той.\n\n\r\n\t \r\n\tПо-рано този месец Борисов се срещна с Нетаняху и заяви, че разбира желанието на Израел международната общност да признае града за столица на страната. Той обаче допълни, че България няма да премести посолството си в Ерусалим, докато не бъде подписан палестинско-израелски мирен договор.\r\n\t \r\n\tПо-рано тази година американският президент Доналд Тръмп посолството на САЩ от Тел Авив в Ерусалим, след което бе последван от още няколко страни.", "date": "2018.06.25", "title": "Нетаняху: България ще открие консулство в Ерусалим"}
{"url": "https://www.mediapool.bg/tramp-s-novi-targovski-zaplahi-sreshtu-partnyorite-si-news280690.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп отправи нови заплахи срещу американските търговски партньори в Туитър, призовавайки ги да премахнат търговските бариери и тарифи, или в противен случай ще трябва да се справят с последствията, предадоха световните агенции. На този фон финансовото министерство на САЩ подготвя правила, които да спрат фирми с поне 25 процента китайска собственост да купуват американски компании в \"индустриално значими\" технологични области, предаде Ройтерс, цитирайки \"Уолстрийт джърнъл\".\r\n\tТези действия се считат за разгаряне на търговската война, започнала с въвеждането от 1 юни на 25 процента мито от САЩ за вноса на стомана и 10 процента – за алуминия. Миналата седмица контрамерки предприеха Европейския съюз в въвеждането на налози за редица американски стоки. Същото направи и Турция, а Индия вдигна съществуващите мита за някои продукти от САЩ.\r\n\tРезултатът е спад на индексите на световните борси.  \r\n\t\"Съединените щати настояват всички държави, които са поставили изкуствени търговски бариери и митнически тарифи върху стоки, влизащи в техните страни, да премахнат тези бариери и тарифи, или ще бъдат изправени пред повече от реципрочни мерки от САЩ. Търговията трябва да бъде справедлива и повече няма да бъде еднопосочна улица!\", написа Тръмп в Туитър в неделя.\r\n\tТой вече предупреди Китай, че САЩ ще обмислят допълнителни мита върху вноса на китайски стоки, ако Пекин въведе собствени ответни тарифи за американския износ.\n\n\r\n\t\"Уолстрийт джърнъл\" на свой ред съобщава, че Доналд Тръмп планира да увеличи търговското напрежение с Китай, като ограничи много китайски компании да инвестират в американски технологични фирми и като блокира износа на допълнителни технологии за Пекин. Според източници на финансовото издание, двете инициативи са планирани да бъдат обявени до края на седмицата и имат за цел да предотвратят напредъка на Пекин по отношение на плановете, очертани в доклада \"Произведено в Китай 2025\" за превръщането на Китай в световен лидер в 10 области на технологиите, включително космически, биотехнологични и технологии, свързани с електрическите превозни средства.\r\n\tТова предполага, че неделното послание чрез Туитър може би означава, че САЩ ще заемат подобна позиция и спрямо Европейският съюз, който от 22 юни въведе мита от 25% върху вноса на американски стоки за 2,8 млрд. евро като ответна мярка на наложените от администрацията на Тръмп тарифи върху вноса в Съединените щати на стомана и алуминий от ЕС.\r\n\tОще в петък Тръмп заплаши в отговор да обложи с 20% вноса на европейски автомобили.\r\n\tВ събота Европейската комисар Юрки Катайнен пък заяви пред френския вестник \"Льо Монд\", че \"ако САЩ решат да вдигнат своите тарифи за внос, няма да имаме друг избор и ще трябва отново да реагираме\". \"Ние не искаме да се борим публично по въпросите за търговията чрез Туитър. Трябва да сложим край на ескалацията\", отбеляза Катайнен.", "date": "2018.06.25", "title": "Тръмп с нови търговски заплахи срещу партньорите си"}
{"url": "https://www.mediapool.bg/putin-sas-srinat-reiting-i-pod-zaplaha-ot-novi-protesti-zaradi-pensionnata-reforma-news280691.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРейтингите на руските управляващи и по-специално на Владимир Путин се върнаха с години назад, констатира \"Ведомости\", сочейки за причина замисляното вдигане на възрастта за пенсия в Русия.\r\n\tРейтинговият спад може да бъде спрян само с \"ефективна дискусия за пенсионната реформа\" - по данни на Фонд \"Обществено мнение\" (ФОМ) изборният рейтинг на президента Путин се е сринал за седмица от 62 на 54 процента, пише вестникът, цитиран от БТА в понеделник\r\n\tРуското правителство е назначено от Путин и в очите на хората тъкмо той е отговорен за вземаните решения; рейтингът му впрочем \"започна да се движи от поскъпването на бензина\", посочва Григорий Кертман от ФОМ.\r\n\tМнозина виждат в планираната реформа \"несправедлива мярка\", но \"трагедия няма, рейтингът на президента все още е висок, а той впрочем още не е заявил позицията си\", коментира Валерий Фьодоров, шеф на социологическата агенция ВЦИОМ.\r\n\tСъбитията ще се развият според това доколко ще успее властта да обясни същината, параметрите на реформата и дългосрочните последици. Това обаче е дългосрочна задача, а реформата бе обявена едва преди 10 дни, отбелязва Дмитрий Бадовски, ръководител на мозъчния център ИСЕПИ.\n\n\r\n\tРуските власти ще трябва да направят недвусмислена стъпка, за да покажат, че са на страната на гражданите. Но засега няма никакъв отговор в името на какво всички трябва да затегнат коланите. При положение че обществото е отвикнало от реформи, това се приема с обида, изтъква политологът Михаил Виноградов.\r\n\tОсновната цел на правителството е да повиши пенсиите както на днешните, така и на бъдещите пенсионери, заявява в интервю за \"Известия\" министърът на труда и социалната защита Максим Топилин.\r\n\tРуските синдикати и партиите излизат на улицата, предупреждава обаче \"Комерсант\" в заглавие на статия за протести, готвени за тази седмица \"практически във всички региони\" на Русия.\r\n\tПървите митинги се състояха още в петък. Местните власти невинаги разрешават акциите - позовават се ту на световното по футбол в Руската федерация, ту на призиви \"за бунтове\", отправяни в интернет, пише изданието.\r\n\tСпоред опозиционния \"Новая газета\" протестите са \"неизбежни, тъй че властите ще ги оглавят\" и същевременно са готови на отстъпки. Кремъл може да е сключил съюз със синдикатите и по-специално с Федерацията на независимите профсъюзи в Русия (ФНСП). Защото е къде по-удобно да склони на компромис с лоялни активисти, отколкото да си има работа с политизиран протест като акциите на опозиционера Алексей Навални, обясняват експерти на всекидневника, цитиран от ББС.\r\n\tФНСП включва синдикати, не само лоялни към властта - те са най-големите собственици и работодатели в страната и \"по принцип действат твърде съгласувано с властите, защото се страхуват да не изгубят имуществото си\", коментира Сергей Храмов, оглавяващ Съюза на профсъюзите в Русия.\r\n\tРуските синдикати \"нямат радикална нагласа против реформата\" и \"някак не вдъхновяват хората\". Затова е скучно човек да протестира с ФНПР и комунистите, а с Навални не е скучно, затова пък е опасно, казва политологът Алексей Макаркин.\r\n\tЗа да се втурнат хората масово на улицата, освен възмущение трябва да усещат, че са силни, че \"ще накарат властта да се съобразява с тях\". Ако пък няма усещане за сила, а обезсърчение, повечето ще си останат вкъщи, резюмира аналитикът Абас Галямов.\r\n\tРуската рок група \"Център\" е записала два нови клипа, озаглавени \"Сбогом, пенсио\" и \"Пенсията се сбогува с теб\", съобщава \"Новие известия\".", "date": "2018.06.25", "title": "Путин със сринат рейтинг и под заплаха от нови протести заради пенсионната реформа"}
{"url": "https://www.mediapool.bg/otkrito-e-myastoto-na-potavane-na-indoneziyskiya-feribot-news280693.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИндонезийските власти заявиха, че са открили мястото, където преди седмица потъна ферибот с около 200 души на борда, предаде Асошиейтед прес.\r\n\tНачалникът на националната издирвателно-спасителна служба каза, че Индонезия има нужда от международна помощ, за да извади ферибота, потънал в езерото Тоба на остров Суматра на 17 юни.\r\n\tСлужбата заяви, че на дълбочина 490 метра е открит обект, който вероятно е фериботът.\r\n\tНад 180 човека са смятани са загинали при потъването на препълнения ферибот, станало при тежки метеорологични условия.", "date": "2018.06.25", "title": "Открито е мястото на потъване на индонезийския ферибот"}
{"url": "https://www.mediapool.bg/borisov-pozdravi-erdogan-i-mu-obyasni-kakvo-e-kazal-na-evropeiskite-lideri-news280694.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът ни Бойко Борисов поздрави в телефонен разговор президента на Турция Реджеп Тайип Ердоган за изборната победа при провелите се предсрочни президентски и парламентарни избори в южната ни съседка, съобщиха от правителствената пресслужба.\r\n\t \r\n\t\"Убеден съм, че изразената воля на турския народ ще бъде основа за стабилното и консолидирано развитие на Турция във всички области\", посочил българският премиер.\r\n\t \r\n\tТой изразил удовлетворение от засилените контакти между България и Турция в последните години и посочи, че разчита активното двустранно сътрудничество да продължи.\n\n\r\n\t \r\n\t\"Вярвам, че заедно ще работим за укрепване на връзките между нашите две страни в областта на миграцията, както и за мира и стабилността в региона\", посочил Бойко Борисов.\r\n\t \r\n\tТой запознал Ердоган с позицията, която заявил пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства.\r\n\t \r\n\tТурският президент благодари на българския премиер и изрази надежда за още по-успешно партньорство между двете държави, допълниха от правителствения пресцентър.", "date": "2018.06.25", "title": "Борисов поздрави Ердоган и му обясни какво е казал на европейските лидери"}
{"url": "https://www.mediapool.bg/tri-sofiyski-bulevarda-shte-imat-obosobeno-trase-za-tramvai-i-avtobus-news280695.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличните булеварди \"Константин Величков“, \"Възкресение“ и \"Мадрид“ ще са първите, по които автобусите на градския транспорт ще се движат по трамвайните линии. Първи по релсите ще тръгнат колите по линиите 11, 60, 72, 102, 83, 45 и 77, съобщиха от Столичната община в понеделник.\r\n\tАвтобусите ще ползват трасето на трамваите по линии 11, 22 и 3 по бул. \"К. Величков“ и бул. \"Възкресение“ (в участъка между пазара \"Красно село“ до бул. \"Сливница“).\r\n\tОбособяването на подобен тип трасета е част от основните мерки на Столичната община за осигуряване на по-бърз и удобен градски транспорт.\r\n\tПревозните средства ще имат общо трасе и общи спирки. За безопасност на пътниците ще се изградят перони на спирките и ще бъдат поставени съответните указателни знаци.\r\n\tАнализът на Центъра за градска мобилност показва, че в този участък автобусите натрупват в пиковите часове закъснения до 10 минути. При отделянето им от общия автомобилен трафик това закъснение ще бъде прекратено, обясниха от общината.\n\n\r\n\tОчаква се промяната да е факт още това лято.\r\n\tСледващата локация, на която е предвидено изграждането на обособено трасе, е бул. \"Мадрид“, където трамваи и автобуси отново ще споделят общ участък. Предстои да се анализират всички варианти за изграждане на възможно най-много такива трасета и нови бус ленти в града.", "date": "2018.06.25", "title": "Три софийски булеварда ще имат обособено трасе за трамвай и автобус"}
{"url": "https://www.mediapool.bg/italiya-obarka-planovete-za-sreshtata-za-migratsiyata-v-bryuksel-news280696.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталия обърка хода на \"срещата на високо равнище за спасяване на Меркел\", пише британският в. \"Файненшъл таймс\". \r\n\t \r\n\tНовото популистко правителство в Рим поиска ЕС да се откаже от сегашния си подход към мигрантите.\r\n\t \r\n\tВчерашната мини-среща на високо равнище показа ясно разделението в блока по отношение на миграционната политика и увеличи натиска върху германската канцлерка Ангела Меркел. \n\n\r\n\t \r\n\tТя беше една от 16-те европейски лидери, събрали се на набързо организираната по инициатива на Берлин среща в белгийската столица, целяща да даде шанс на Меркел да поиска страните да получат засилени правомощия за връщане на бежанци, които вече са регистрирани в друга европейска страна. \r\n\t \r\n\tИталианският премиер Джузепе Конте обаче поиска вместо това да се въведат радикални промени в правилата от Дъблин, според които мигрантите трябва да кандидатстват за убежище в първата страна от ЕС, в която влязат.\r\n\t \r\n\tДипломати посочиха, че има признаци на оформяне на консенсус относно граничната политика, съобщава британският вестник, отбелязвайки, че много страни членки подкрепят плановете спасените в морето мигранти да се отвеждат в центрове в страни извън ЕС, където може да се разгледат молбите им за убежище. \r\n\t \r\n\tВъпреки че 16-те страни не достигнаха до общи изводи, европейските лидери изразиха задоволство след края на срещата, отбелязва френският в. \"Монд\", цитиран от БТА. \r\n\t \r\n\tНапрежението между Франция и Италия по въпросите на миграцията остава засилено. \r\n\t \r\n\tВ навечерието на срещата италианският вътрешен министър Матео Салвини определи френския президент като арогантен по отношение на миграционната криза, припомня в. \"Монд\". Вчера френският президент Еманюел Макрон отговори сухо, че \"нямаме нужда от уроци от никого\". \r\n\t \r\n\tИмаме ценности и \"всеки път, когато сме ги предавали, е ставало по-лошо\", каза той в Брюксел, подчертавайки, че сред тези ценности влизат защитата на правата на човека, на другите страни и на тяхната цялост, както и солидарността, която ни свързва.\r\n\t \r\n\tВсички европейски страни подкрепят укрепването на външните граници на ЕС. Те обаче продължават да имат разногласия по отношение на отговорността за мигрантите, които вече са пристигнали в Европа или опитващи се да я достигнат - въпреки големия спад на броя на пристигащите от 2016 г., отбелязва в. \"Монд\".", "date": "2018.06.25", "title": "Италия обърка плановете за срещата за миграцията в Брюксел"}
{"url": "https://www.mediapool.bg/putin-nyama-da-prisastva-na-macha-rusiya-urugvai-news280697.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tПрезидентът на Русия Владимир Путин няма да посети днешния мач между отборите на Русия и Уругвай, който ще се играе в понеделник от 17:00 ч. в Самара.\r\n\t\r\n\t\t \r\n\t\r\n\t\t\"За съжаление, не, графикът му не позволява това\", съобщи говорителят на руския държавен глава Дмитрий Песков.\r\n\t\r\n\t\t \r\n\t\r\n\t\tРусия си осигури предсрочно своето място в плейофите, след като победи Саудитска Арабия с 5:0 и Египет с 3:1. \n\n\r\n\t\r\n\t\t \r\n\t\r\n\t\tУругвай също има пълен актив от 6 точки и днешният мач в Самара ще бъде битка за първото място в групата.", "date": "2018.06.25", "title": "Путин няма да присъства на мача Русия – Уругвай"}
{"url": "https://www.mediapool.bg/merkel-ya-chaka-tezhka-sedmitsa-zaradi-migratsionnata-politika-news280699.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел я очаква решаваща седмица, която може да определи бъдещето на нейното правителство. Канцлерът се бори със свързани с миграционната политика кризи, както в чужбина, така и в страната, пише ДПА.\r\n\tМеркел се бори да избегне конфликт с вътрешния министър Хорст Зеехофер за това кой да бъде допускан в страната. Министърът, който е и лидер на коалиционната партия Християнсоциален съюз (ХСС), заплаши, че от началото на юли ще започне да спира бежанци на границата.\r\n\t \r\n\tДнес канцлерката ще се срещне с представители на дясноцентристката си партия Християндемократически съюз (ХДС), най-влиятелния член на коалицията. Във вторник ѝ предстоят срещи с лидери на коалицията.\r\n\t \r\n\t През уикенда заместник-лидерът на Германската социалдемократическа партия (ГСДП) Ралф Щегнер заяви пред медиите, че неговата партия няма да подкрепи незабавно връщане на мигрантите, пристигащи на германската граница.\r\n\t \r\n\tИзточници в ГСДП съобщиха пред ДПА, че партията се готви за евентуални предсрочни избори, ако коалицията се разпадне.\r\n\t \r\n\tВ четвъртък лидерите на страните от ЕС ще се срещнат в Брюксел, за да се опитат да постигнат напредък в намирането на европейско решение на миграционната дилема.\r\n\t \r\n\tЗеехофер и ХСС трябва да дадат на Меркел повече време за решаване на миграционния проблем, заяви еврокомисарят по бюджета и човешките ресурси Гюнтер Йотингер, член на ХДС. \r\n\t \r\n\tТой добави, че според него до срещата на лидерите ще бъде постигнат напредък. \r\n\t \r\n\t\"Но това няма да е консенсус като този, който очакват някои членове на ХСС\", предупреди той.", "date": "2018.06.25", "title": "Меркел я чака тежка седмица заради миграционната политика"}
{"url": "https://www.mediapool.bg/firmata-sas-100-leva-kapital-prodalzhava-da-blokira-targa-za-400-lineiki-news280713.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖалба във Върховния административен съд (ВАС) отново спира поръчката за покупката на 400 линейки, след като преди дни Комисията за защита на конкурнецията на фирмата \"Вайнман Технолоджи\" ЕООД.\r\n\tФирмата обаче обжалва в съда и това блокира възобновяването на поръчката за покупката на линейки до произнасянето на Върховния административен съд. Очаква се ВАС да се произнесе по частната жалба най-късно до средата на месец юли, съобщиха от здравното министерство.\r\n\tОбжалването на фирмата блокира проекта за модернизация на спешната помощ за 163 млн. лв. \r\n\tФирмата \"Вайман Технолоджи“, която се оказа регистрирана непосредствено преди участието си в процедурата, е с капитал 100 лева.\r\n\tТова е второ спиране на процедурата заради подадена жалба. Първият път жалбата не беше разгледана от Комисията за защита на конкуренцията поради невнесена държавна такса от жалбоподателя.", "date": "2018.06.25", "title": "Фирмата със 100 лева капитал продължава да блокира търга за 400 линейки"}
{"url": "https://www.mediapool.bg/sled-karakachanov-i-saprugata-na-tomislav-donchev-vze-pozitsiya-po-romskiya-kazus-v-botevgrad-news280717.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед добилия широк отзвук пост във Фейсбук за \"морковите\" и \"тоягите\" съпругата на вицепремиера Томислав Дончев - Светлана коменитра и сблъсъка между роми и униформени полицаи през уикенда в Ботевград.\r\n\tРазмириците, настанали заради шумна музика, отново ангажираха вниманието на Дончева. Затова и тя призовава \"Българският хелзинГски (вероятно има предвид хелинкски) комитет да излезе с \"остра\" декларация в защита на правата на полицаите от Ботевград\".\r\n\tСъпругата на вицепремиера призовава и жените на ромите, хвърляли камъни по полицаите, да се разграничат от тях. Вероятно това е опит за ирония, тъй като след изказването си за моркова и тоягата, в общественото пространство имаше призиви съпругът ѝ да се разграничи от нея.\r\n\tПреди ден случая в Ботевград ангажира вниманието на министъра на отбраната и лидер на ВМРО Красимир Каракачанов. Поради конфликта между цигани и силите на реда той се обърна неясно защо към \"господа, дами и там трети такива, каквито се самоопределяте\"... А от написаното ставаше ясно, че в неговото съзнание за необузданата циганска престъпност виновникът е ясен: \"Разните либерални НПО-та и техните клакьори\", които шумно заклеймили мнението именно на Светлана Дончева.", "date": "2018.06.25", "title": "След Каракачанов и съпругата на Томислав Дончев взе позиция по ромския казус в Ботевград"}
{"url": "https://www.mediapool.bg/premierat-dokato-kopaem-magistrali-da-se-podgotvim-za-digitalizatsiyata-news280714.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Паралелно с жп линиите, магистралите и пристанищата да се възползваме, докат копаеме, да опънем и оптичните кабели, за да подготвим и дигиталната инфраструктура. А не след това да копаем два пъти типично по български или по балкански“. Това заяви премиерът Бойко Борисов при откриването на Дигитална асамблея 2018 в София, по времето на която Европейската комисия обяви и старта на своята програма в областта на цифровите технологии за Западните Балкани.\r\n\t\"На колегите от Западните Балкани мога да кажа, че магистралите се строят. Днес министрите са подписвали споразумения за коридор 8 и 10. На 4 юли в Солун ще съберем пак Румъния, Гърция, Сърбия и България. Оттам заедно ще дойдем на 5 юли на срещата с китайския премиер \"16+1“ – 4 дни в София. Вчера Ципрас ми потвърди, че заедно ще се върнем от Солун, каза Борисов пред форума\r\n\t\"Ние искаме да поставим човека в центъра и колкото и да развиваме технологиите мисловната дейност трябва да остане в човека. Вярно е, че има професии, които могат да се извършват от роботи, но контролът и управлението трябва да останат в човека. Тук виждате как суперкомпютър транслира речта и я вади на английски на екран. Това може да доведе до отпадането на преводачите, но кой ще контролира дали това, което превежда машината, е вярно. Затова трябва управлението да остане в ръцете на човека“, каза още Борисов.\r\n\tПо думите му именно затова в момента правителството акцентира върху образованието.\r\n\t\"Искаме децата да започнат да програмират от 3 клас, във всяко училище да има безжичен интернет и да се научат да работят на телефоните си в училище, а не първо в къщи“, декларира министър-председателят.\n\n\r\n\tТой отбеляза още, че българските хакери са били едни от първите, които се научиха как да източват кредитните карти и затова е важна и защитата. \"Но ние се преборихме с това. Високите технологии изискват два или три пъти по-висока сигурност. Защото съвсем на други нива ще преминат заплахите, които предстои да дойдат. Паралелно с това работим и за това да падне роуминга. Но важното е Балканите да бъдем единни и да им покажем нашия потенциал. Нито можем да ги надминем във въоръжаването, нито можем да ги надминем в производството на автомобили, но това е нашата сфера. Мисленето на нашите хора е такова, че в тази сфера са много добри“, каза още Борисов.\r\n\tТой допълни,че се очаква следващия месец да бъде готов и суперкомпютърът, в чието изграждане участва България с още 15 държави.\r\n\tБорисов похвали и българския еврокомисар по цифровите технологии Мария Габриел за свършеното от нея в сферата, наричайки я с българската ѝ фамилия Неделчева, \" за да не помисли някой, че е французойка\", но допълни, че предстои още много работа.\r\n\tПредставяйки програмата за цифровите технологии за Западните Балкани, Габриел посочи, че целта ѝ е гражданите в региона да се възползват от предимствата на бързото и неизбежно цифрово преобразуване на света:\r\n\tТя определи предвидените в следващия програмен бюджет на ЕС 9 млрд. евро за дигитализация като \"силен сигнал към нашите граждани колко важни са ни техните умения, за да имат перспективи за работа,колко важна ни е киберсигурността - от личните данни до критичната инфраструктура\".\r\n\t\"Чарлз Дарвин казва, че не оцелява най-силният или най-интелигентният, а този, който умее най-добре да се приспособява. Цифровата промяна е определящият нашето време процес. Европейската комисия извървя дълъг път, но остава още. Вече имаме своите цифрови истории на успеха – например, отпадането на таксите за роуминг. Само за миналата година броят на телефонните обаждания се е удвоил, благодарение на което хората се чувстват като у дома си. Преносимостта на данните позволява на нашите граждани да имат достъп до своя абонамент за услуги, където и да се намират в Европа. Днес всички имаме регламент, според който личните данни на гражданите са защитени на най-високо ниво“, заяви още Габриел.", "date": "2018.06.25", "title": "Премиерът: Докато копаем магистрали, да се подготвим за дигитализацията"}
{"url": "https://www.mediapool.bg/egipetski-futbolist-stana-nai-vazrastniyat-igral-na-finali-na-svetovno-parvenstvo-news280715.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕгипетският вратар Есам ел Хадари стан най-възрастен футболист, играл някога на финали на световно първенство. 45-годишният ветеран започна в титулярния състав на \"фараоните\" за последния им мач от група \"А\" на Мондиал `18 срещу Саудитска Арабия. \r\n\t \r\n\tДвубоят е без значение и за двата тима, които вече загубиха шансове за класиране на 1/8-финалите и ще играят само за честта си.\r\n\t \r\n\tДосегашният рекордьор също беше вратар - колумбиецът Фарид Мондрагон се появи на терена в мача от Мондиал `14 срещу Япония (4:1) на 24 юни 2014 г., когато беше на 43 г. и 3 дни. Днес роденият на 15 януари 1973 г. Ел Хадари е на 45 г. и 161 дни.\n\n\r\n\t \r\n\tЕгиптянинът подобрява и друг рекорд - за най-възрастен дебютант на световно първенство. Досега той се държеше от бившия вратар на Англия Дейвид Джеймс, изиграл първия си мач на най-големия форум на 39 г. и 321 дни в мача на \"трите лъва\" от Мондиал `10 срещу Алжир (0:0) на 18 юни 2010 г.", "date": "2018.06.25", "title": "Египетски футболист стана най-възрастният, играл на финали на световно първенство"}
{"url": "https://www.mediapool.bg/patnata-agentsiya-dava-15-mln-lv-za-znatsi-news280716.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t Обществена поръчка на стойност 15 млн. лв. за доставка и монтаж на пътни знаци в следващите пет години, обяви Агенция \"Пътна инфраструктура\". Причината е, че изтичат настоящите договори с дружествата, отговарящи за този път сигнализация по пътищата у нас. \r\n\tПоръчката е разделен ана шест обособени позиции по 2.5 млн. всяка – съответно за Северозападен район, включващ областите Видин, Враца, Монтана, Ловеч и Плевен; Северен централен -  с  областите Велико Търново, Габрово, Разград, Русе и Силистра; Североизточен - с областите Варна, Добрич, Шумен и Търговище; Югоизточен - с Бургас, Сливен, Стара Загора и Ямбол; Южен централен - включващ областите Кърджали, Пазарджик, Пловдив, Смолян и Хасково; и Югозападен район с областите: Благоевград, Перник, Кюстендил и София.\r\n\tСрокът за подаване на офертите от кандидатите е 30 юли 2018 г. Парите за поръчката са от бюджета на пътната агенция, допълват от ведомството.", "date": "2018.06.25", "title": "Пътната агенция дава 15 млн. лв. за знаци"}
{"url": "https://www.mediapool.bg/dazhd-blokira-mladezhki-futbolen-otbor-v-peshtera-v-tailand-news280692.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпасители гмуркачи търсят 12 членове на младежки футболен отбор, за който се смята, че е в капан в пещера в Северен Тайланд, след проливен дъжд, предаде ББС в понеделник.\r\n\tСмята се, че момчетата все още са живи, тъй като влезлите в пещерата професионални гмурци са открили отпечатъци от ръце и стъпки в суха част от пещерата, до която не е достигнала вода.\r\n\tСпоред властите, момчетата на възраст между 11 и 16 години и техният 25-годишен треньор са влезли в пещерата Там Лянг Нанг Нон в събота. Групата е била блокирана вътре след проливен дъжд, който залял входа на пещерата, която е туристическа забележителност с множеството си подземни километрични тунели.\r\n\tПо време на дъждовния  сезон, който е Тайланд е между юни и октомври, пещерата може да бъде наводнена до 5 метра, посочи полицейския началник в региона Комсар Саардлуан.\r\n\tСпасителната акция по търсенето на момчетата е започнала в неделната нощ, веднага след като се разбрало, че отборът не е излязъл от пещерата.\n\n\r\n\tВ понеделник сутринта в пещерата влязоха професионални гмурци, които са открили следите. Предстои обаче претърсване на частите от пещерата, които са били напълно потопени от дъжда.\r\n\tМеждувременно хеликоптери пуснаха храна и вода в отвор на пещерата, за който местните жители твърдят, че е достъпен от всеки тунел. Прикрепени са и написани на ръка бележки с инструкции към отбора да чака спасителите си, които се опитват да достигнат до тях.\r\n\tСитуацията се следи отблизо от местните власти с надеждата групата да бъде открита.", "date": "2018.06.25", "title": "Дъжд блокира младежки футболен отбор в пещера в Тайланд"}
{"url": "https://www.mediapool.bg/sotsialistite-izklyuchiha-zemedeltsite-ot-bsp-za-bulgaria-ediniyat-ot-tyah-se-razkaya-news280718.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Земеделски съюз Александър Стамболийски\" беше изключен от коалицията \"БСП за България\". Това стана на съвместно заседание на коалиционния съвет на политическата сила с Изпълнителното бюро на БСП и ръководството на парламентарната група в понеделник. Като причина за решението е посочен чл. 22 от коалиционния договор, според който партия, която иска да участва самостоятелно на избори, трябва да бъде изключена.\r\n\tПрез уикенда \"Земеделски съюз Александър Стамболийски\" реши да напусне \"БСП за България\". Новината беше съобщена по време на 44-ия редовен конгрес на партията. На него за председател на политическата сила беше преизбран Спас Панчев, който заедно с Димитър Георгиев е депутат от квотата на земеделския съюз.\r\n\tДвамата бяха изключени от парламентарната група на БСП веднага. Малко по-късно в понеделник от пресцентъра на левицата съобщиха, че единият вчера напуснал формацията си, днес се отказва от това си желание и е оповестил друго решение. Димитър Георгиев замразява членство си в БЗНС ″Александър Стамболийски″ и остава депутат на БСП. \r\n\tЕто защо социалистите призовават Спас Панчев да напусне парламента, а не да става независим депутат. Мотивът им е, че той е избран с листата на БСП в 44-то Народно събрание.\r\n\tЛидерът на БСП Корнелия Нинова уточни, че партията на Панчев излиза от коалицията, защото искала да се яви сама на местните избори. В позицията на коалиция \"БСП за България\" се посочва още, че от \"Земеделски съюз Александър Стамболийски\" са поискали сближаване с ГЕРБ по определени политики, което единодушно е било отхвърлено на заседанието", "date": "2018.06.25", "title": "Социалистите изключиха земеделците от ″БСП за България″, единият от тях се разкая"}
{"url": "https://www.mediapool.bg/ispaniya-otkaza-da-prieme-spasitelen-korab-s-224-bezhantsi-news280720.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИспания отказа да пусне в своите пристанища корабът Lifeline на германска неправителствена организация, превозващ 224 спасени в морето мигранти, които Италия и Малта отказаха да приемат. Това съобщи в понеделник министърът на икономическото развитие Хосе Луис Абалос\r\n\tМинистърът заяви в интервю за радио \"Кадена сер\", че Испания не може да се превърне в \"морска спасителна организация на цяла Европа\". Той заяви, че страната му \"не може сама да поема тази отговорност\".\r\n\tНяколко испански пристанища, сред които Барселона и Валенсия, предложиха да приемат кораба. По-рано този месец във Валенсия акостира корабът със стотици мигранти Aquarius, след като Италия и Малка отказаха да го приемат.\r\n\tИспания би искала да даде пример за хуманност както в случая с Aquarius, \"но да станем морска спасителна организация за цяла Европа е съвсем друго нещо\", подчерта Абалос.\r\n\tГерманските активисти са спасили 224 бежанци в международните моди на Средиземно море още на 21 юни, но до момента нито една страна не е съгласна да пусне Lifeline в свое пристанище. Сега корабът се намира в малтийски териториални води.\n\n\r\n\t\r\n\tИталианският министър на вътрешните работи Матео Салвини твърди, че бреговата охрана на Италия и Либия са настоявали спасителите да не се намесват в ситуацията, а либийските власти възнамерявали сами да се справят с проблема. Салвини, който е лидер на италианската крайнодясна партия Лига, изрази съмнения, че спасителите са постъпили правилно. Според него те \"рискуват живота на мигрантите на лодките, не слушат италианските и либийските власти и се намесват, за да натоварят на борда това ценно количество хора – това човешко месо\".\r\n\tПо-рано този месец Италия и Малта отказаха да приемат спасителния кораб Aquarius на на организацията SOS Méditerranée, на борда на който имаше 629 бежанци. Тогава френският президент Еманюел Макрон обвини Италия в цинизъм и безотговорност, а мигрантите в крайна сметка бяха приети от Испания.\r\n\tИспанският министър на отбраната заяви в понеделник, че казусът със спасителния кораб Lifeline изисква единен европейски отговор.\r\n\t\r\n\tИспанските власти междувременно съобщиха, че в понеделник още 210 души са били спасени в Гибралтарския проток , докато се опитвали да стигнат до Европа от Северна Африка.\r\n\tС това общият брой на спасените от испанските власти мигранти за последните три дни достигна 1000 души. Хубавото време в района през последните дни явно стимулира повече нелегални мигранти да предприемат рискованото пътуване през Средиземно море.\r\n\tСамо на 25 юни Морската спасителна служба на Испания е успяла да извади живи от морето 155 души, плаващи с осем малки лодки, а испанската Гражданска гвардия и спасила още 55 души.\r\n\t\r\n\tНационалният статистически институт на Испания междувременно съобщи, че населението на страната е регистрирало през 2017 г. втора поредна година на демографски прираст заради имиграцията, предаде Ройтерс.\r\n\tВ периода 2012 г. - 2015 г. имаше трайна тенденция към демографски спад, най-вече заради тежката икономическа ситуация в страната.\r\n\tКъм 1 януари 2018 г. населението на Испания е достигнало 46.66 млн. души - със 132 263 души повече, отколкото предишната година. Този ръст се дължи най-вече на нетния приток на мигранти, тъй като за 2017 г. броят на починалите в Испания е нараснал с 3.2 процента, а на ражданията е спаднал с 45 процента по данни на института.", "date": "2018.06.25", "title": "Испания отказа да приеме спасителен кораб с 224 бежанци"}
{"url": "https://www.mediapool.bg/italiya-veche-pregovarya-za-sazdavaneto-na-tsentrove-za-migranti-v-libiya-news280722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианският вътрешен министър Матео Салвини каза при посещението си в Либия, че е предложил създаването на центрове за настаняване на мигранти покрай южните граници на Либия, което да помогне за пресичане на потока от бежанци през Средиземно море към Италия, съобщи Ройтерс. \r\n\t \r\n\tСалвини, чиято крайнодясна партия \"Лига\" настоява тотално да се пресече потокът от мигранти, бягащи от Африка, и да бъдат изгонени тези, които вече са в Италия, не каза в кои страни трябва да бъдат разположени тези центрове. \r\n\t \r\n\tЛибия е главният отправен пункт към Европа по море, след като пътищата от Турция бяха до голяма степен затворени в резултат на нейното споразумение с ЕС през 2016 г. Почти всички мигранти сега пристигат в Италия, макар че потокът им през морето рязко намаля след юли м.г., когато мрежите на каналджиите бяха силно разстроени под силен италиански натиск, а обучената от ЕС либийска брегова охрана започна все по-често да прихваща съдове, натоварени от трафикантите на хора с нелегални мигранти. \n\n\r\n\t \r\n\t\"Центрове за прием и идентификация трябва да бъдат създадени в или южно от Либия\", каза Салвини, чиято партия е в управляващата в Италия коалиция от по-малко от месец, след среща в Триполи с либийския вътрешен министър Абдусалам Ашур и със заместник-премиера Ахмед Майтиг. \r\n\t \r\n\tСпоред Салвини такива центрове ще облекчат миграционния натиск както върху Либия, така и върху Италия. Той не посочи подробности, но изглежда има предвид в тези центрове извън ЕС да се обработват исканията за убежище, за да може след това тези, чиито молби бъдат отхвърлени, да може лесно да бъдат връщани обратно в родните им страни. \r\n\t \r\n\tСалвини благодари на либийската брегова охрана за нейната \"отлична работа\" по прехващане и спасяване на мигранти и добави, че двете страни са \"в пълно съгласие\" по въпросите на имиграцията. Майтиг, който е част от международнопризнатото правителство на Либия, опитващо се да наложи властта си над страната с център Триполи, обаче каза, че то е готово да съдейства по проблемите на миграцията, но \"изцяло отхвърля създаването на лагери за мигранти в Либия\". \r\n\t \r\n\t\"Това не се допуска съгласно законодателството и установените разпоредби в Либия\", подчерта той. \r\n\t \r\n\tНе е известно доколко реалистична е идеята за създаване на центрове за настаняване на мигранти в споменатия от Салвини регион, като се има предвид беззаконието, царящо в пустинния район Сахел с неговите слабо демаркирани граници, което го превръща в благодатен терен за трафикантите на хора, посочва Ройтерс. \r\n\t \r\n\tСалвини неведнъж е изтъквал, че на италианците им е омръзнало от нежеланието на другите страни от ЕС да поемат справедлив дял от мигрантите, достигнали Евросъюза през Италия. Той се зарече да не допуска кораби на хуманитарни организации, действащи край бреговете на Либия през последните години, да разтоварват мигранти в Италия. Италия не разреши на един такъв кораб с над 600 мигранти да дебаркира на Апенините, след което той бе приет от Испания. \r\n\t \r\n\tВтори съд с над 230 мигранти остава блокиран в Средиземно море. Частният товарен кораб \"Александер Мерск\" също чака да бъде насочен към някое пристанище, след като взе на борда си 113 мигранти в морето южно от Италия в петък. \r\n\t \r\n\t\"Ще направим всичко възможно, за да гарантираме, че именно либийските власти патрулират в либийски териториални води, - каза Салвини - като елиминираме намесата на неправителствени (хуманитарни) организации, които искат да се нагърбят с работата на правителствата, а фактически помагат на престъпниците и трафикантите на хора.\" \r\n\t \r\n\t\"Проблемите на Либия трябва да се решават в Либия, а не в други европейски столици\", подчерта той.", "date": "2018.06.25", "title": "Италия вече преговаря за създаването на центрове за мигранти в Либия"}
{"url": "https://www.mediapool.bg/devet-evropeiski-darzhavi-sazdavat-obsht-otbranitelen-mehanizam-news280719.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенните министри на девет страни от ЕС, включително Великобритания и Франция, обещаха да създадат нова съвместна европейска военна инициатива за намеса, която ще продължи и след Брекзит. \r\n\tЕвропейската инициатива за намеса, ръководена от френския президент Емануел Макрон, е част от плановете за автономна европейска отбрана, очертана в речта му от Сорбоната през септември. Тя има за цел да осигури бързото разполагане на войски в кризисни точки близо до европейските граници. \r\n\t \r\n\tГрупата включва Германия, Белгия, Великобритания, Дания, Холандия, Естония, Испания и Португалия.\r\n\t \r\n\tИталия, която бе сред страните, проявяващи интерес към включване в този механизъм, но която смени правителството си, \"обмисля възможността за присъединяване, но не е взела окончателно решение“, уточни Парли.\r\n\t \r\n\tМеханизмът ще позволи те да реагират заедно по-бързо, извън рамките на НАТО и ЕС и е различен от инициативата на ЕС за \"Постоянно структурирано сътрудничество в областта на отбраната\" (PESCO). \r\n\t \r\n\tСтраните, които членуват в него, ще координират своите действия при планирането на сценарии за обща реакция на потенциални кризи, които може да застрашат сигурността на Европа. Такива сценарии според министъра на отбраната на Франция, са природни бедствия, намеса при криза, евакуация на гражданите на страна – член и други.\r\n\t \r\n\tОтбраната на Европа изисква обща стратегическа култура, изтъква Флоранс Парли пред \"Фигаро“. \r\n\t \r\n\tТя подчертава, че това ще даде възможност за по-бърза реакция, тъй като вземането на решения в рамките на ЕС е още много бавно спрямо спешността на критична ситуация, която може да възниква в дадена европейска страна, обяснява тя.\r\n\t \r\n\tМеханизмът представлява и възможност Великобритания да остане в рамките на европейската отбрана, въпреки Брекзит.", "date": "2018.06.25", "title": "Девет европейски държави създават общ отбранителен механизъм"}
{"url": "https://www.mediapool.bg/zapochva-bitkata-za-5-mln-lv-za-inovativni-proekti-news280721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпаниите и научните организации могат да кандидатстват от понеделник – 25 юни, с иновативни проекти с бюджет до 500 хил. лв. в рамките на Деветата конкурсна сесия на Националния иновационен фонд, в която ще бъдат разпределени 5 млн. лв. Това съобщи заместник-министърът на икономиката Александър Манолев по време на среща с бизнеса и научните среди в Благоевград, на която бяха представени възможностите за подпомагане от този фонд.\r\n\t\"Основен приоритет за нашия екип бе да направим пълен преглед на методологията, по която са се провеждали предишните сесии и да направим всичко по силите си да ги подобрим“, посочи Манолев. Той се ангажира това подобряване да продължи и изрази надеждата постигнатите в сегашната сесия резултати да станат силен аргумент за увеличаване на бюджета на иновационния фонд, \"защото повече иновации означава и по-голям растеж за българската икономика“.\r\n\tМанолев акцентира и върху подобряващите се ежегодно резултати на благоевградската икономика, чийто принос в БВП през 2016 г. е достигнал 2.5  млрд. лв., което е ръст от 4.3 на сто спрямо предходната година.\r\n\tПо думите му Благоевград е една от малкото области в страната, в които размерът на чуждестранните преки инвестиции не отбеляза спад в годините на кризата и достигат близо 1 млрд. лв.", "date": "2018.06.25", "title": "Започва битката за 5 млн. лв. за иновативни проекти"}
{"url": "https://www.mediapool.bg/spirki-vav-varna-razkazvat-istorii-na-patnitsite-news280723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ продължение на месец шест спирки на градския транспорт във Варна разказваха кратки истории, написани от варненци и  гости на морската столица, за пътниците, докато чакат своята линия.\r\n\tПроектът \"Спирка за разкази“ на сдружение \"Кашалот“, който бе реализиран с помощта на общинския фонд \"Култура\", очаква да получи финансова подкрепа и да бъде продължени.\r\n\tВ неговите рамки 16 разказа бяха част от спирките \"Козирката“, \"Общината“ (в двете посоки), \"Площад Съединение“, \"Чаталджа“ и \"Полиграфията“.\r\n\tПубликувани бяха интерпретациите на всички творчески настроени жители и гости на Варна на тема \"Още 5 минути“ до 250 думи. 16-те разказа са избрани измежду получени над 60 творби.\r\n\tВсички разкази могат да бъдат видени и на специално създадена  на проекта, която е била посетена от над 2 хиляди потребители досега, а  над 20 000души от социалните мрежи са имали възможност да се запознаят с разказите и възторжени отзиви от гражданите и гостите на града.\n\n\r\n\t\"Спирка за разкази“ доказа, че е успешен формат за популяризиране на литературата по нестандартен начин и има потенциал да стане постоянна част от градската среда във Варна, смятат от сдружения \"Кашалот\".", "date": "2018.06.25", "title": "Спирки във Варна разказват истории на пътниците"}
{"url": "https://www.mediapool.bg/urugvai-pobedi-rusiya-s-30-no-i-dvata-tima-prodalzhavat-news280724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтборът на Уругвай победи тима Русия с 3:0 и спечели група \"А\". И двата отбора вече си бяха осигурили участие на 1/8-финалите  и играха без особено напрежение. \r\n\tЛуис Суарес откри резултата още в 10-ата минута, а 23-тата Денис Черишев си отбеляза автогол, с който удвои аванса на \"урусите\". В последната минута на срещата Единсон Кавани направи 3:0.\r\n\t \r\n\tРусия игра по-голямата част с човек по-малко, след като съдията изгони Смолников за втори жълт картон още в 36-та минута.\r\n\t \r\n\tВ другия мач от група \"А\" в понеделник Саудитска Арабия победи с 2:1 Египет и така зае третото място. \r\n\t \r\n\tИ двата тима обаче отпадат. \r\n\t \r\n\tВ 22-ата минута Мохамед Салах даде аванс на Египет, а в добавеното време на първата част Салман Ал Фарадж изравни от дузпа.  В края на мача Салем донесе победата за Саудитска Арабия. \r\n\t \r\n\tНа вратата на египтяните бе 45-годишният Есам Ел Хадари, който постави рекорд за най-възрастен футболист, играл някога на световно първенство. \r\n\t \r\n\tПрез първото полувреме той успя да спаси и дузпа. Тя бе отсъдена за игра с ръка на египетски футболист и бе изпълнена от Фахад. \r\n\t \r\n\tЕл Хадари обаче реагира блестящо и спаси.\r\n\t \r\n\tУругвай ще срещне в първата елиминационна фаза вторият в група \"B\",  която са Испания, Португалия, Иран и Мароко, а Русия ще се изправи срещу тимът, който я спечели.", "date": "2018.06.25", "title": "Уругвай победи Русия с 3:0, но и двата тима продължават"}
{"url": "https://www.mediapool.bg/otstranenata-kmetitsa-na-mladost-iska-da-ya-pusnat-ot-aresta-zaradi-problemi-sas-zdraveto-news280725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради здравословни проблеми временно отстранената от поста се кметица на сталичния район \"Младост\" Десислава Иванчева е поискала от Специализирания наказателен съд да я пусне от ареста, предаде БНР l понеделник.\r\n\tТя и бившата ѝ заместничка Биляна Петрова в момента са в затворническата болница.\r\n\tДвете, както и бившият районен кмет на \"Младост“ Петко Дюлгеров, са в ареста от средата на април по обвинение, че са поискали и получили подкуп от строителния предприемач Александър Ваклин.\r\n\tИванчева и Петрова бяха задържани показно в центъра на София, а у тях и Дюлгеров бяха намерени общо 70 хиляди белязани евро.\r\n\tЗасега по-лека мярка за неотклонение е поискала само Иванчева. Тя трябваше да се гледа във вторник, но от спецсъда съобщиха, че тъй като Иванчева е поискала да чете новите доказателства, събрани от прокуратурата, заседанието служебно е пренасрочено за сряда следобед.\n\n\r\n\tПредстои по-лека мярка да поиска и Биляна Петрова, пак заради лошо здраве, но и за да може да атакува пред административния съд уволнението си, докато е била в ареста, от и.д. кмета Румен Русев.\r\n\tМиналата седмица стана ясно, че Петрова и Иванчева готвят жалби до съда в Страсбург заради унизителния им арест.", "date": "2018.06.25", "title": "Отстранената кметица на \"Младост\" иска да я пуснат от ареста заради проблеми със здравето"}
