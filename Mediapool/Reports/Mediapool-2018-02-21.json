{"url": "http://www.mediapool.bg/vyatarniyat-park-sv-nikola-spestil-400-hil-t-parnikovi-emisii-prez-2017-g-news275874.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВетроенергийният парк \"Свети Никола\" край Каварна е произвел над 352 000 МВтч екологично чиста електроенергия през 2017 г., с което са спестени 388 хил. тона въглеродни емисии, съобщиха от \"Ей И Ес България\", която е собственик на централата.\r\n\t\"Бъдещето безспорно е на зелената енергия. Но ще е необходимо време преди възобновяемите източници да могат да заместят конвенционалните. В България, както на много други пазари, топлоелектрическите централи са все още съоръженията, които гарантират сигурност на енергийната система и гарантират доставките”, заяви Иван Цанков, изпълнителен директор на \"Ей И Ес България\".\r\n\tЦентралата с инсталирана мощност 156 МВ формира над 30 процента от вятърните мощности в страната.", "date": "2018.02.21", "title": "Вятърният парк \"Св. Никола\" спестил 400 хил. т парникови емисии през 2017 г."}
{"url": "http://www.mediapool.bg/nesmenyaemiyat-aleksandar-arabadzhiev-predlozhen-za-treti-mandat-v-sada-na-es-news275863.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария предлага Александър Арабаджиев за трети мандат за съдия в Съда на Европейския съюз в Люксембург. Това става ясно от съобщение на правителствената информационна служба.\r\n\tНа 28 февруари в Брюксел предстои да бъде разгледан въпросът за назначаването на девет съдии и трима генерални адвокати в Съда на ЕС.\r\n\tОсвен номинацията на Арабаджиев, другите кандидати за съдии са от Чехия, Германия, Франция, Италия, Кипър, Латвия, Холандия и Швеция.\r\n\tСтраната ни ще изрази подкрепата си и за кандидатурите на Франция, Италия и Полша за генерални адвокати, се казва в правителственото съобщение.\r\n\tПървият мандат на Александър Арабаджиев като съдия в Съвета на ЕС започна в началото на 2007 г. Той беше номиниран за поста от правителството на Тройната коалиция с премиер Сергей Станишев година по-рано. През 2009 г. беше удостоен от президента Георги Първанов с най-високото държавно отличие - орден \"Стара планина\" първа степен - за изключитeлeн принос към евроинтеграцията на страната.\n\n\r\n\tБез никаква конкуренция през 2012 г. първият кабинет на Бойко Борисов го издигна за втори мандат като български съдия в Съда на Европейския съюз, който изтича на 6 октомври 2018 г.\r\n\tСега отново третият кабинет на Борисов предлага  за трети мандат съдия в Съда на ЕС.\r\n\tМандатът на съдиите в Съда на ЕС е шест години и може да бъде подновяван, като не е посочен срок колко пъти може да стане това, става ясно от публикуваната информация на сайта на съда.\r\n\tАлександър Арабаджиев има безспорни заслуги в реформирането на съдебната система и в утвърждаването на върховенството на закона като принцип в дейността на българските институции, е позицията на българското правителство. Той е работил като съдия в Районния съд в Благоевград (1975 - 1983 г.), в Окръжния съд в Благоевград (1983 - 1986г.), във Върховния съд (1986- 1991 г.), в Конституционния съд (1991 - 2000 г.). Бил е член на Европейската комисия по правата на човека (1997 - 1999 г.) на Европейския конвент за бъдещето на Европа (2002 - 2003 г.), както и наблюдател в Европейския парламент. Активно работи и в Парламентарната асамблея на Съвета на Европа (ПАСЕ).\r\n\tСъдът на ЕС е основан през 1952 г. и има по един съдия от всяка страна-членка плюс 11 генерални адвокати. В момента общият брой на съдиите е 47, а през 2019 г. техният брой трябва да стане 56 - по двама съдии от всяка страна-член.\r\n\tОсновната му роля е да гарантира, че правото на ЕС се тълкува, спазва и прилага еднакво във всичките страни-членки и от институциите на ЕС. При определени обстоятелства физически лица, дружества или организации също могат да заведат дело срещу институция на ЕС, ако смятат, че тя е нарушила правата им.\r\n\tСъдът на ЕС взема решения по заведените дела. Най-често срещаните видове дела са за тълкуване на правото (т.нар. преюдициални заключения), прилагане на правото (процедури за нарушения) – такъв вид дела се водят срещу национални правителства за неспазване на правото на ЕС, отмяна на правни актове на ЕС, искове за установяване на неправомерно бездействие при определени обстоятелства от страна на Европарламента, Съвета и Комисията, санкциониране на институции на ЕС.", "date": "2018.02.21", "title": "Несменяемият Александър Арабаджиев предложен за трети мандат в Съда на ЕС"}
{"url": "http://www.mediapool.bg/polsha-otkriva-pochetno-konsulstvo-v-nesebar-news275859.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолша открива почетно консулство в Несебър, което ще обхваща територията на общините Бургас, Варна и Добрич. Решението на взето на заседанието на правителството в сряда, съобщи правителствената информационна служба.\r\n\tЗа почетен консул е предложена Лидия Барбара Пиетшик – Вангелова.Пиетшик - Вангелова има професионален опит в областта на международната търговия. От 2004 г. тя е ръководител на Полското културно-образователно дружество \"Владислав Варненчик\" отдел – Бургас.\r\n\tУдостоявана е с наградата \"Бене Мерито\" на министъра на външните работи на Полша и със Златен кръст за заслуги от президента на Полша.\r\n\tОткриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот, се казва в правителственото съобщение.", "date": "2018.02.21", "title": "Полша открива почетно консулство в Несебър"}
{"url": "http://www.mediapool.bg/frenskoto-pravitelstvo-predstavi-sporen-zakonoproekt-za-imigratsiyata-news275823.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренското правителство представи днес спорния си законопроект за предоставяне на убежище и имиграция. Предвидените в него строги мерки бяха разкритикувани от левицата и правозащитни организации и предизвикаха остра реакция дори сред мнозинството на президента Еманюел Макрон, предаде Франс прес в сряда.\r\n\t \r\n\tСпоред правителството целта на законопроекта е да се ускори експулсирането на хора, които не отговарят на изискванията за получаване на убежище, и да се подобрят условията за онези, които получават право да останат в страната, като им се осигурят повече занимания по френски език и обучение за работа, посочва Асошиейтед прес.\r\n\t \r\n\tПредвижда се съкращаване на срока за проучване на молбите за убежище от 1 година на 6 месеца.\r\n\t \r\n\tЕдна от ключовите мерки в законопроекта, целяща да улесни експулсирането, е удвояването на максималния срок на задържане на 90 дни (дори на 135 в случай на противопоставяне).\r\n\t \n\n\r\n\tТекстът предвижда глоба от 3750 евро за онези, които влизат незаконно в шенгенската зона на ЕС.\r\n\t \r\n\tОкачествен от вътрешния министър Жерар Колон като \"балансиран\", законопроектът предизвика критики и търкания дори в президентската партия - част от депутатите смятат, че той е прекалено репресивен.\r\n\t \r\n\t\"Санкционирани ще бъдат най-уязвимите. Не е забранено в законопроектите да има известна човечност\", заяви в Националното събрание депутатът от президентската партия \"Република, напред!\" Жан-Мишел Клеман, бивш социалист.\r\n\t \r\n\tДнес се очаква стачка на няколко френски организации, защитаващи правата на бежанците и мигрантите.\r\n\t \r\n\tДесницата и крайнодесните, за сметка на това, смятат текста за твърде толерантен. Той се състои от \"малки технократски уточнения, но не предвижда необходимата трансформации в имиграционната политика\", отбелязва депутатът от десноцентристката партия \"Републиканците\" Гийом Лариве.\r\n\t \r\n\tМиналата година във Франция са регистрирани рекордните над 100 000 молби за убежище, със 17 процента повече, отколкото пред 2016 г. Убежище е предоставено на 36 процента от хората, подали молба. Най-много молби за убежище са били подадени от албанци, афганистанци, мигранти от Хаити и Судан. През 2014 г. имигрантите в страната са били близо 6 милиона.\r\n\t \r\n\tСпоред допитване французите се отнасят като цяло благосклонно към правото на убежище, но същевременно 63 процента от запитаните смятат, че в страната им има твърде много имигранти, а едва 37 на сто одобряват действията на президента Макрон в областта на миграцията.\r\n\t \r\n\tПрез април законопроектът ще бъде обсъден в парламента.", "date": "2018.02.21", "title": "Френското правителство представи спорен законопроект за имиграцията"}
{"url": "http://www.mediapool.bg/nfsb-iska-levski-da-bade-kanoniziran-news275864.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПартията на Валери Симеонов поиска Васил Левски да бъде канонизиран за светец. Това става само три дни след като коалиционният партньор от \"Обединени патриоти\" Волен Сидеров предложи ревизия на проведения преди 145 години съдебен процес срещу Левски, която да докаже, че той е неправомерно екзекутиран.\r\n\tТака ВМРО се оказа единствена в патриотичното обединение без грам въображение и инициатива по отношение на Левски в дните около честването на годишнината от обесването му.\r\n\tНационалният фронт за спасение на България с лидер Валери Симеонов е отправил предложението си за канонизиране на Левски пред надлежната институция - Светия синод на Българската православна църква.\r\n\tПартията се обръща \"с гореща молба спешно да бъде разгледан въпросът за канонизация като светец на йеродякон Игнатий, познат със светското си има Васил Иванов Кунчев и тачен... като Апостола на свободата Васил Левски\".\r\n\tОт НФСБ изтъкват, че Левски вече е възприет в народната памет като светец \"заради саможертвата му в името на свободата на българите – не само светска, но и да изповядват нашата Православна Вяра свободно, без гонения, хули и поругание!\".\n\n\r\n\tНФСБ посочва защо Светият синод трябва \"да преодолее съмнения и колебания, ако има такива\": \"Като основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан. Но ето какво разказва поп Тодор за последните думи на Васил Иванов Кунчев: \"Аз отидох при Левски и като го изповядах, почнах да чета отпуснатата за случая молитва и когато споменах името \"раб божия Василий\", Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България.\"\r\n\tНа 19 февруари лидерът на \"Атака\" Волен Сидеров поиска създаването на парламентарна комисия, която да разследва процеса срещу Васил Левски и да докаже, че той е бил неправомерно осъден на смърт по османския закон.", "date": "2018.02.21", "title": "НФСБ иска Левски да бъде канонизиран"}
{"url": "http://www.mediapool.bg/81-godishniyat-berluskoni-chesto-se-obarkva-i-proyavyava-priznatsi-na-umora-i-vlosheno-zdrave-news275866.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа неотдавнашна бизнес конференция Силвио Берлускони озадачи публиката си, като се похвали, че като премиер е направил така, че италианците да получават месечни пенсии от 1000 лири - колкото горе-долу е стойността на кафе еспресо.\r\n\t \r\n\t81-годишният лидер оглавява десноцентристка коалиция, която води в анкетите в навечерието на парламентарните избори на 4 март, и проявява признаци на неадекватност, борейки се да преодолее последиците от забраната, която му бе наложена да заема публични длъжности, от секс скандалите (в които се оказа замесен) и от проблемите с правосъдието, които имаше, пише в сряда агенция Ройтерс.\r\n\t \r\n\t\"Борих се с всички гадости, с всички атаки и всички лъжи, които се изсипаха срещу мене, от Бунга-Бунга с непълнолетни и всичко останало\", каза той на конференцията в Рим. Той също така допусна поредица от словесни гафове, като каза, че укритите данъци в Италия надхвърлят 800 000 евро (само малка част от реалната цифра), и че брутният вътрешен продукт е само 1600 евро (вместо реалните над 1,7 трилиона).\r\n\t \r\n\tМилиардерът все още не се е появил на никакъв предизборен митинг, а вместо това фокусира кампанията си върху удобни за него телевизионни програми с негово участие, като отмени дори някои от тях, позовавайки се на умора. \"Възрастта му започва да си личи, - казва пред Ройтерс Джовани Орсина, професор по съвременна история в римския университет \"Луис\". - През последните 10 г. загубите, които претърпя, и ударите, които понесе, очевидно са намалили политическите му способности.\"\r\n\t \r\n\tПодкрепата за неговата десноцентристка партия Форца Италия (Напред Италия) спадна почти наполовина от 2001 т. насам, и вече не се виждат митингите на негови поддръжници, размахващи знамена и пеещи \"Благодарим ти Боже, за Силвио\", както бе по време на кампанията му през 2008 г.\r\n\t \n\n\r\n\tФорца Италия има известни шансове за споделена победа благодарение на коалиционните си споразумения с крайнодесните Северна лига и Италиански братя, чиито радикални послания на него често му се налага да укротява.\r\n\t \r\n\t\"Все още съм пред всички останали политически лидери, макар че не мога да кандидатствам за длъжност\", каза Берлускони с изгладено от бръчки лице благодарение на нееднократните пластични операции. „Очевидно е, че вече нямам онези 75,3 процента одобрение, на които някога се радвах\", добави той.\r\n\t \r\n\tСпоред проучване на социологическия институт на \"Демос\", оповестено в петък, Берлускони се оказа на доста ниското 8-о място по рейтинг сред най-уважаваните политически лидери в Италия с одобрение от 26 процента.\r\n\t \r\n\tОбвиненията срещу него, че е плащал за секс с непълнолетна проститутка, в крайна сметка отпаднаха в съда, а единственото, за което бе осъден след многобройните дела срещу него, бе през 2013 г. за данъчна измама, и то бе достатъчно, за да му бъде забранено да е депутат в парламента.\r\n\t \r\n\tВ началото на сегашната кампания той каза, че Малта има \"14 млн. работници\" (при население по-малко от 450 000) и обеща да построи \"протоците на Сицилия\" (имайки предвид мост над Месинския проток за свързване на Сицилия с континенталната част на Италия.\r\n\t \r\n\tПо своя телевизионен \"Канале 5\" той се похвали, че е \"премахнал 411 000 данъци\". По общи оценки италианската фискална джунгла се състои от около 100 вида данъци, но не и от стотици хиляди. В края на януари Берлускони си взе почивка от кампанията, което даде повод за спекулации за здравословното му състояние две години и половина след като претърпя сложна сърдечна операция. Той каза, че се чувства добре, но бил уморен от процеса на подбор на кандидати за изборите.\"Той създаде една империя\"\r\n\t \r\n\tТова, че Берлускони продължава да се харесва на част от електората, както сочат анкетни резултати от около 16 процента за Форца Италия, често озадачава неиталианците. За някои избиратели обаче неговата напреднала възраст и фактът, че е вече богат, сваля подозренията, че е в политиката за лично облагодетелстване - всеобщ страх в една страна, в която корупцията процъфтява.\r\n\t \r\n\t\"Ако бях на негово място, с всичките му пари, щях да го ударя на живот, - казва неговият почитател Антонио Д'Арканджелис, на 53 г., бивш държавен служител, сега безработен. - Той вероятно го прави, защото вярва в това.\" Много от неговите почитатели са привлечени от неговите бизнес умения, направили го милиардер. Той направи първите си финансови удари в Милано като строителен предприемач. После основа най-голямата частна телевизия и бе собственик на футболния клуб \"Милан\" в продължение на над 30 години.\r\n\t \r\n\t\"Възлагаме надеждите си на човек, постигнал всичко сам и успял да създаде империя\", казва Джузепе Брачале, 52-годишен готвач от Торе дел Греко в Южна Италия, който смята да гласува за Форца Италия.\r\n\t \r\n\tОбещанията за сваляне на данъците и повишение на пенсиите, които отдавна са ключови в кампаниите на Берлускони, все още намират отзвук сред мнозина в Италия, където умереното икономическо съживяване не успя да спре ръста на бедността или да свали безработицата до средното за ЕС равнище. \"Ние ударихме дъното и Берлускони е единственият, който може да ни помогне да се измъкнем от там\", казва Брачале.\r\n\t \r\n\tКлючовото предложение на десния център е плосък данък - мярка, която Берлускони препоръчва от влизането си в политиката през 1994 г., но която никога не успя да приложи, макар че бе на власт повече от девет години в периода между 1994 и 2011 година.\r\n\t \r\n\tДруги опасения взеха връх сред някои бивши негови избиратели, най-вече въпросът за масовата имиграция, превърнала се в доминираща тема за предизборната кампания на Северната лига. \"Значителна част от избирателите, които Берлускони загуби, бяха \"наети\" от Северната лига, защото днешните избиратели на Берлускони - тази боязлива средна класа, се страхуват повече за личната си сигурност, отколкото за икономическата си сигурност\", казва Марко Валбруци от изследователския институт Катанео.\r\n\t \r\n\t\"Те предпочитат по-твърдите послания, които получават от (лидера на лигата Матео) Салвини\", казва Валбруци.\r\n\t \r\n\tНа последните парламентарни избори през 2013 г. Северната лига взе 4 на сто от гласовете, а анкетите сега предричат, че тя може да спечели 14 процента следващия месец, което е близко до Форца Италия.\r\n\t \r\n\tБерлускони подаде оставка като премиер в разгара на дълговата криза през 2011 г. - унизително оттегляне, което според повечето коментатори навремето бележеше края на политическата му кариера. Лидерът с постоянен слънчев загар винаги е обвинявал враждебно настроени европейски политици в заговор за свалянето му, а най-заклетите му привърженици твърдят, че той заслужава нов шанс, за да гарантира своето (политическо) наследство. Други смятат, че времето му под слънцето вече е отминало и вярват, че е време някой друг да поеме юздите.\r\n\t \r\n\t\"Аз обичах Берлускони, защото той ми даваше чувство за сигурност. Бях млада, когато той започна първата си кампания. Той вече бе собственик на футболен клуб \"Милан\", имаше собствени пари. А после, когато се отказа, се почувствах несигурна. Той избяга, предаде хората, - каза Алесандра Чанколини, на 37 г. от Рим, която работи в антикварен магазин. - Той успява да задвижи инициативи, но не ги довежда докрай. Ако се върне, проблемите са същите, които някога остави след себе си, и само са се влошили.\"", "date": "2018.02.21", "title": "81-годишният Берлускони често се обърква и проявява признаци на умора и влошено здраве"}
{"url": "http://www.mediapool.bg/delyan-dobrev-nabarka-prezidenta-v-razpraviite-si-s-elena-yoncheva-news275858.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГЕРБ се оказаха по-предани защитници на Закона \"Пеевски\" за КТБ, отколкото самите му вносители от ДПС, които реагираха доста сдържано на  върху текстовете. Депутатът от ГЕРБ Делян Добрев използва случая, за да атакува едновременно и Румен Радев, и депутата от БСП и бивш член на президентския екип Елена Йончева, заявявайки, че ветото може би е свързано с Йончева, която според ГЕРБ е източвала КТБ.\r\n\tЗамисляме се дали президентското вето не е свързано с бивши членове на неговия екип, говоря за Елена Йончева и липсата на отговор на въпроса участвала ли е в съдружие 50/50 с офшорка, каза в сряда Делян Добрев.\r\n\tТака ГЕРБ намеси президента в поредния епизод на политическата сапунка около  между Йончева и Добрев, които са водещите народни избраници на партиите си от Хасково. Миналата година Йончева изнесе данни за роднинските назначения на Добрев в Община Хасково (т.нар \"Кумгейт\"), в резултат на което депутатът от ГЕРБ подаде оставка, мнозинството я отхвърли, а впоследствие самият той я оттегли малко преди , че парламентът не е имал право да не приема оставката му. Делян Добрев на свой ред обвини Йончева, че е  с укриващия се в Белград собственик на Корпоративна банка Цветан Василев.\r\n\tВ сряда Добрев припомни изнесената от него информация за участие на Елена Йончева в дружество, чийто съсобственик по думите му е офшорната фирма \"Дали трейдинг лимитид\". В общото дружество, чиито сметки били във фалиралата КТБ, Йончева внесла само 5000 лева, а офшорката - първо 315 хил. лева, а после 250 хил. евро, твърди Добрев и пита за произхода на парите и посещавала ли е Йончева КТБ.\r\n\tказа Делян Добрев.\n\n\r\n\tПреди ден в телевизионно интервю Цветан Цветанов също припомни тази информация с обобщението, че Йончева е източвала КТБ. Депутатката от левицата пък отвърна, че ще го съди.\r\n\tЕто логиката, по която Делян Добрев свърза ветото на Радев с казуса Йончева и КТБ: \"Елена Йончева не отговори на моите въпроси за офшорката. В същото време президентът се изказва много ласкаво по отношение на Елена Йончева и у нас остава въпросът дали това вето не е свързано и с нещо такова\". От това обяснение не може да се направи никаква директна връзка между сметката на Йончева в КТБ и ветото върху закона \"Пеевски\", защото той обезсилва със задна дата цесиите и прихващанията, а не е известно депутатката да е участвала в подобни сделки, извършвани най-вече по време на квестурата през 2014 г.\r\n\tПо-рано в сряда депутатът от ДПС Хамид Хамид, съавтор на Пеевски в изготвянето на закона за КТБ, изрази несъгласие с мотивите, с които държавният глава налага вето. По думите на Хамид президентът не е разбрал текстовете.\r\n\tПромените в Закона за банковата несъстоятелност бяха приети с гласовете на ДПС, ГЕРБ и \"Обединени патриоти\". Предстои ГЕРБ да обявят официалната си позиция по президентското вето.", "date": "2018.02.21", "title": "Делян Добрев набърка президента в разправиите си с Елена Йончева"}
{"url": "http://www.mediapool.bg/polskiyat-zakon-za-holokosta-shte-se-prilaga-sled-kato-se-proiznese-konstitutsionniyat-sad-news275867.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовият полски закон за Холокоста няма да се прилага, докато по него не се произнесе Конституционният съд на страната, заяви маршалът на Сената (горната камара на полския парламент) Станислав Карчевски пред вестник \"Газета виборча\", цитиран от ДПА.\r\n\t \r\n\tЗаконът, предизвикал международни критики и особено остра реакция от Израел, предвижда глоби или затвор до 3 г. за приписване на отговорност на полския народ и държава за нацистки престъпения, извършени по време на Втората световна война.\r\n\t \r\n\tВисокопоставен служител от полското правителство, цитиран от Асошиейтед прес, каза, че законът няма да доведе до криминални обвинения. Според заместник-вътрешния министър Бартош Чихоцки криминални обвинения по новия закон няма да се предявяват, но Полша може да иска оттегляне на неверни твърдения.\r\n\t \r\n\tЗаконът, влизащ в сила от 1 март, бе предаден за мнение на правосъдието от президента Анджей Дуда, след като той го подписа. Конституционният съд трябва да реши дали законът застрашава свободата на словото и може да внесе евентуални промени в него. Съдът още не е определил дата, на която ще се произнесе.", "date": "2018.02.21", "title": "Полският закон за Холокоста ще се прилага, след като се произнесе Конституционният съд"}
{"url": "http://www.mediapool.bg/natsionalnata-lotariya-se-okaza-top-reklamodatelyat-na-2017-g-news275857.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБедните българи, които масово дават последните си пари, за да търкат лотарийни билети, дотират солидно не само бизнеса на хазартния бос Васил Божков, но и телевизионния бранш.\r\n\tХазартната компания \"Националната лотария\" е рекламодател №1 по обем на направените разходи за реклама на пазара на телевизионни и печатни медийни услуги през 2017 г., става ясно от анализ на специализираната агенция \"Медия клуб\", цитиран от в. \"Сега\".\r\n\tОт , която ползва изследване на компанията \"Нилсен\", се вижда, че \"Националната лотария\", която се държи от две компании, в които акционер е бизнесменът Васил Божков, е безапелационен лидер сред рекламодателите у нас от всички бизнес браншове.\r\n\tСпоред информацията компанията е вложила към 23 млн. евро в телевизионна и печатна реклама през 2017 г. Сумата изглежда огромна и не е ясно дали не е завишена, предвид официалния отчет на \"Ню геймс\" (едно от двете дружества – организатор на лотарията, б. ред.) за 2016 г., според който приходите на дружеството са 173 млн. лв., а разходите му за основна дейност – 101 млн. лв. По закон наградният фонд на всяка игра трябва да е равен на минимум 50% от стойността на отпечатаните билети. Отделно държавната такса върху хазарта е 15% от стойността на залозите.\r\n\tНа втора и трета позиция в класацията на топ рекламодателите са фирми от други сектори – хранителната верига \"Лидл\" и компанията за препарати \"Проктър енд гембъл\". Техните разходи за реклама обаче са доста под тези на \"Националната лотария\" и възлизат на по около 15 млн. евро за всяко от дружествата.\n\n\r\n\tСред топ рекламодателите в сектор \"Хоби, мода, спорт\", където влиза и хазартът, присъства и друга фирма от сектора \"игри на щастието\", в която участва Васил Божков - \"Евробет\". Тя е другият водещ частен организатор на лото и лотарийни игри и стои зад игрите на \"Лотария България\". Рекламните й отчисления за 2017 г. според \"Медия клуб\" са били в размер на около 2 млн. евро, тоест значително по-ниски от тези на \"Националната лотария\".\r\n\tОт данните на \"Медия клуб\" може да се направи абсурдният извод, че най-много милиони за реклама у нас се изливат от сектор, чиято реклама по принцип е забранена. Според чл. 10 от Закона за хазарта пряката реклама на хазарт е забранена, което обаче не пречи \"игри на щастието\" законно да се въртят всяка вечер по национални ефирни медии, особено в ефира на \"Нова телевизия\", и то в часовия пояс на \"Лека нощ, деца\"\r\n\t.\r\n\t, Държавната комисия по хазарта, която по закон контролира рекламата на \"игрите на щастието\", счита, че предаванията и интервютата с \"късметлии\" са законни. Доказателството е, че почти няма наложени санкции за незаконна реклама на хазарт или спрени излъчвания. Най-вероятно предаванията ползват изключения в закона, които допускат излъчването на реклама, когато става дума за теглене на тиражи или обявяване на резултати или печалби от игрите.\r\n\tПреди около две седмици финансовият министър Владислав Горанов  досегашния председател на комисията по хазарта Огнемир Митев. От екипа на новата шефка Мария Филипова обещаха пред Mediapool до края на седмицата да отговорят как ведомството тълкува излъчването на хазартни игри по телевизията и дали това е законна реклама на хазарт.\r\n\t рекламата на хазарт по телевизията трябва да се ограничи. Бившият шеф на ДКХ Калоян Кръстев смята, че агресивната реклама е един от основните фактори за разцвета на лотарийните игри у нас през последните години, защото числовите игри изискват продажби на огромен брой билети, което е невъзможно без агресивно промотиране сред масовата публика.", "date": "2018.02.21", "title": "\"Националната лотария\" се оказа топ рекламодателят на 2017 г."}
{"url": "http://www.mediapool.bg/bulgaria-podkrepya-namalyavaneto-na-broya-na-evrodeputatite-news275869.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще подкрепи намаляването на броя на евродепутатите след излизането на Великобритания от Европейския съюз.\r\n\tПозицията на правителството за предстоящото неформалното заседание на Европейския съвет на 23 февруари в Брюксел е била одобрена на заседанието в сряда, съобщи правителствената информационна служба.\r\n\tБългарската позиция по този въпрос съвпада изцяло с , одобрено в началото на февруари.\r\n\tВ момента Великобритания разполага със 73-ма депутати в 751-членния Европейски парламент.\r\n\tПредложението е 27 от британските места да се разпределят между 14 държави-членки, които в момента са по-слабо представени. България не е сред тях. Останалите 46 депутатски места ще бъдат оставени в резерв и ще се използват за бъдещето разширяване на ЕС, решиха евродепутатите.\n\n\r\n\tТака след \"Брекзит\" и европейските избори догодина новият Европарламент ще има 705 депутати.\r\n\tАко решението на Европарламента бъде одобрено и от Съвета на ЕС, то България ще запази сегашния си брой евродепутати – 17, е посочено в правителственото прессъобщение.\r\n\tНа заседанието на кабинета е била одобрена и българската позиция за предстоящото заседание на Европейския съвет и относно Многогодишната финансова рамка след 2020 г. В средата на февруари председателят на ЕК  \"менюто\" с възможните варианти.\r\n\tБългария смята, че държавите-членки трябва първо да постигнат съгласие по ключовите приоритети на Съюза след 2020 г., е посочено в правителственото съобщение.\r\n\tПремиерът Бойко Борисов вече публично обяви, че повече пари трябва да се дадат по политиките за сближаване и за образование, отколкото за отбрана и въоръжаване.\r\n\tБългария е против намаляването на земеделските и структурните фондове и е за увеличаване на вноската до 1.1 на сто от брутния национален доход на страните членки.\r\n\tНа предстоящия Съвета на ЕС по общи въпроси на 27 февруари в Брюксел ще бъде обсъдено състоянието на преговорите относно оттеглянето на Великобритания от Европейския съюз. Предварителната информация е за липсата на значителен напредък и констатирано разминаване в позициите на двете страни, се казва в правителственото прессъобщение.", "date": "2018.02.21", "title": "България подкрепя намаляването на броя на евродепутатите"}
{"url": "http://www.mediapool.bg/merkel-reshenieto-na-gratsko-makedonski-spor-za-imeto-e-po-blizo-ot-vsyakoga-news275862.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедония е по-близо от всякога до решаването на дългогодишния спор за името й с Гърция, който пречи на амбициите й за присъединяване към НАТО и Европейския съюз. Това заяви в сряда германският канцлер Ангела Меркел, цитирана от Ройтерс.\r\n\t\"Много съм доволна и успокоена, че има напредък в преговорите\", каза Меркел на съвместна пресконференция с македонския премиер Зоран Заев в Берлин.\r\n\tТя добави, че през последните 10 години решението никога не е било толкова близо като сега и че ще бъде прекрасно, ако останалите трудности бъдат преодолени.\r\n\tПопитана дали на срещата със Заев са разговаряли за името и дали този въпрос е бил тема на вчерашния й телефонен разговор с гръцкия премиер Алексис Ципрас, Меркел отговори, че натискът за по-бързо решаване на спора няма да повлияе положително на преговорите и от него няма полза, предаде агенция МИА.\r\n\tМеркел каза, че според нея и двете страни имат интерес да решат спора и се отнасят отговорно към подновените преговори за името, като всяка от тях знае какво може да даде, за да се постигне компромис.\n\n\r\n\t\"Компромисите са винаги болезнени, но и необходими\", изтъкна Меркел.\r\n\tГърция възразява срещу използването на името Македония от бившата югославска република, като твърди, че то може да крие в себе си териториални претенции към едноименната гръцка област, посочва Ройтерс.\r\n\t„Това е дипломатическо изкуство и не е необходимо да се говори на пресконференции, а при затворени врата. Вярвам, че публичните изявления могат да нанесат повече вреда, отколкото да благоприятстват за този процес“, добави германският канцлер.\r\n\tНа въпрос кога се очаква интеграцията на Македония в ЕС и НАТО, германският канцлер отговори, че не става въпрос за време, а за бързината, с която страната ще изпълни условията и постигането на зрялост за присъединяването.\r\n\tПреди да замине за Берлин Заев заяви, че очаква спорът за името да бъде решен до юли тази година, а македонски медии изразиха предположението, че той ще поиска от Меркел да посредничи в преговорите. Ден преди това Меркел разговаря с Ципрас.\r\n\tПо-рано македонски и гръцки медии твърдяха, че международен политик от \"тежка категория\" може да се включи в преговорите, когато те са близо до финалната права.\r\n\tПосредничеството на Меркел обаче може да се окаже необходимо не толкова по посока на гръцкия премиер Ципрас, колкота на консервативната гръцка опозиция в лицето на партията „Нова демокрация“. Това така, тъй като, за да прокара решение на спора с Македония през гръцкия парламент, Ципрас ще има нужда от мнозинство. А за тази цел той не може да разчита на коалиционните си партньори от партията \"Независими гърци\". Нейният лидер и министър на отбраната Панос Каменос предупреди, че няма да приеме име, което съдържа думата \"Македония\".\r\n\tНа това условие обаче не отговаря нито едно от обсъжданите предложения, оповестени от международния посредник в спора Матю Нимиц: Република Нова Македония, Република Северна Македония, Република Вардарска Македония, Република Горна Македония и Република Македония /Скопие/.\r\n\tМеждувременно в Атина лидерът на опозиционната \"Нова демокрация\" Кириакос Мицотакис каза в интервю за \"Политико\", че трябва да се постигне \"пакетна сделка\", която освен промяна на името на Македония да включва и промяна на конституцията. Според него всички въпроси трябва да бъдат решени едновременно. Сред тях са и промяната на македонските учебници. Партията на Мицотакис организира многохилядни митинги в Гърция срещу възможни отстъпки към Македония, но ще има решаваща роля за намирането на решение.", "date": "2018.02.21", "title": "Меркел: Решението на гръцко-македонски спор за името е по-близо от всякога"}
{"url": "http://www.mediapool.bg/dogovori-po-chekmedzhetata-kabinetat-vrashta-porochni-shemi-na-troinata-koalitsiya-news275868.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТретото правителство на ГЕРБ гласува все повече решения, с които на практика връща порочните схеми от времето на тройната коалиция, когато министерствата подписваха безброй договори с фирми за години напред без да е осигурено финансиране.\r\n\tСлед като през декември 2017 г. по тази схема регионалното  празен чек за 513 млн. лв., за да сключва бъдещи договори, без в бюджета да са предвидени пари за това, в сряда кабинетът разреши на Държавния резерв да прави същото на стойност 156 млн. лв.\r\n\tПрез април 2010 г., при първия управленски мандат на ГЕРБ, премиерът Бойко Борисов и тогавашният му финансов министър Симеон Дянков  практиката на министрите на БСП, НДСВ и ДПС да подписват .\r\n\t, заяви преди осем години Борисов. Тогава той обясни, че честа практика било да се сключи такъв договор, да се плати 1/10 от него или 20 на сто и да се подлъже правителството, че по този договор ще се работи. , възмути се по онова време Борисов.\r\n\tПо същото време Дянков обяви, че Бюджет 2010 ще трябва да се актуализира в посока завишаване на дефицита, заради  в министерствата стотици сключени договори с фирми за 2.15 млрд., лв., които не са предвидени в бюджета. Така 2009 г. приключи с дефицит от 3.7 процента вместо заложените 1.9 на сто.\n\n\r\n\tЗа да не повтарят тези схеми, първият кабинет на ГЕРБ въведе със закон , които всяко министерство може да поема през съответната година. Проблемът е, че въпросните тавани  (чл. 77), който практически дава възможност те да се променят неограничено, при това само с решение на Министерския съвет. Въпросният член започна да се ползва редовно от кабинета \"Борисов 3\" през последните месеци, с което се дава картбланш за обявяване на десетки обществени поръчки за години напред за стотици милиони левове.\r\n\tВ сряда  получи разрешение от Министерския съвет да сключва договори за изпълнение на своята инвестиционна програма, за които не са осигурени средства в бюджета за 2018 г. Агенцията, отговорна за горивните, хранителни, лекарствени и друг вид веонновременни запаси, има право да изхарчи през настоящата година 40.7 млв. лв., от които  е за 38.656 млн. лв. Максималният разписан в бюджета за 2018 г. размер на ангажиментите за разходи, които Държавният резерв може да поеме, е 32.720 млн. лв.\r\n\tСега обаче дирекцията ще може да обяви , за които в следващите години ще се търсят пари или ще се предоставят чрез целеви субсидии от прекрояване на бюджета. Обяснението е \"създадени са условия за изпълнение на инвестиционната програма на Държавната агенция \"Държавен резерв и военновременни запаси\", според съобщението на правителствената пресслужба.\r\n\tМС оправдава отпускането на необезпечения чек с това, че резервът трябва през тази година да обяви редица обществени поръчки за изпълнението на инвестиционната си програма, чийто срок е до 2022 г. Така фактически ще се сключат договори като тези на тройната коалиция – ще се изпълняват, а плащанията ще бъдат направени когато реално се осигурят парите. , а обяснението за това е естеството на работата на агенцията за военновременни запаси. Все пак от ведомството обясниха пред Mediapool, че инвестициите са изцяло за ремонти на базите и складовете им.\r\n\tВ документите, обосноваващи вдигането на бюджетния таван на агенцията, се посочва, че това е необходимо, за да се проведат през 2018 г. обществени поръчки за ремонти на бази на резерва и закупуване на нестандартно оборудване със специфичен срок за изпълнение и доставка.\r\n\tСегашната финансова инжекция за Държавния резерв – макар и необезпечена, е , след като на 18 януари МС одобри  разходи по бюджета на агенцията.\r\n\tТези средства също бяха по линия на Инвестиционната програма 2018-2022 г. на Държавния резерв. Тогава бе уточнено, че парите са за реконструкция, основен, текущ и авариен ремонт на предоставени й бази, предназначени за съхранение на горива, зърнени храни, медицински и индустриални запаси.\r\n\tПет дни по-късно  с \"ГБС-Инфраструктурно строителство\" за текущ, основен и авариен ремонт на своите бази. Договорът е за 20.441 млн. лв. без ДДС. Поръчката е била обявена в началото на декември 2017 г. От нея става ясно, че агенцията ще възлага на изпълнителя отделно различните видове ремонти за съответните бази. Плащанията по отделните задания ще се извършват за всеки отделен ремонт въз основа на одобрени от възложителя месечни или междинни сертификати.\r\n\tТъй като предоставените през януари от бюджета пари за ремонти на базите на резерва са петорно повече, а към тях сега се прибавят още 156 млн. лв., на практика тепърва предстои голямото обявяване на обществени поръчки за ремонти на складове на резерва.\r\n\t за изпълнението на миналогодишния му бюджет за деветмесечието сочи  Възможно е те също да бъдат наместени в отпуснатите необезпечени 156 млн. лв.\r\n\tС поредното си решение за \"празен чек\" за бюджетни разходи  и води до  в края на всяка година. Обикновено Сметната палата е силно критична към подобни схеми, но без реален резултат.\r\n\tПреди дни БСП, която участваше в тройната коалиция и е добре запозната със схемите, обяви, че ще внесе в парламента предложение за  за периода май 2017 г. - януари 2018 г. Идеята бе приета от бюджетната комисия в парламента, като по инициатива на ГЕРБ бе направена корекция в периода на одита (1 януари 2017 г. - 31 януари 2018 г.), така че да се обхване и служебното правителство, назначено от Румен Радев.", "date": "2018.02.21", "title": "\"Договори по чекмеджетата\": Кабинетът връща порочни схеми на тройната коалиция"}
{"url": "http://www.mediapool.bg/evropa-e-izpravena-pred-potentsialna-kriza-na-balkanite-i-tryabva-da-deistva-news275861.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Втората световна война свърши, но Първата още не е”, това са думи на високопоставен турски представител, с когото наскоро се видях в Анкара.\r\n\tТой говореше за Близкия изток, но коментарът му беше такъв, че можеше да бъде чут в Москва, Киев или на Балканите, за да се опише състоянието на нещата на европейския континент.\r\n\tЕдинственото място, където не бих могъл да чуя такъв коментар, е Брюксел. Причината е, че Европейският съюз още не е готов за живот в свят, където геополитиката се завръща – в който правителства, както и голяма част от обществото, са обсебени от граници и територии и са склонни да определят успеха не толкова чрез икономическия растеж, колкото чрез националната гордост.\r\n\tТова се разиграва днес в Западните Балкани, където капацитетът на ЕС да мисли и действа като геополитически играч е подложен на сурово изпитание. По-рано този месец ЕС представи новата си стратегия за Западните Балкани. В нея се поставя за цел насърчаването на реформите в Сърбия, Черна гора, Босна и Херцеговина, Косово, Македония и Албания чрез възобновяване на перспективата за членство.\r\n\tБрюкселските институции, които се оказват във вихъра на популистки възход, засягащ повечето страни от ЕС, сега изглежда имат смелост да повторят, че обещанието за членство е осъществимо.\n\n\r\n\tЕдин балкански виц описва най-добре нагласата на хората, които чувстват, че са ги оставили да чакат прекалено дълго: като стане дума за членство в ЕС, разликата между песимисти и оптимисти е, че оптимистите вярват, че Турция ще се присъедини по време на албанското председателство на ЕС, докато песимистите вярват, че Албания ще се присъедини по време на турското, което означава – никога.\r\n\tБрюксел с право изяснява, че статуквото не е устойчиво. Но без никакви последващи действия това заключение може да създаде нестабилност в региона. Това, за което ЕС най-много трябва да се страхува, е повторение на украинския сценарий, в който правителствената подкрепа за европейските стремежи предизвиква реакция от противниците на разширяването (разбирай Русия), вместо да се обединят европейските правителства около проекта.\r\n\tМного фактори доведоха до възстановяването на Балканите - не на последно място и неотдавнашната бежанска криза, която дълбоко разтърси района. Вече има все по-голяма сила за по-голяма интеграция, след периода, в който ЕС стана известен като организация, която е дала малко пари и е свързана с редица подробности.\r\n\tЕдно окуражаващо, макар и малко забелязано, развитие бе неотдавнашната ратификация на договор за приятелство между България и Македония - две страни, чиито отношения отдавна бяха проблемни, предимно по въпросите на малцинствата. С постигането на този пробив те сигнализираха, че е дошло времето да се търсят решения на някои от проблемите на региона.\r\n\tНо за да успее ЕС да постигне амбицията си да трансформира региона, той трябва да осъзнава важните геополитически промени, които са се случили.\r\n\tПрез 2003 г., когато ЕС най-напред обеща членство, нямаше съмнение, че бъдещето на региона ще бъде европейско. Русия гледаше на Балканите предимно като транзитна зона за износ на енергия за западноевропейските пазари. Амбицията на Москва тогава беше да запази известно влияние, вместо да се конкурира с Брюксел.\r\n\tПреди петнадесет години Турция беше ентусиазирана от шансовете си да се присъедини към ЕС. В резултат на това тя очерта политиката си за Балканите, за да демонстрира собствената си стратегическа стойност за Европа. Тогава никой не говореше за Китай на Балканите.\r\n\tДнес геополитическата конкуренция е голяма. Китай ще стане номер едно чуждестранен инвеститор в Сърбия тази година. Плановете за изграждане на високоскоростна железопътна линия между гръцкото пристанище Пирея и Будапеща, през Белград, имат огромна стойност за Китай, който осъществява търговския си маршрут \"Един пояс, един път\" между Азия и Европа. Китайците се надяват, че Западните Балкани ще бъдат в крайна сметка интегрирани в европейския единен пазар, макар Китай да не бърза, за да могат инфраструктурните проекти да спазват правилата на ЕС.\r\n\tТова поставя много въпроси. Трябва ли ЕС да оказва натиск върху Западните Балкани да приемат неговите правила сега или по-късно? И дали ЕС е готов да предложи компенсация, ако тези държави в крайна сметка загубят китайски инвестиции вследствие на интеграцията в ЕС? Подходът на Русия също се промени. Брюксел не трябва да има шпионин в Кремъл, за да знае, че Москва ще направи всичко възможно, за да попречи на Македония да се присъедини към НАТО - не поради стратегическото си значение, а поради своята символична стойност.\r\n\tИ европейските политици трябва да са наясно, че ако продължителният спор между Гърция и Македония (за името на последната) не бъде решен преди следващата среща на върха на ЕС за Западните Балкани през май, това ще доведе до двойно поражение: амбициите на Македония ще бъдат разбити и усилията на Брюксел да бъде приеман на сериозно в региона ще са се свили.\r\n\tБалканският регион е мястото, където Русия може да работи за дестабилизиране на ЕС при много ниски политически разходи за себе си, както в парично отношение, така и от гледна точка на риск от конфронтация със САЩ. Така че зависи от европейската дипломация да убеди Москва, че ескалиращото напрежение няма да бъде в неин интерес. Готов ли е ЕС за това?\r\n\tСлед това имаме Турция, страна, чиито отношения с ЕС стоят в исторически план на ниско равнище. Все още не е ясно как президентът Реджеп Тайип Ердоган ще изиграе картите си на Западните Балкани. Докато Анкара се опитва да изгради своето влияние сред мюсюлманските общности на Балканите, Москва използва свой собствен лост над православните християни. Биха ли могли Русия и Турция да координират своите политики, точно както се опитват да направят в Сирия?\r\n\tАко ЕС реагира бавно на тези нови геополитически реалности, неговата стратегия за Западните Балкани ще завърши с поражение.", "date": "2018.02.21", "title": "Европа е изправена пред потенциална криза на Балканите и трябва да действа"}
{"url": "http://www.mediapool.bg/prokuraturata-otkaza-da-osvetli-zloupotrebi-okolo-ogradata-s-turtsiya-news275838.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като БСП  Сотир Цацаров, че прикрива злоупотреби, свързани с изграждането на оградата по границата с Турция, в сряда от прокуратурата , че не могат да предоставят засечената от службите информация, тъй като e започнала разследване и докладите от проверката ще бъдат част от доказателствата в евентуален съдебен процес.\r\n\tПоредният сюжет около оградата по границата с Турция се развива на фона на готвени законови промени, които ще дадат възможност за безконтролно наливане на още милиони левове в съоръжението, което вече струва около 200 млн. лв. или почти милион на един километър.\r\n\tЛидерът на БСП Корнелия Нинова и депутатът от БСП Елена Йончева, посветила се да разобличава нарушения и злоупотреби при изграждането на оградата, съобщиха в понеделник, че ДАНС е установила фрапиращи изводи за разхищения и нарушения при строителството на съоръжението и поискаха държавното обвинение да им предостави доклада.\r\n\tОт прокуратурата обаче вече официално са уведомили депутатите Елена Йончев и Крум Зарков, че това няма да се случи.\r\n\tСтроителството на оградата се превърна в един от най-големите инфраструктурни проекти и излезе близо 200 млн. лева. Фирмите изпълнители бяха избрани без обществени поръчки, а съмненията за злоупотреби витаят още от началото на градежа през 2013 г.\n\n\r\n\tСлед като Нинова запита Цацаров защо не дава докладите и прикрива ли нещо, прокуратурата реши да представи по -детайлна информация за самото разследване.\r\n\t\r\n\tВ прокуратурата още на 10 март миналата година е постъпил сигнал от бившия депутат Велизар Енчев (разделил се след скандал с коалицията \"Патриотичен фронт\" на ВМРО и НФСБ), в който се твърди, че оградата се строи от фирми на \"Патриотичен фронт“ и цените по договорите са многократно завишени.\r\n\tПрокуратурата възлага на Агенцията за държавна финансова инспекция (АДФИ) да провери възлагането и проектирането на проекта, а на ДАНС - твърденията за корупция на лица, заемащи висши държавни длъжности.\r\n\tОще тогава лидерът на НФСБ Валери Симеонов отхвърли всички съмнения около проекта и го нарече \"Великата българска стена\".\r\n\t(Виж )\r\n\tПрез юни в прокуратурата постъпва нов сигнал. Този път от БСП, който също е включен в проверката.\r\n\tПрез август проверките на ДАНС и АДФИ вече са готови и са изпратени на Специализираната прокуратура. Тя извършва допълнителна проверка, събира обяснения от много лица и на 19 декември м.г. образува досъдебно производство за извършено престъпление от общ характер.\r\n\tПо делото е назначена и инженерно - техническа експертиза, която още не е готова.\r\n\tПо - рано този месец депутатите от БСП Елена Йончева и Крум Зарков са поискали от главния прокурор доклада на ДАНС и резултатите от проверката, но от прокуратурата отказват да им ги предоставят, тъй като \r\n\t\r\n\tДанаил Кирилов от ГЕРБ и Христиан Митев от \"Обединени патриоти\" са внесли в парламента поправки в Закона за обществените поръчки, които ще дадат възможност оградата да бъде ремонтирана и поддържана без да се възлагат обществени поръчки.\r\n\tПодобно изключение вече бе направено при избора на фирмите, които построиха съоръжението. То бе мотивирано със спешността на строителството на оградата, на която правителството възлага огромни надежди да спре евентуален миграционен натиск към България, какъвто от месеци наред липсва. Фирмите бяха избрани от областните управители на Ямбол, Хасково и Бургас.\r\n\tСлед дълго забавяне и значително оскъпяване оградата вече е изцяло построена, но периодично излиза информация за пропаднали участъци, разкъсани мрежи и други повреди, които според управляващите се дължат най-вече на проливни дъждове и други подобни фактори.\r\n\t\r\n\tОт мотивите на вносителите става ясно, че с фирмите изпълнители са сключени договори, според които голяма част повредите, които се дължат на природни стихии и умишлени действия, са извън гаранцията.\r\n\tС предлаганите промени изборът на фирмите, които ще поддържат съоръжението, отново ще става без обществени поръчки. Те отново се мотивират със спешността на ремонтите, въпреки че дори според представената в мотивите статистика, към момента няма засилен миграционен натиск.\r\n\tПрез миналата година 8000 чужди граждани са опитали да преминат през границите на страната ни, а 700 от тях са задържани. Миграционният натиск е намалял с над 80% спрямо предишната година.\r\n\tОт мотивите на вносителите не става ясно как точно ще се контролира по какви критерии да бъдат избрани и какви договори да бъдат сключени с тях.\r\n\tОколо строителството на оградата имаше много съмнения за злоупотреби. Темата бе повдигната официално първо от президента Румен Радев. Той публично заяви, че \"държавата плаща за два реда ограда по границата с Турция, а реално се строи само един\". Засега обаче няма доказателства за нарушения около проекта.\r\n\tСлед това Елена Йончева започна периодично да представя данни и снимки за пропаднали участъци от оградата.\r\n\t\r\n\tСтроителството, първоначално поверено на военното министерство, започна през 2013 г. при правителството на Пламен Орешарски. След това проектът за изграждане на оградата бе изготвен от МВР, а изпълнението му бе възложено на областните управители в трите области, граничещи с Турция.\r\n\tПо искане на правителството и с решение на парламента договорите бяха сключени без конкурс с мотива, че съоръжението трябва да се завърши бързо.\r\n\tПрез юни миналата година прокуратурата съобщи, че е започнала проверка по сигнала на бившия депутат от \"Патриотичния фронт\" Велизар Енчев за корупционна схема, свързана със строежа на съоръжението.\r\n\tВ същото време периодично възникват съмнения, че \"Великата българска стена\" всъщност не е особено ефективна, тъй като трафикът на хора продължава благодарение на добрите контакти на каналджиите с българските власти – местни и централни, които би трябвало да възпрепятстват процеса. Случаите на заловени мигранти на българо-сръбската граница накараха Сърбия да поиска охрана на ФРОТЕКС по границата си с България, което вбеси София.\r\n\tВалери Симеонов, който от май м.г. е вицепремиер, омаловажи темата като коментира, че не се интересува колко хора са хванати и отхвърли възможността да се строи ограда и на сръбската граница.\r\n\tСпадът на мигрантския натиск се дължи основно на затварянето на т.нар. Балкански път към богатите страни от Западна и Северна Европа през миналата година. Бежанците и мигрантите масово не желаят да остават в България заради лошите условия на живот, а след като граничният контрол в цяла Европа бе затегнат, вече избягват да минават през страната и транзитно.", "date": "2018.02.21", "title": "Прокуратурата отказа да \"осветли\" злоупотреби около оградата с Турция"}
{"url": "http://www.mediapool.bg/severna-koreya-e-otmenila-v-posledniya-moment-ugovorena-sreshta-s-maik-pens-news275822.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският вицепрезидент Майк Пенс е имал уговорена среща със севернокорейски представители, включително със сестрата на лидера Ким Чен-ун, по време на Зимните олимпийски игри в Пьончан, но севернокорейците са я отменили в последния момент, съобщиха световните агенции.\r\n\tПо време на визитата на Майк Пенс в Пьончан за церемонията по откриването на игрите, \"се откри възможност за кратка среща с ръководителите от севернокорейската делегация. Вицепрезидентът бе готов да грабне тази възможност, за да подчертае необходимостта Северна Корея да се откаже от незаконните си програми за балистични и ядрени ракети\", заяви в комюнике говорителката на държавния департамент Хедър Науърт.\r\n\t\"Съжаляваме, че те не се възползваха от тази възможност\", добави тя.\r\n\tПенс е щял да се срещне на 10 февруари с Ким Йо-чен, сестрата на севернокорейския лидер, и с председателя на парламента Ким Йон-нам, но севернокорейците се отказали два часа преди уговорената среща.", "date": "2018.02.21", "title": "Северна Корея е отменила в последния момент уговорена среща с Майк Пенс"}
{"url": "http://www.mediapool.bg/tramp-napravi-stapka-kam-zatyagane-na-kontrola-varhu-ognestrelnite-orazhiya-news275824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп заяви желанието си за налагане на забрана за използване на устройствата, позволяващи полуавтоматични пушки да стрелят по-бързо, съобщиха световните агенции.\r\n\t\"Инструктирах министерството на правосъдието да предложи регулации с цел забрана на всички механизми, които превръщат законни оръжия в автоматични пушки\", заяви Тръмп в момент, когато кървавата стрелба в училище във Флорида поднови дебата за огнестрелните оръжия в САЩ.\r\n\t\"Тези текстове скоро трябва да бъдат финализирани\", добави той по време на церемония по награждаване в Белия дом.\r\n\tСлед като мъж уби 58 души в Лас Вегас през октомври 2017 г., използвайки именно такова устройство, Белият дом, конгресмени от Републиканската партия и дори Националната асоциация на притежателите на огнестрелни оръжия (NRA) изразиха мнение, че трябва да се въведе контрол върху употребата му. Но пет месеца по-късно Конгресът не е направил нищо по въпроса.\r\n\tАктьорът Джордж Клуни и неговата съпруга, адвокатката правозащитничка Амал Клуни, обявиха, че даряват 500 000 долара, за да подкрепят демонстрацията с искане за контрол върху огнестрелните оръжия, насрочена за 24 март във Вашингтон. Тя се организира от оцелелите при стрелбата в училище във Флорида, при която миналата сряда бяха убити 17 души.\n\n\r\n\tПо-късно и телевизионната водеща Опра Уинфри каза, че ще дари същата сума, предаде Асошиейтед прес.\r\n\t \r\n\tПисателят Стивън Кинг пък заклейми в \"Туитър\" конгресмена от Мейн Брус Поликуин, за това че получавал хиляди долари от Националната асоциация на притежателите на огнестрелни оръжия. Според в. \"Ню Йорк таймс\" асоциацията е похарчила над 200 000 долара, за да подпомогне политическата кариера на Поликуин.\r\n\t \r\n\tПубликувано вчера социологическо проучване на института \"Куинипиак\" показва, че близо двама от всеки трима американци смятат, че трябва да има по-стриктни закони за огнестрелните оръжия. Според сондажа, в който са участвали 1249 американци между 16 и 19 август, 66 на сто са се обявили за по-стриктни правила, а 31 процента са против затягането на регулациите.\r\n\t \r\n\tСъщевременно видео, на което мъж срязва на две полуавтоматичното си оръжие, стана популярно в социалните мрежи след масовата стрелба в училище във Флорида от миналата седмица, съобщи Ройтерс.\r\n\t \r\n\tСкот Папалардо от щата Ню Йорк е звездата в клип, който вчера следобед бе споделен над 360 000 пъти. На него той реже с циркуляр своя автомат AR-15 и казва, че иска да е сигурен, че той няма да бъде използван в клане като това във Флорида, при което загинаха 17 души миналата седмица.\r\n\t \r\n\tПапалардо, който е застъпник на правото на притежаване на оръжия и казва, че дори си е татуирал втората поправка на американската конституция на ръката, показва в края на клипа срязания на две автомат и заявява, че сега има едно смъртоносно оръжие по-малко в Америка.", "date": "2018.02.21", "title": "Тръмп направи стъпка към затягане на контрола върху огнестрелните оръжия"}
{"url": "http://www.mediapool.bg/ska-keler-balgarskoto-pravitelstvo-ne-mi-se-izvini-no-mnogo-hora-go-napraviha-news275860.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското правителство така и не се е извинило на евродепутата от \"Зелените\" Ска Келер за , която бе разпространена срещу нея от НФСБ с подписа на вицепремиера Валери Симеонов.\r\n\tИзвинения обаче са поднесли много българи по време на посещението на германката у нас. Това разказва самата Келер в .\r\n\t\"Не, българското правителство не ми е поднасяло извинения. Много българи обаче ми се извиниха лично. Те самите са потресени от езика и съдържанието на изказването на вицепремиера. Благодарна съм на българите, които ме подкрепят и които се обърнаха лично към мен\", споделя евродепутатът.\r\n\tКакто е известно, Симеонов е един от основните лобисти за разширяването на ски зоната в Банско и е известен с постоянните му нападки срещу всички протестиращи в защита на Пирин. След пристигането на Келер в България, той я нарече \"зелена джихадистка\" и почти я заплаши със саморазправа заради острите ѝ критики срещу правителството.\r\n\t\"Агресивният тон на Валери Симеонов, който е недостоен за един вицепремиер, показва много ясно колко са опънати нервите. А това, че само часове след декларацията българското правителство публикува своя позиция, показва, че премиерът следи зорко реакциите при подобни атаки. Той знае, че особено по време на своето европредседателство българското правителство е под силно наблюдение. Аз лично се концентрирам най-вече над това да подкрепям гражданите при техните протести в защита на правовата държава\", коментира германката пред Дойче веле.\n\n\r\n\tПо отношение на размислите на колегата ѝ в Европарламента от ВМРО Ангел Джамбазки, че Келер подкрепяла \"ислямска инвазия в Европа\", тя изразява своето недоумение от абсурдното му пвоедение.\r\n\t\"Тези изказвания много ме изненадаха. Той обижда и българските природозащитници и българите, които застават срещу комерсиалната експлоатация на Национален парк \"Пирин\", след като вижда някаква връзка между тях и тероризма. Вместо да отправя абсурдни упреци, по-добре да се насочи към съдържателна дискусия\", призовава Келер с уточнението, че никога не е разговаряла с Джамбазки, известен с това, че спечели евродепутатското си място в коалиция с Николай Бареков.\r\n\tПопитана дали ще предприеме действия, за да защити името си в съда, зам.-председателят на \"Зелените\" в ЕП казва единствено, че ще продължи да се бори \"срещу подобно тесногръдие и агресия\".\r\n\t\"Във всеки случай българското правителство беше доста притеснено от изказванията на вицепремиера. В противен случай нямаше и да се дистанцира от тях. Българският премиер знае много добре, че неговият вице отиде твърде далеч, както и че много хора наблюдават внимателно стъпките, които София предприема по време на европредседателството\", добавя Келер.\r\n\tПо отношение на действията, които България би трябвало да демонстрира по време на своето председателство на Съвета на ЕС, германката смята, че правителството трябва да ревизира решението си за промяна на плана за управление на Национален парк \"Пирин\".\r\n\t\"Иска ми се да чуе притесненията на гражданите, свързани с изграждането на отсечка от магистрала в Кресненското дефиле, и да ги вземе предвид. Иска ми се България да спазва собствените си закони и правните стандарти на ЕС, както и да положи повече усилия в борбата срещу корупцията\", допълва Ска Келер.\r\n\tПомолена да коментира критиките към нея у нас, че се опитва да се меси във вътрешните ни работи, евродепутатът уверява, че често атакува и германското правителство. Освен това отбелязва, че \"всички трябва да имат правото да изказват свободно мнението си, да критикуват правителството и да разкриват онова, което не върви както трябва. Това важи както за България, така и за Германия и за всички други страни-членки на ЕС\".", "date": "2018.02.21", "title": "Ска Келер: Българското правителство не ми се извини, но много хора го направиха"}
{"url": "http://www.mediapool.bg/komandosi-zadarzhaha-mazh-barikadiral-se-v-doma-si-i-strelyal-po-politsai-news275825.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомандоси задържаха 35-годишен мъж, който се беше барикадирал в дома си в тополовградското село Орешник. Операцията продължи близо 24 часа и приключи във вторник вечерта.\r\n\tВ нея се включиха 80 служители на реда от Специализирания отряд за борба с тероризма \"Кобра\", Жандармерията и хасковската полиция.\r\n\tДо операцията се стигна, след като вчера полицията потърсила мъжа по преписка за заплаха към друг човек. Той се заключил в къщата в село Орешник, оказал съпротива и открил стрелба с пушка към полицаите, съобщи БНТ.\r\n\tУниформените не са били ранени. Около 18:30 във вторник мъжът сам напуснал дома си. Бил е задържан на подходящо място в селото от отряд \"Кобра\" като не е използвано оръжие. Операцията на полицията е внимателно планирана със специалистите от Института по психология на МВР.\r\n\tПо-късно стана ясно, че задържаният е Иван Тачалиев. Той бил обучен във Френския легион, като боравел добре с хладно, огнестрелно оръжие и взрив. В къщата в Орешник живеел сам, а хората го описват като добър човек. Случаят е предаден на прокуратурата.", "date": "2018.02.21", "title": "Командоси задържаха мъж, барикадирал се в дома си и стрелял по полицаи"}
{"url": "http://www.mediapool.bg/radev-obsadi-modernizatsiyata-na-armiyata-s-amerikanskiya-poslanik-news275870.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tМодернизацията на българските въоръжени сили и двустранното сътрудничество в сферата на сигурността са обсъдили на среща на \"Дондуков\" 2 президентът Румен Радев и посланикът на САЩ у нас Ерик Рубин, съобщиха от прессекретариата на държавния глава.\r\n\t\r\n\t\t \r\n\t\r\n\t\tБили са засегнати и теми от стратегическото партньорство между двете държави, сред които обстановката в Югоизточна Европа и кризата в Близкия Изток.\r\n\t\r\n\t\t \r\n\t\r\n\t\tТова е втората среща между президента и американския посланик от началото на годината.", "date": "2018.02.21", "title": "Радев обсъди модернизацията на армията с американския посланик"}
{"url": "http://www.mediapool.bg/nivoto-na-moretata-shte-se-povishi-s-okolo-metar-news275826.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНивото на моретата ще се повиши средно между 70 и 120 см през следващите два века дори и правителствата да сложат край на изкопаемите горива, както предвижда Парижкото споразумение за климата, съобщи Ройтерс.\r\n\tАгенцията цитира научно изследване на германски екип, публикувано в изданието \"Нейчър комюникейшънс\". Бързото съкращаване на газовите емисии, предизвикващи парниковия ефект, ще ограничи отчасти покачването на нивата в дългосрочна перспектива, определена от топенето на ледовете от Гренландия до Антарктика.\r\n\tПовишаването на морските равнища е заплаха, застрашаваща много градове и региони - от Шанхай до Лондон и от Флорида до Бангладеш. Могат да изчезнат цели нации, като тази на Малдивите в Индийския океан и тази на Кирибати в Тихия океан.\r\n\tКъм 2300 г. учените предвиждат нивата на моретата да се повишат с 0.7-1.2 м, дори и да бъдат постигнати всички цели, поставени от Парижкото споразумение за климата, подписано през 2015 г. Една от тях предвижда свеждането на парниковите емисии до нула през втората половина на този век.\r\n\tНо при всички случаи ще продължи неблагоприятната тенденция за покачването на морските равнища заради вече отделените парникови газове в атмосферата, които ще топят все повече ледовете на планетата. Освен това водата естествено се разширява, когато се нагрее над 4 градуса по Целзий.\n\n\r\n\tНаучното изследване предвижда, че всеки пет години забавяне в ограничаване на парниковите емисии след 2020 г., ще се изразява в допълнително 20-сантиметрово покачване на нивата на моретата към 2300 г.\r\n\tПо думите на един от ръководителите на изследването Матиас Менгел от Потсдамския институт за климатични проучвания следващите 30 години ще са много важни за това, което ще се случи след два века.", "date": "2018.02.21", "title": "Нивото на моретата ще се повиши с около метър"}
{"url": "http://www.mediapool.bg/germanski-ucheni-sa-obvineni-v-zhestoko-otnoshenie-kam-maimuni-news275829.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманското правосъдие оповести, че трима учени от престижния институт \"Макс Планк\" са преследвани по съдебен път заради жестокост към маймуни, която била проявена в рамките на експерименти върху мозъците на животните, съобщи АФП.\r\n\t \r\n\tТримата специалисти по биологична кибернетика от лаборатория в Тюбинген са обвинени, че прекалено късно преустановили експериментите си и че по този начин животните били подложени на страдания за дълъг период.\r\n\t \r\n\tТримата учени рискуват да бъдат глобени, поясниха съдебните органи. Според германското правосъдие жестокостта към животните може да бъде наказана с до три години затвор в зависимост от сериозността на престъплението.\n\n\r\n\t \r\n\tВ дадения случай експериментите с маймуни били одобрени от властите, но при условие че бъдат преустановени, ако са налице страдания. В разрез с установените правила учените приспали твърде късно животните и по този начин засегнали за дълъг период благосъстоянието им.", "date": "2018.02.21", "title": "Германски учени са обвинени в жестоко отношение към маймуни"}
{"url": "http://www.mediapool.bg/teo-ushev-tvoretsat-ne-tryabva-da-se-chuvstva-komfortno-inache-riskuva-da-stane-prase-news275812.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\t\r\n\tМного пъти съм разказвал тази история. Бях стигнал до някакъв лимит, в който всичко ми тежеше много. Беше много депресивно и трябваше да се махна, за да спася самия себе си.\r\n\t\r\n\tАбсолютно не. Със сигурност щях да пропадна, да деградирам. Усещах, че започвам да зациклям. Много е важно човек да усети, че нещата не вървят. В този смисъл това завръщане сега в България може би по някакъв начин е бягство за момента от Канада.\r\n\tАз мисля, че прекалената подреденост, прекалената сигурност, защото там всичко е сигурно, е довело до това да започна да губя чувствителност към проблемите, към конфликтите.\r\n\tМоже би завръщането тук беше провокирано от това, че аз искам по някакъв начин да имам конфликт с реалността. Когато е много подредено, това започва в един момент да тежи.\r\n\tЕдин творец не трябва да се чувства комфортно. Той трябва да има една несигурност, един антипод, един антагонист, за да може да се развива, в противен случай зацикля и става доволно прасе.\r\n\tИма, това е много странно, но го има. И причината е, че хората се страхуват.\r\n\tКогато хората не са уверени в собствените си сили, те се стремят да търсят упование и увереност в религията, в национализма, в расата и така се зараждат изолационистки движения, които в момента тресат цяла Европа.\r\n\tКогато вие имате по-малка увереност в себе си, в това, което работите, което вършите - тогава търсите упование в неща, които са извън нас.\n\n\r\n\t\r\n\tАз си идвах често, така че за мен не е шоково това, което се случва тук. В един момент нещата бяха по-добри. Това беше около 2007 г., когато България стана член на Европейския съюз. Тогава имаше много оптимизъм и надежда.\r\n\tСега усещам и по хората, едва ли не има някаква кризисна ситуация, която идва от кризата с моралните ценности. Това, което виждам в държавата, е агресия.\r\n\tХората се съмняват в посоката. Съмняват се, че ние сме европейци, което е пълна глупост. България винаги е била европейска държава. Няма смисъл да я ръгаме и бутаме обратно към Азия и Русия и не знам си къде. Макар и в периферията, България винаги е била европейска държава и ще си остане такава. Няма смисъл да пречим да се развива, няма смисъл да плашим хората, които са навън. Няма смисъл да демонизираме всичко живо наоколо, да се капсулираме и да мислим, че сме единственото островче на нормалността. Това не е вярно. Хората в България не са по-малко нормални от тези в останалия свят. Ние сме едно и също.\r\n\t\r\n\tМислещата България е на тези, които искат страната да върви напред. Ретроградните се борят да запазят статуквото, но самите не са убедени, че това е възможно. Индифирентните са се затворили в своя пашкул, в еснафския си живот. Целта е да се преживее катарзис, да се замислим как може да изплуваме.\r\n\tАз съм оптимист и наистина вярвам, че мислещите хора, които движат нещата напред, макар и трудно ще продължат и нещата ще се случват.\r\n\t\r\n\tНе са малцинство. Смятам, че са загубили малко вяра. Много обичам да правя аналог с \"Властелинът на пръстените\". Да го кажем така – няма безнадеждна ситуация. Макар и наивно да звучи, аз смятам, че доброто винаги побеждава. Смятам, че интелигентните и добрите хора ще съумеят да се обединят, ще престанат да се карат със себе си и ще победят.\r\n\tРетроградната България няма много почва под краката си. Тя е временно явление и ще мине. В момента, в който загубят спонсора си, когато загубят силните хора, които я влачат и подкрепят, тя ще отпадне от само себе си. Защото хората, които работят за тази ретроградна България, самите те не вярват на своите господари. Те просто го правят, защото са загубили независимостта си. Пише го на един от надписите на изложбата – .\r\n\tТова не е вярно. Митологията, че всички умни и интелигентни хора били избягали навън, не е вярна. Процентът на талантливите, които са останали в България, е по-голям от тези, които са навън.\r\n\tОбщото е, че създаваме изкуство на мига. Различното е, че той финансира проектите си, продавайки картини. Аз отказвам да продавам картините си, защото не вярвам на пазара, който функционира в момента. Финансирам инсталациите си с грантове, с помощ от различни държави, дарители и т.н. Това е разликата.\r\n\tИначе аз съм нищо в сравнение с него. Кристо Явашев е човек, който е постигнал много, прави страхотни неща и аз страшно много го уважавам. Един от най-големите български художници, който някога се е раждал. Така че това сравнение е неуместно.\r\n\tЧудесно! Естествено, че съм грантаджия. Използвам грантове от всички държави, в които ходя. Аз съм грантаджия на Канада, грантаджия на Япония, грантаджия на Франция. Вече съм и грантаджия на България. Нямам нищо против да ме наричат така.\r\n\tКакво лошо има в това да получаваш грантове? Изкуството е базирано на това получаваш грантове. Цялото съвременно концептуално изкуство не може да съществува без да получава помощ от обществото и държавата. Дори в САЩ е така.\r\n\tРазбира се, че е Нина Добрев и е нормално да бъде така. Един актьор е по-популярен от един художник. Ако не е така, значи има нещо сбъркано.\r\n\tАз съм широко известен, но в тесни кръгове. Познават ме кинаджиите. Покрай \"Оскар\"-ите придобих популярност, защото историята е абсолютно същата, каквато е и днес и ме връща една година назад, когато ставах сутрин в 5 часа и започвах да давам интервюта. Прибирах се изтощен и дори не беше възможно да рисувам. Да, номинацията за \"Оскар\" ми помогна за по-голяма видимост и известност и аз сега успявам да я експлоатирам.\r\n\tРаботя по много проекти. Продължавам с работата по филма \"Физика на тъгата\", защото с инсталацията \"Като в тъмно огледало\" бях спрял за известно време по този проект. Имам много работа - филми, инсталации, дори не ми остава време да се огледам.\r\n\t\r\n\tМного хора ми задават този въпрос. Следващите четири години са ми тотално ангажирани, всичко е разписано. Ако трябва да правя някакъв проект, трябва да е за след четири, пет години. В България е много трудно политиците и хората на изкуството да мислят дългосрочно. Трябва да спра някакъв проект, за да направя нещо в Кюстендил, което по принцип не е невъзможно.", "date": "2018.02.21", "title": "Тео Ушев: Творецът не трябва да се чувства комфортно, иначе рискува да стане прасе"}
{"url": "http://www.mediapool.bg/mnozinstvoto-svali-zam-shefa-na-ns-valeri-zhablyanov-news275827.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството в парламента освободи Валери Жаблянов от БСП от поста заместник-председател на Народното събрание. Решението бе взето в сряда със 110 гласа \"за\" и 71 \"против\". ГЕРБ, \"Обединени патриоти\" и \"Воля\" гласуваха \"за\" оставката на Жаблянов, от \"БСП за България\" бяха \"против\", а ДПС не участва в гласуването. \r\n\tПреди това лидерът на БСП Корнелия Нинова предупреди, че партията й ще сезира Конституционния съд и Европейския съд по правата на човека в Страсбург, ако бъде гласувана оставката на Жаблянов. Тя заяви, че левицата няма да предлага друг заместник и ще изчака справедливото възстановяване на Жаблянов от КС и от съда в Страсбург. След това депутатите от левицата напуснаха пленарната зала и отказаха повече да участват в обсъжданията на оставката, като се върнаха само за гласуването й.\r\n\tПреди това Жаблянов коментира, че дори Народният съд не е работил с подобни мотиви като тези, с които от ГЕРБ и \"Обединени патриоти\" искат отстраняването му. Поводът управляващите да му поискат оставката е позицията на Жаблянов, че Народният съд от 1945 година е бил \"необходимо и неизбежно военновременно правосъдие\".\r\n\t, заяви Жаблянов.\r\n\t, каза Жаблянов.\n\n\r\n\tЛюбопитно обстоятелство е, че Жаблянов започна изказването си с думите: \"Другарки и другари, социалисти и антифашисти\", което вероятно стана повод после Цветан Цветанов да заяви, че изявлението му е било по-подходящо за пленум на БСП.\r\n\tСоциалистът беше защитен и от лидера на БСП Корнелия Нинова, която зааплаши от парламентарната трибуна, че ако оставката на Жаблянов бъде гласувана, решението ще бъде дадено на Конституционния съд и Европейския съд по правата на човека.\r\n\t, заяви Нинова.\r\n\tПо думите й искането за предсрочно прекратяване на мандата на Валери Жаблянов е незаконно, тъй като не отговаря на условията на правилника на Народното събрание.\r\n\tСпоред нея исканата оставка на Жаблянов е елементарно отмъщение за оставката на бишвия председател на парламента Димитър Главчев (ГЕРБ), който се прости с поста в средата на ноември м.г. по настояване на БСП.\r\n\tСамият Главчев призова Нинова да се засрами заради сравнението, което прави.\"Уважаеми напускащи зала демократи от БСП, наследници на БКП, не мислех да се изказвам, но г-жо Нинова - имайте малко срам. Как може да се сравнявате вие, отстранена от зала по правилника на парламента, с незаконно издадени 9155 присъди\", каза Главчев. \r\n\t, заяви той.\r\n\tОт ДПС посочиха, че няма правни основания за исканата оставка на Жалбянов, уточнявайки, че ДПС ДПС осъжда Народния съд.\r\n\t, коментира Йордан Цонев.\r\n\tПовече ДПС не взеха думата, а БСП напуснаха пленарната зала.\r\n\tНа този фон изказванията на ГЕРБ продължиха – бившият председател на парламента Димитър Главчев пита неприсъстващата в залата Корнелия Нинова за участието й в приватизацията. Колегата му Спас Гърневски пък заключи, че когато БСП излязат от залата в нея започва да се диша изненадващо леко. \"В тази зала въздухът ще бъде чист, когато в нея няма пукнат комунист\", каза той.\r\n\tДебатът прекрати Цветан Цветанов с пространно изказване. Той призова БСП да излъчат нов кандидат за зам.-шеф на парламента. И помоли той да не е депутата Иво Христов, който преди време заяви, че 80% от българския народ са дебили.", "date": "2018.02.21", "title": "Мнозинството свали зам.-шефа на НС Валери Жаблянов"}
{"url": "http://www.mediapool.bg/bez-pamet-news275834.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТолкова много съм чела за разстрела на регентите, министрите и народните представители на 1 февруари 1945 г., представяла съм си бомбената яма, в която са били хвърлени, сгурията, с която са били затрупани телата, представяла съм си мястото, мислила съм си, че следи от бомбени ями още стоят запазени, дори съм си представяла, че по околните дървета още стоят забити куршуми от разстрела. Но не знаех къде точно е самото място. Най-сетне реших да отида, да го видя с очите си, да се поклоня, да оставя цвете, да запаля свещ. Знаех, че е поставен мемориал, виждала съм го на снимки и макар да нямах и най-бегла представа къде е, мислех, че няма да е трудно да го намеря.\r\n\tПопитах първо един човек от охраната на гробищния парк. Той се разхождаше с ръце в джобовете по алеята, която води към църквата, с разкопчано яке и изпиваше с поглед редките посетители. След дългото му и съсредоточено замисляне се наложи да задам още веднъж въпроса – знаете ли къде е паметника на жертвите на Народния съд? Народния съд ли? – повтори той бавно и разчленено, недоумяващо. Това кога? Махнах с ръка и продължих. Срещу мен се зададе работник от ромски произход с лопата и гребло и услужливо предложи ако имам прясно гробче или нещо – да го почисти или изравни. И него попитах за паметника – какво пък, обикаля надлъж и нашир из гробищата, може да го е забелязал, може да е чувал. Това в кой парцел е, госпожо? изстреля той наместо отговор, явно не искаше да загуби просто така евентуален клиент. Промърморих нещо и продължих към църквата, там вече нямаше как да не знаят, помислих си. Обаче вътре погребение и явно не на някой обикновен човек, а на някой важен човек, защото охраната не ме допусна да вляза вътре до клисарката. Паметникът на жертвите на народния съд търся, да го знаете къде е? Охраната повдигна високо рамене и вежди, завъртя очи нагоре за да изрази по-добре крайното си изумление от този очевидно налудничав въпрос – какви жертви, какъв паметник, какъв народен съд, за пръв път чувам, госпожо. Само дето не завъртя китката си близо до слепоочието – вие нещо май, а? Аз махнах с ръка в някакъв неопределен смисъл и се отдалечих.\r\n\tИ по средата на гробищата в сивия делничен февруарски ден сред редките прехвърчащи снежинки получих нещо като пристъп на паник атака. Разстреляните на 1 срещу 2 февруари са били доведени със затворени камиони до гробищата през нощта, до една голяма яма, изрината от паднала бомба. Призори жените им по неведоми пътища са намерили мястото, където са заровени в общ гроб. Според спомените на Лиляна Митакова в послеслова към дневниците на своя баща Васил Митаков жените са открили мястото на общия гроб, защото там снегът се е бил стопил. Върху изсипаната сгурия, отъпкана от ботушите на убийците, снегът се е стопил от топлината на заритите в ямата 149 тела.\r\n\tПродължих да питам редките минувачи. Един от тях ме подсети да отида в администрацията, там нямало как да не знаят. Отидох в сградата на администрацията – чисто, уютно, топло, край прозорците зелени растения, на гишето жената спокойно работи на компютъра си и с безпристрастен глас ме упътва – гише номер осем в другата сграда. И наистина – на гише номер осем в другата сграда чиновничката ми даде флайър с план на гробищния парк, на него обозначени алеите, парцелите и ми показа мястото – между 123 и 124 парцел.\r\n\tТова е паметта ни. Това се е съхранило. Тоест нищо. Сякаш нямаме и нужда от памет.\r\n\tЗатова сме толкова лесни за манипулации.\r\n\tКато потвърждение, на другия ден дойдоха наглите думи, изречени от депутата Жаблянов, че \"Народният съд от 1945 година е едно необходимо и неизбежно военновременно правосъдие\". Тази оценка беше включена в изявлението на БСП против провеждането на Луков марш.\r\n\tБСП се разграничиха от въпросното изречение и на следващия ден то отпадна. Но то не доведе нито до оставката на въпросния депутат, нито до някакво извинение от негова страна. Напротив, той най-невинно попита пред интервюиращата го журналистка – защо трябва да си подавам оставката, не разбирам? Та това е мое лично мнение и не виждам нищо нередно в него. Редица международни документи го определят така. Прочетете, вижте…\r\n\tСтъписвам се от подобно поведение. Защото този човек с това свое лично мнение е заместник-председател на парламента. Тогава Георги Димитров изпраща телеграми от Москва: \"Никой не трябва да бъде оправдан\", \"Никакви съображения за хуманност и милосърдие не трябва да играят каквато и да е роля\".\r\n\tДнес заместник-председателят на парламента окачествява това като \"необходимо правосъдие\". Да имаш такова \"лично мнение\" за така наречения \"народен\" съд означава само едно – че ти не би имал нищо против той да се повтори като \"неизбежно правосъдие\", като отново \"никакви съображения за хуманност и милосърдие не трябва да играят каквато и да е роля\".\r\n\tЕдна основна и решаваща предпоставка отдавна е реализирана – паметта е изличена. Няма пречка всичко да се повтори. Екзекуторите са убедени в справедливостта на присъдите. Днес те ги издават само като исторически оценки. Но са морално готови при благоприятни условия и да ги изпълняват.\r\n\tСега членството на страната ни в Европейския съюз и НАТО е пречка, но те работят тя да бъде отстранена. Наливат милиони за пропаганда, заливани сме от фейк новини, червеноармейските паметници заплашително стърчат, историческата памет на обществото е осакатена, границата между истината и лъжата е изличена. С изумителна лекота се насажда страх и паника. С изумителна наглост терорът се представя като правосъдие. А справедливо и законно правосъдие още от 1944 година няма.\r\n\tИменно липсата на законно правосъдие прави възможно беззаконният терор да бъде представян като правосъдие.\r\n\tНашите сили са стигнали едва да поставим един повече от скромен мемориал на гроба на избитите българи. В същото време в центъра на Столицата и на всички големи градове в страната стърчат паметници на \"освободителите\", които обезглавиха българската нация и обезличиха паметта ѝ.\r\n\tЗашеметяващото безпаметство, с което се сблъсках, е предпоставка трагедията да се повтори.", "date": "2018.02.21", "title": "Без памет"}
{"url": "http://www.mediapool.bg/naznachena-e-proverka-za-uchastieto-na-uchiteli-i-uchenitsi-v-miting-v-podkrepa-na-kmeta-na-septemvri-news275830.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРегионалното управление по образованието (РУО) в Пазарджик проверява дали ученици и учители от Септември са участвали в митинга в подкрепа на подсъдимия кмет Марин Рачев на 2 февруари. Проверката е разпоредена от Министерството на образованието, след излъчен репортаж на БНР.\r\n\tСигналът за нарушения учебен процес на 2 февруари е бил подаден от майка на десетокласник.\r\n\tТогава в ефира на БНР тя заяви, че синът ѝ изненадващо се е прибрал вкъщи в 10.30 часа, съобщавайки, че всички - и деца, и учители, и директорът, са се включили в митинга. Проверка на БНР тогава потвърди сигнала, а ученици заявиха:\r\n\t“Ние дойдохме да подкрепим кмета. Не бяхме на училище, защото кметът ни е по-важен. Отсъствия няма. Учителите и те са тук“.\r\n\tПроверката на РУО-Пазарджик ще обхване Професионалната гимназия по селско стопанство и средното училище в Септември. Резултатите ще станат известни до месец, съобщиха от образователното управление.", "date": "2018.02.21", "title": "Назначена е проверка за участието на учители и ученици в митинг в подкрепа на кмета на Септември"}
{"url": "http://www.mediapool.bg/ne-se-potvarzhdava-versiyata-za-nasilie-nad-prietite-v-bolnitsa-bliznatsi-no-te-sa-bili-neglizhirani-news275835.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКритично остава състоянието на едно от децата близнаци, приети в пловдивската университетска болница със съмнение, че са жертва на насилие. Тригодишните момче и момиче се били приети в болницата в понеделник, като 38-годишната им майка обяснила, че гипсов орнамент от тавана над леглото на децата, се е откачил и е паднал, удряйки едното дете по главата. Момченцето, което беше оперирано след тежка травма на главата, продължава да е в критично състояние. Момичето няма травматични увреждания, но остава под лекарско наблюдение.\r\n\tВчера вечерта майката на децата, която беше задържана в ареста, е била освободена. Директорът на полицията в Пловдив Атанас Илков обяви, че след извършване на огледите, се потвърждава версията ѝ за паднал предмет, причинил тежкото нараняване на момченцето и няма данни за домашно насилие.\r\n\tДиректорът на Регионална дирекция “Социално подпомагане“ в Пловдив Надя Танева обаче коментира, че децата видимо са неглижирани.\r\n\t“Психологическото, емоционалното неглижиране също е вид насилие. Физическото насилие е форма, която е видима, но останалото, за съжаление, остава скрито. Ние смятаме, че децата, както се вижда, те са недохранени, не гледани правилно, за нас те са жертва на насилие“, заяви тя, цитирана от БНР.\r\n\tТанева заяви, че на този етап децата няма да бъдат върнати на майка им. В момента се водят разговори с майката и се търси биологичния баща. По думите й съседите на майката изобщо не са знаели, че в апартамента има деца.\n\n\r\n\t“Майката никога не ни е търсила помощ или някакъв вид подкрепа. Защо не са напускали апартамента? Съседите въобще не знаят, че тези деца съществуват, т.е. детски плач не е чуван от никой наоколо, което е изключително притеснително. Защо и как се е стигнало до това – след работа с майката, след първоначалните разговори, ще имаме повече информация. Със сигурност към децата ще бъде предприета мярка за закрила. На този етап децата няма да бъдат върнати при майката“, каза Танева.\r\n\tПровежда се разширен съвет, който ще прецени каква мярка за закрила на децата ще бъде предприета.", "date": "2018.02.21", "title": "Не се потвърждава версията за насилие над приетите в болница близнаци, но те са били неглижирани"}
{"url": "http://www.mediapool.bg/falstart-na-deloto-sreshtu-mazha-napadnal-akusherka-zaradi-platsenta-na-bebeto-mu-news275836.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийският районен съд (СРС) не успя да даде ход на делото за нападението срещу акушер-гинеколога от болница \"Шейново\" Албена Гагова, по което подсъдим е Владимир Стоянов.\r\n\tТой атакува потърпевшата през юни м.г., след като тя бе отказала да му предаде плацентата на новороденото му бебе.\r\n\tСРС установи в сряда, че Стоянов не е получил обвинителния си акт в срок. Освен това от залата отсъстваше новият адвокат на д-р Албена Гагова.", "date": "2018.02.21", "title": "Фалстарт на делото срещу мъжа, нападнал акушерка заради плацента на бебето му"}
{"url": "http://www.mediapool.bg/nov-skandal-s-krainata-desnitsa-v-avstriya-news275839.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийският седмичник \"Фалтер\" публикува материал за новооткрита брошура с антисемитски песни, възхваляващи Холокоста, предава БТА от Виена. Брошурата е на виенското момчешко дружество \"Бруна Судеция\", в което встъпващите членове са студенти. Председател на това дружество е Хервиг Гьотшобер, един от хората от отдела за връзки с обществеността на министъра на транспорта Норберт Хофер от квотата на Австрийската партия на свободата и кандидат-президент на последните президентски избори.\r\n\t \r\n\tВ първа реакция от кабинета на министъра бе заявено, че Гьотшобер не знае нищо за тази брошура, брошурата с песни на организацията била друга и не приличала нито по външен вид, нито по съдържание на публикуваното във вестник \"Фалтер\" факсимиле.\r\n\t \r\n\tРедакцията на вестника разполага с екземпляр от брошурата с песни, в която няма никакви зачертани пасажи на антисемитските текстове. Песните донякъде са същите както в намерената неотдавна брошура на организацията \"Германия\", но се съдържат и други текстове на песни с антисемитско съдържание и пасажи, в които се възхвалява германският райх.\r\n\t \r\n\tГьотшобер, който е районен съветник във виенския район Леополдщадт, който от векове е населен с евреи, бе призован от кметицата на района Уши Лихтенегер да си подаде незабавно оставката. В съобщение за пресата тя казва \"За еврейската общност е немислимо да трябва да понася и в бъдеще такъв представител на районната управа.\"\r\n\t \r\n\tОрганизацията \"Бруна Судеция\" също отрича категорично да притежава подобни брошури. Стана известно, че се обмислят юридически мерки срещу редакцията на вестника.\r\n\t \n\n\r\n\tНе закъсня и реакцията на опозиционните Австрийска социалдемократическа партия и НЕОС. Сабине Щатц, една от говорителите на социалдемократите, поиска веднага да се вземат съответните мерки. Говорителката по вътрешната политика на НЕОС Щефани Криспер призова канцлера Себастиан Курц да прекрати \"оглушителното си мълчание\" по тези въпроси.", "date": "2018.02.21", "title": "Нов скандал с крайната десница в Австрия"}
{"url": "http://www.mediapool.bg/rumen-radev-varna-zakona-peevski-za-ktb-news275833.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев наложи вето върху закона \"Пеевски\" за КТБ. Основните му аргументи са, че няма яснота каква ще е финансовата полза и че текстовете имат \"обратно действие\", което е недопустимо.\r\n\tСтава дума за спорните  за банковата несъстоятелност, внесени от депутатите от ДПС Делян Пеевски, Йордан Цонев и Хамид Хамид и рекламирани като закон срещу вторичното разграбване на КТБ. Поправките бяха подкрепени от ДПС, ГЕРБ и \"Обединени патриоти\", които най-вероятно ще ги прегласуват. БСП не подкрепи закона, но и не вдигна особен шум. Според източници на Mediapool социалистите са съветвали президента да не връща закона, а да го даде на Конституционния съд, за да си спести атаки от медийната машина на Пеевски.\r\n\t\r\n\t, посочва в мотивите си президентът.\r\n\tРадев се е обявил против три алинеи в Преходните и заключителните разпоредби, приети на 9 февруари 2018 г. С тях се преуреждат с обратно действие в нарушение на правовата държава настъпили правни последици, придобити права и погасени задължения.\n\n\r\n\tРадев се аргументира с това, че всеки закон включва правила за поведение, които, за да могат да бъдат спазвани, следва да действат занапред – т.е. след влизането на закона в сила, докато приетите от депутатите текстове имат обратно действие.\r\n\tПроектът на Пеевски най-общо предвижда обезсилване със задна дата на цесиите и прихващанията, направени по време на квестурата на КТБ, чрез които банката загуби около 850 млн. лв. Според промените всички извършени от квесторите или синдиците заличавания на учредени от длъжници или трети лица в полза на банката обезпечения, които са направени в периода, в който КТБ бе поставена под специален надзор, са нищожни.\r\n\tКТБ беше поставена под надзор на 24 юни 2014 г. С приетата законова поправка се смята, че учредените обезпечения са действителни и запазват своя ред. По този начин се възстановяват правата на банката върху съществуващи обезпечения, учредени от длъжници, които са били заличени от квесторите или синдиците, независимо от причината. Текстове предвиждат още, че всяко прехвърляне на акции или дялове от търговски дружества от длъжник на КТБ след като е поставена под специален надзор е недействително\r\n\tВ мотивите към ветото Радев посочва, че законодателят преценява как да уреди и преуреди обществените отношения, но в случая са нарушени границите, очертани от принципа за правната сигурност, изискващ стабилност на правните действия/сделки и предвидимост на правните последици от различните юридически факти. , посочва той.\r\n\tКато примери за обратно действие, с което се нарушават принципите на правовата държава, Радев дава параграф 5, ал. 1, с който се обявяват за нищожни заличаванията на учредени от длъжници или трети лица обезпечения в полза на Корпоративна търговска банка (КТБ), извършени от квесторите, временните и постоянните синдици на тази банка, като това обхваща периода от поставянето на банката под специален надзор (20.06.2014 г.) до започването на осребряване на имуществото.\r\n\tВ ал. 3 на същия параграф пак за минал период от време се обезсилват сроковете, изтекли по отношение на всички учредени в полза на КТБ обезпечения, се казва още в мотивите. По силата на параграф 6 се въвежда относителна недействителност на сделки, имащи за предмет прехвърляне на дялове или акции, извършени от длъжници на КТБ след поставянето на банката под специален надзор. Тъй като КТБ е поставена под такъв надзор на 20.06.2014 г., това правило също е с обратно действие, посочва Радев.\r\n\tС параграф 7 пък цитираните разпоредби се прилагали също с обратна сила и за откритите до влизането на този закон в сила производства по несъстоятелност.\r\n\t\r\n\tДепутатът от ДПС и съавтор на закона Хамид Хамид коментира, че президентът не е разбрал законовите текстове, които връща. Това е седмо вето на Радев, припомни Хамид, намеквайки за това, че парламентарното мнозинство редовно не се съобразява с него.\r\n\t\"Считаме, че има неразбиране на параграфи 5, 6 и 7 от нашия законопроект, както и на чл.14 от Закона за нормативните актове\", каза Хамид и уточни: \"Норми с ретроактивно действие не могат да се налагат само при увеличаване на санкциите, ние не сме в тази хипотеза\".\r\n\tНеразбиране имало и на промените, засягащи погасяването на задължения. За цесиите, погасяване на задължения, ще се произнесе българският съд, ние само даваме правен способ на синдиците да запазят активите, докато магистратите се произнесат, разясни Хамид Хамид. До момента, по думите му, имало над 800 висящи дела и само съдът може да каже дали една сделка е нищожна.\r\n\tТекстовете, които сме предложили в преходните и заключителните разпоредби, осигуряват активите да не бъдат разграбвани и те да стоят в масата на несъстоятелността до решението на независимия български съд, посочи той.\r\n\t\r\n\tПо неофициална информация на Mediapool от ръководството на БСП са съветвали президента да не налага вето, а да изпрати закона на Конституционния съд. Така Радев можел да не поема пряка отговорност за \"несъгласие\" с Пеевски, още повече, че според независими експерти законът \"Пеевски\" за КТБ противоречи на основния закон.\r\n\t\"Ако отговорността беше препратена към конституционните съдии, нямаше медиите на Пеевски да погнат президента – а сега сам ще се убеди защо го съветвахме това\", споделиха социалисти пред Mediapool.\r\n\tС връщането на закона в парламента Радев създава същия проблем и на социалистите – да се наложи още веднъж да аргументират несъгласието си с Пеевски и да станат мишена на медиите му.\r\n\tПри досегашните обсъждания БСП не подкрепиха текстовете, но без да изпадат в яростно отрицание, каквото демонстрират по други теми. \"Като имаме вето от президента, не можем да мълчим отново\", казаха червени депутати. Те все пак обясниха, че \"няма да прекаляват с изказванията\", тъй като ГЕРБ, ДПС и \"Обединени патриоти\" така или иначе имали мнозинство.\r\n\tНаложеното от президента вето идва дни след задочните му упреци към премиера Бойко Борисов, че има  и му разпределя обществени поръчки. Борисов отрече това. Пеевски обаче се вбеси от страстното публично разграничаване от персоната му и призова премиера и държавния глава: . Досега никой не е казал нищо.", "date": "2018.02.21", "title": "Румен Радев върна закона \"Пеевски\" за КТБ"}
{"url": "http://www.mediapool.bg/chavdar-zlatev-e-povishen-do-izpalnitelen-direktor-na-pib-news275840.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧавдар Златев вече е член на управата и изпълнителен директор на Първа инвестиционна банка, съобщиха от кредитната институция.\r\n\tБанкерът се присъединява към екипа на финансовата институция през 2004 г. като главен специалист в дирекция \"Кредитиране на малки и средни предприятия\". Скоро след това е повишен в заместник-директор на дирекцията. От 2006 г. до 2009 г. работи като управител на клон \"Витоша\" на Първа инвестиционна банка.\r\n\tПо-късно става зам.-директор на дирекция \"Клонова мрежа\", а през 2010 г. е повишен в директор на дирекцията. През 2011 г. е назначен за директор на дирекция \"Корпоративно банкиране\". Участвал е в разработването и внедряването на редица банкови продукти.\r\n\tЗлатев има магистърска степен по \"Макроикономика\" от УНСС. Специализирал е в Bank of Ireland кредитни продукти и практики, както и в Banco Popolare di Verona съвременни банкови практики.\r\n\tОсвен позицията си в банката, Златев е също така член на управителния съвет на Първа инвестиционна банка - Албания и член на съвета на директорите на \"FiHealth Застраховане\".\r\n\tПърва инвестиционна банка е приключила 2017 г. с неконсолидирана печалба в размер на 85 млн. лв. Портфейлът от кредити и вземания се повишава до 5.06 млрд. лв.", "date": "2018.02.21", "title": "Чавдар Златев е повишен до изпълнителен директор на ПИБ"}
{"url": "http://www.mediapool.bg/vekovnite-bukovi-gori-v-tsentralen-balkan-se-vklyuchvat-v-mezhdudarzhaven-obekt-na-yunesko-news275841.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВековните букови гори на резерватите в Национален парк \"Централен Балкан\" стават част от световното наследство на ЮНЕСКО. Те ще бъдат включени в обекта \"Старите и вековни букови гори на Карпатите и други региони в Европа\", който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. Правителството одобри на заседанието си в сряда декларация на участващите държави, с която те се ангажират да създадат интегрирана система за управление на серийния обект, която да гарантира неговата защита.\r\n\tСерийният обект е одобрен от Комитета за световно наследство на ЮНЕСКО през юли 2017 г. Той включва 78 компонента, разположени на територията на 12 европейски държави.\r\n\tБългария участва в номинацията с най-представителните букови гори в деветте резервата, разположени в парка \"Централен Балкан\". Това са включените вече в списъка на ЮНЕСКО гори \"Боатин\", \"Царичина\", \"Козя стена\", \"Стенето\", \"Соколна\", \"Пеещи скали\", \"Стара река\", \"Джендема\" и \"Северен Джендем\".\r\n\tДосега обектът, към който се присъединяват българските и други гори, обхващаше само територии в Германия, Украйна и Словакия. Той е пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване, посочват от правителствената пресслужба.\r\n\tРешението за участие на България в серийния обект е взето след допитване до областните управители и общините, на чиято територия са въпросните резервати.\n\n\r\n\tС обявяването на буковите гори в Национален парк \"Централен Балкан\" за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.", "date": "2018.02.21", "title": "Вековните букови гори в \"Централен Балкан\" се включват в междудържавен обект на ЮНЕСКО"}
{"url": "http://www.mediapool.bg/tramp-othvarli-tvardeniyata-che-e-tselunal-nasila-retseptsionistka-v-tramp-tauar-news275842.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп отхвърли твърденията за непристойно поведение, отправени от жена, която твърди, че той я целунал насила, когато е работила на рецепцията в \"Тръмп тауър\" в Ню Йорк преди около 10 години, предадоха световните агенции в сряда.\r\n\t \r\n\tРейчъл Крокс спомена за посегателството за първи път по време на кандидат-президентската кампания в САЩ през 2016 година. Тя е една от десетината жени, обвинили досега Тръмп в непристойно поведение. През 2017 г. тя разказа в телевизионна програма, че е била шокирана от случилото се. Сега в. \"Вашингтон пост\" отново съобщи за твърденията на Крокс на първа страница и това породи отговор в \"Туитър\" от страна на президента.\r\n\t \r\n\t\"Жена, която не познавам и която, доколкото си спомням, никога не съм срещал, е на ЧЕЛНАТА СТРАНИЦА на фалшивите новини на \"Вашингтон пост\", твърдейки, че съм я целунал (и то за цели две минути) в лобито на Тръмп тауър преди 12 години\", написа Тръмп.\r\n\t \r\n\t\"Нищо такова не се е случвало! Кой ще направи това на обществено място при охрана на живо?\", написа в друг туит Тръмп, визирайки работещите охранителни камери за наблюдение в лобито на Тръмп тауър.\r\n\t \r\n\t\"Това е още едно фалшиво обвинение\", добави Тръмп.\r\n\t \n\n\r\n\t\"Защо \"Вашингтон пост\" не пише за жените, които приемат пари, за да измислят истории, които ме засягат? Една от тях си уреди така връщането на жилищния заем\", допълни той.", "date": "2018.02.21", "title": "Тръмп отхвърли твърденията, че е целунал насила рецепционистка в \"Тръмп тауър\""}
{"url": "http://www.mediapool.bg/savetnik-na-radev-e-noviyat-shef-na-nso-news275844.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството предложи в сряда президентския съветник и бивш шеф на военната полиция генерал-майор Данчо Дяков за нов началник на Националната служба за охрана (НСО).\r\n\tНазначението бе договорено между държавния глава Румен Радев и премиера Бойко Борисов, който публично обяви, че двамата са се разбрали по въпроса.\r\n\tДяков ще замени на поста генерал-лейтенант Ангел Антонов, който подаде оставка след като прокуратурата започна проверка в службата. По неофициална информация Антонов не се ползваше с пълното доверие на президента Румен Радев. Държавният глава публично отказа да коментира възможните злоупотреби в службата, , че вече няма реални правомощия да налага контрол на случващото се в нея.\r\n\tОсвен Данчо Дяков скоро се очаква президентската администрация да напусне и секретарят по външна политика Атанас Кръстин. Според неофициална информация той ще е новият български посланик в Москва.\r\n\tСмяната на шефа в НСО минава през сложна процедура, която изисква съгласуване между премиера и държавния глава.\n\n\r\n\tВ последните години практиката е подобни рокади в службите да бъдат придружавани с компенсация за \"потърпевшите\" - дипломатически пост. Тази традиция се спазва и в момента.\r\n\tСмяната на шефа на НСО обаче няма да реши многото открити въпроси около службата, включително какво става с прокурорската проверка и липсата на адекватен контрол върху дейността й.\r\n\t\r\n\tДосега нито президентът, под чиято шапка е НСО, нито прокуратурата са коментирали официално каква точно е проверката в службата. Тя бе осветена от в. \"Труд\", който съобщи, че е по сигнали срещу Антонов, в които се твърди, че той е ловувал в ловното стопанство \"Кричим\", а излетите му там са били маскирани като командировки.\r\n\tИмало и нарушения в автопарка – роднина на Антонов карал автомобил, предоставен на НСО за тест драйв.\r\n\tОще около назначението на Ангел Антонов имаше скандал поради съмнения, че той не отговаря на изискванията за генералски чин. Тогава от президентството определиха тези твърдения като \"внушения, които не отговарят на истината и са плод на манипулативно тълкуване на нормативната база\".\r\n\tАнгел Антонов бе главен комисар в МВР, като според правителството този чин съгласно Закона за резерва на въоръжените сили съответства на военното звание \"генерал-лейтенант\". Висшите офицерски звания обаче се издават с президентски указ.\r\n\tАнгел Антонов е бивш директор на две главни дирекции в МВР по времето на ГЕРБ. Антонов бе близък до бившия вътрешен министър Цветан Цветанов и бе назначен през 2010 година за шеф на \"Криминална полиция\".\r\n\t\r\n\tПрезидентът Румен Радев обясни миналия месец, че с последните законови промени службата от пряко подчинена на президента, е станала служба към президента и той вече има по-малко правомощия. Той може само да назначава началника след съгласуване с Министерски съвет, да утвърждава щата и да удостоява с висше офицерско звание.\r\n\tА реалният контрол по закон се осъществява от постоянна комисия в парламента.\r\n\t\"Така че към момента началникът на НСО по закон няма пряк началник\", каза Радев.\r\n\tБившият военен министър и експерт в сектора за сигурност Бойко Ноев обаче коментира, че по закон НСО е еднолично подчинена на президента и той има всички необходими лостове за влияние и контрол над нея, както и че носи отговорността за всичко, което се случва под нейния похлупак.\r\n\t\"Президентът твърди, че няма такива лостове, но това изглежда повече като бягане от отговорност. Да, вярно е, че има някои двусмислени текстове в закона, но ако това чак толкова пречи да изпълнява задълженията си, той отдавна трябваше да поиска тълкуване от Конституционния съд. Като се имат предвид огромните пълномощия на НСО, тази специална служба нито ден не трябва да виси в правен вакуум, без подчиненост и контрол. Не може институциите да си прехвърлят отговорността за нея като горещ картоф\", посочи Ноев.\r\n\t\r\n\tСлед като дълги години НСО работеше без закон и това позволяваше безпардонно поведение на служителите й, през 2015 парламентът най-накрая извади службата от правния вакуум. Но не и от \"зоната на здрача\".\r\n\tЗаконът не само не реформира службата, но узакони някои от най-спорните й практики.\r\n\tСлед приемането на устройствения закон Националната служба за охрана подготви проект на правилник за прилагането му и публикува Етичен кодекс на служителите си.\r\n\tТова нормативно творчество окончателно легитимира крайната секретност и отсъствието на адекватен контрол, съчетани с привилегии, които превръщат НСО в съвременно издание на социалистическия й предшественик \"Управление безопасност и охрана\" (УБО).", "date": "2018.02.21", "title": "Съветник на Радев е новият шеф на НСО"}
{"url": "http://www.mediapool.bg/eksperti-preduprediha-che-izkustveniyat-intelekt-mozhe-da-popadne-v-loshi-ratse-news275845.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБързото развитие на изкуствения интелект увеличава опасността за злонамереното му използване от застрашаващи световния мир държави, престъпници и терористи, предупреждава нов доклад, цитиран от Ройтерс.\r\n\t \r\n\tПроучването бе публикувано от 26 експерти в областта на изкуствения интелект, киберсигурността и роботиката от университетите \"Кеймбридж\", \"Оксфорд\", \"Йейл\" и неправителствени организации. Те призовават правителствата и всички заинтересовани страни да ограничат потенциалните заплахи, свързани с изкуствения интелект.\r\n\t \r\n\tИзследователите казват, че злонамерената употреба на изкуствен интелект създава непосредствени заплахи за цифровата, физическата и политическата сигурност, защото позволява широкомащабни, прецизно насочени и високоефективни атаки. Проучването се фокусира върху сценарии, които е възможно да станат реалност в следващите пет години.\r\n\t \r\n\tТе подчертават, че терористи могат да извършват кибератаки, с които да предизвикат катастрофи на автономни коли или да превръщат широкоразпространените в търговската мрежа дронове в оръжия.", "date": "2018.02.21", "title": "Експерти предупредиха, че изкуственият интелект може да попадне в лоши ръце"}
{"url": "http://www.mediapool.bg/ispanski-rapar-shte-lezhi-v-zatvora-za-vazhvala-na-terorizma-news275846.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРапър от остров Майорка ще лежи три и половина години в затвор заради песните си, в които възхвалява тероризма, заплашва и обижда испанската корона и призовава за смъртта на политици, съобщи ДПА.\r\n\t \r\n\tВърховният съд в Мадрид потвърди присъдата на 24-годишния Хосеп Микел Аренас, който изпълнява песни под псевдонима \"Валтоник\". В тях той призовава за въоръжена окупация на дворец в Палма де Майорка, където испанските кралски особи прекарват лятната ваканция.\r\n\t \r\n\tТой пее как регионални политици \"заслужават атомна бомба\" и народът \"иска смъртта на тези свине\".\r\n\t \r\n\tАренас обжалва във Върховния съд присъдата, която произнесе срещу него регионален съд на Балеарските острови с мотива, че песните му били изява на артистична свобода и свобода на словото.", "date": "2018.02.21", "title": "Испански рапър ще лежи в затвора за възхвала на тероризма"}
{"url": "http://www.mediapool.bg/germaniya-varna-v-rodinata-im-14-afganistantsi-s-otkazano-ubezhishte-news275847.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупа от 14 депортирани от Германия афганистанци с отхвърлени молби за убежище пристигна тази сутрин на летището в Кабул с полет от Мюнхен, съобщи пожелал анонимност афганистански официален източник, цитиран от ДПА.\r\n\t \r\n\tТой каза, че сред тях е имало шестима криминално проявени, три лица, отказали да удостоверят самоличността си по надлежния ред, и лице, което било заявило, че е извършило тежки престъпления в родината си.\r\n\t \r\n\tОт декември 2016 г. това е десетата депортация по силата на споразумение, което беше сключено през октомври същата година между германското правителство и Кабул. Оттогава в Афганистан бяха депортирани общо 188 души, предимно млади мъже.\r\n\t \r\n\tСлед големия атентат от май миналата година пред германското посолство, при който загинаха най-малко 92 души, а неколкостотин бяха ранени, германските власти ограничиха депортациите към Афганистан за следните три категории лица: хора, заподозрени в тероризъм от службите за сигурност; криминално проявени; и хора, отказващи да удостоверят самоличността си по надлежния ред.\r\n\t \r\n\tСпоред критици Германия не трябва да връща афганистанците в родината им, докато обстановката със сигурността там се влошава. Талибаните извършват все повече нападения срещу цивилни, както и срещу официални лица и силите за сигурност.\r\n\t \n\n\r\n\tПри атентати в Кабул само през януари са загинали най-малко 154 души, а 290 са били ранени.", "date": "2018.02.21", "title": "Германия върна в родината им 14 афганистанци с отказано убежище"}
{"url": "http://www.mediapool.bg/blizak-na-bivsh-savetnik-na-tramp-se-prizna-za-vinoven-pred-spetsialniya-prokuror-malar-news275843.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСвързан с Украйна адвокат, обвинен от специалния прокурор Робърт Мълър, водещ разследването дали е имало руска намеса в изборите в САЩ, пледира виновен за даване на неверни показания пред федерални следователи, съобщи ДПА.\r\n\t\r\n\tТрийсет и три годишният Алекс ван дер Зван бе обвинен по-рано вчера, че е излъгал за контактите си с Ричард Гейтс, бивш служител в предизборната кампания на Доналд Тръмп.\r\n\t \r\n\tГейтс, бизнес съдружник на вашингтонския лобист и консултант Пол Манафорт, се присъедини към екипа на Тръмп, когато Манафорт стана за кратко ръководител на кампанията през 2016 г.\r\n\t \r\n\tГейтс и Манафорт получиха обвинения през октомври за неверни показания, пране на пари и нерегистриране като чужди агенти. Обвиненията са във връзка с лобистка дейност за бившето проруско правителство на Украйна, която са вършили преди да започнат работа в предизборната кампания на Тръмп.\r\n\t \r\n\tВан дер Зван е обвинен, че е излъгал за работата си в правна кантора, наета през 2012 г. от украинското правосъдно министерство, за да \"изготви доклад за делото срещу Юлия Тимошенко\", опозиционен политик и бивша министър-председателка, вкарана в затвора от проруското правителство, което падна през 2014 г.", "date": "2018.02.21", "title": "Близък на бивш съветник на Тръмп се призна за виновен пред специалния прокурор Мълър"}
{"url": "http://www.mediapool.bg/tokio-saobshti-za-predpolagaemo-novo-narushenie-na-sanktsiite-sreshtu-phenyan-news275848.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯпония съобщи за предполагаемо ново нарушение на санкциите срещу Пхенян, след като откри вероятно прехвърляне на стоки между кораб с надписи на китайски и севернокорейски плавателен съд, предаде Франс прес.\r\n\t \r\n\tТова е третият подобен случай от началото на годината, посочва агенцията.\r\n\t \r\n\tВ петък японски военен самолет, патрулирал съвместно с кораб, забеляза танкера \"Ю Джонг 2\", плаващ под флага на КНДР, застанал до малък кораб от неизвестна държава в открито море на около 250 км от Шанхай, съобщи външното министерство в Токио.\r\n\t \r\n\tНа корпуса на кораба се откроявали четири китайски йероглифа, означаващи \"провинция Фуцзян, град Нинде, танкер 078\".\r\n\t \r\n\t\"След цялостен анализ (на ситуацията) японското правителство има силно подозрение, че са осъществени прехвърляния на товари между корабите\", забранени от резолюциите на Съвета за сигурност на ООН, допълни министерството, съобщило за инцидента на ООН и на засегнатите страни.\r\n\t \n\n\r\n\tТази година Япония вече два пъти съобщи за подобни подозрения за трансфер на стоки между кораби в Източнокитайско море.", "date": "2018.02.21", "title": "Токио съобщи за предполагаемо ново нарушение на санкциите срещу Пхенян"}
{"url": "http://www.mediapool.bg/zhena-v-sasht-sadi-tuitar-feisbuk-i-gugal-za-napadeniyata-v-parizh-prez-2015-g-news275849.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЖена от района на Чикаго, която е била в кафене в Париж по време на терористичните нападенията през 2015 г., съди уебсайтовете Туитър, Фейсбук и Гугъл, като твърди, че те са съдействали за разрастването на групировката \"Ислямска държава\", давайки й достъп до социалните медии, предаде Асошиейтед прес.\r\n\t \r\n\tВестник \"Чикаго сън-Таймс\" съобщи, че Манди Палмучи е подала съдебен иск в Чикаго миналата седмица.\r\n\t \r\n\tВ иска се казва, че тя е била в кафене в Париж, когато над 12 души са били убити там, и че е пострадала емоционално.\r\n\t \r\n\tПри нападенията срещу кафене, стадион и концертна зала във френската столица загинаха 130 човека. \"Ислямска държава\" пое отговорност за атаките.\r\n\t \r\n\tФейсбук заяви, че на сайта му няма място за тези, които се занимават с тероризъм, нито за съдържание, което подкрепя подобна дейност.\r\n\t \n\n\r\n\tТуитър и Гугъл не отговориха на запитванията на вестника за коментар.\r\n\t \r\n\tПодобни съдебни искове бяха подадени и на други места, но бяха отхвърлени с аргумента, че законът освобождава от отговорност онлайн доставчиците за съдържание, публикувано от потребители.", "date": "2018.02.21", "title": "Жена в САЩ съди Туитър, Фейсбук и Гугъл за нападенията в Париж през 2015 г."}
{"url": "http://www.mediapool.bg/pokolenieto-putin-news275850.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ почивката между две лекции в университета си в южната част на Русия, Ирина Папандопуло изброява качествата, които според нея има Владимир Путин: \"той е силен, той е дипломат, близък е до народа, спортува\".\r\n\t \r\n\tДвадесет и една годишната студентка по туризъм в Сочи ще гласува за пръв път на президентските избори на 18 март. Тя почти не познава друг начело на страната, освен Владимир Путин, който е или президент, или премиер от 1999 г.\r\n\t \r\n\tТова \"поколение Путин\" е в центъра на вниманието, откакто опозиционерът Алексей Навални изкара миналата година на улицата десетки хиляди млади поддръжници, някои от които още в юношеска възраст.\r\n\t \r\n\tДокато опозиционерът, който не бе допуснат до президентските избори, призовава симпатизантите си за бойкот, Кремъл прави все повече жестове към тази възрастова група.\r\n\tВ деня на обявяването на кандидатурата си за четвърти мандат, Путин направи изява на младежки форум, отразена обстойно от медиите. Когато президентът попита ентусиазираната тълпа дали ще го подкрепи, ако се кандидатира за нов мандат, младите скандираха \"Да!\".\r\n\t \r\n\tСлед това той се появи на няколко събития, посветени на младите. За да ги съблазни още повече, той избра за ръководител на предизборната си кампания Елена Шмелева , която ръководи център за развитие на млади таланти в Сочи.\r\n\t \n\n\r\n\tПо-малко от половината хора на възраст между 18 и 24 години казват, че ще отидат със сигурност да гласуват, показва социологическо проучване на държавния институт ВЦИОМ. Но близо 82 процента от заявилите твърдо намерение да гласуват казват, че ще дадат вота си за Путин.\r\n\t \r\n\t\"Тяхната подкрепа и одобрение за кандидата Путин са по-големи, в сравнение с другите възрастови групи\", обяснява за АФП Денис Волков от независимия социологически център \"Левада\".\r\n\t \r\n\tЗа да ги насърчи да отидат да гласуват, Руският младежки съюз - организация, работеща редовно по събития, свързани с Кремъл - организира серия от концерти в институти и университети.\r\n\t \r\n\t\"Стабилността е ключът към успеха\", заявява студентката по право Диана Ченяковская, на 21 години. С тези думи тя мотивира подкрепата си за руския президент, често размахващ плашилото на \"хаоса\", който ще обхване Русия, ако той вече не е на власт, и който ще върне в страната в смутните времена на '90-те.\"Поносимо\"\r\n\t\r\n\tТози аргумент отчайва Олеся Христосенко, активистка, подкрепяща Навални. Тя разлепя афиши с призив за бойкот на изборите в бедняшки квартал на Сочи.\r\n\t \r\n\t\"Много хора изпитват страх от промените\", твърди тя и уверява, че единствените \"стабилни\" неща при управлението на Путин са \"корупцията и ниските заплати\".\r\n\t \r\n\t\"Тези хора смятат, че положението е лошо, но поносимо. Те дори не си представят, че нещата могат да се подобрят\" с нов лидер, казва със съжаление тази млада 20-годишна активистка.\r\n\t \r\n\tСедмица по-рано офисът на кампанията, където тя работи, е бил обискиран от полицията. Няколко млади симпатизанти на Навални пък са били предупредени от преподавателите си, че с дейностите си ще си навлекат проблеми в университета, разказва Олеся.\r\n\t \r\n\tВ социалните мрежи често се съобщава за такива предупреждения, отправяни понякога дори в гимназиите.\"Неполитизирани\"\r\n\t\"Тези от (младите), които отидат в изборните секции, ще гласуват за Путин, но няма да са много. Не защото са срещу него, а защото не им се занимава с политика\", обяснява анализаторът Денис Волков.\r\n\t \r\n\tПренебрегната от федералните медии, опозицията успява да предаде посланията си сред част от младежта чрез социалните мрежи, основно благодарение на видеата, разпространени от Алексей Навални, в които изобличава корупцията сред елитите. Но общественото мнение сред младите не се влияе чак толкова от видяното в интернет, твърди експертът.\r\n\t \r\n\tДвайсет и три годишният Никита, например, който работи в Сочи, предпочита да гледа новините по обществената телевизия. Той уверява, че е горд с президента си, но признава, че не е сигурен дали ще гласува: \"Всичко зависи от това дали ще работя този ден или дали ще бъда уморен. Никога не съм гласувал и не мисля, че моят вот ще промени много неща в толкова голяма страна\".", "date": "2018.02.21", "title": "\"Поколението Путин\""}
{"url": "http://www.mediapool.bg/italianski-neofashistki-politik-beshe-prebit-za-nazidanie-news275851.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМестен представител на италианската неофашистка партия \"Форца нуова\" (Нова сила) беше нападнат на улицата, завързан и бит от неизвестни лица в град Палермо на остров Сицилия, предаде ДПА в сряда.\r\n\t \r\n\tМасимо Урсино бил нападнат вчера в центъра на Палермо. Новината за атаката беше съобщена днес от няколко вестника.\r\n\t \r\n\tНападателите заявиха, че областният лидер на \"Форца нуова\" бил \"ударен за назидание, докато се разхождал в центъра\". По думите им \"той бил спрян, обездвижен, завързан с лента и оставен на улицата без възможност да избяга\".\r\n\t \r\n\tТе изпратиха на вестник \"Палермо тудей\" изявление и видеозапис на нападението и представиха действията си като предупреждение срещу планирано за събота посещение на националния лидер на \"Форца нуова\" Роберто Фиоре.\r\n\t \r\n\t\"Палермо е антифашистки на дело и във всекидневните действия на своите жители. В Палермо няма място за фашизъм\", заяви анонимната група.\r\n\t \n\n\r\n\tФиоре каза, че нападението бележи \"завръщане към методите на бригадите\", имайки предвид крайнолявата терористична организация \"Червените бригади\", действала през 70-те и 80-те години на 20 век. Той потвърди, че ще посети Палермо.\r\n\t \r\n\t\"Форца нуова\" ще участва в парламентарните избори на 4 март като част от крайнодесния съюз \"Италия на италианците\". Не се очаква тя да преодолее 3-процентовата бариера за влизане в парламента.\r\n\t \r\n\tВ Италия се разгоряха дебати за опасността от възраждане на неофашизма, след като при стрелба в град Мачерата на 3 февруари бяха ранени шестима африкански мигранти. Стрелецът, каза, че искал да отмъсти за убийството на 18-годишна италианка, за което са обвинявани нигерийски мигранти.", "date": "2018.02.21", "title": "Италиански неофашистки политик беше пребит \"за назидание\""}
{"url": "http://www.mediapool.bg/london-predlaga-po-dalag-prehoden-period-sled-brekzit-news275852.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританското правителство е настояло пред Европейския съюз да бъде обсъден по-дълъг преходен период след Брекзита, предлагайки този период да трае толкова дълго, колкото е необходимо да се договори ново партньорство, , като се позовава на правителствен документ и на източник от правителството.\r\n\tИзточникът прави уговорката, че не става дума за промяна в политиката на кабинета за Брекзита.\r\n\tСпоред Лондон става дума за период от около две години, но бил готов да обсъди това с ЕС.\r\n\tОт министерството за Брекзита засега не е намерен никой за коментар.\r\n\t\"ЕС иска преходен период от 21 месеца, ние искаме период от около 24 месеца\", казал източникът, като добавил, че премиерът Тереза Мей и преди е изключвала преходен период, надхвърлящ 2 години.\n\n\r\n\tСпоред агенция Блумбърг, в британското правителство смятали, че по отношение на преходния период позициите на Лондон и Брюксел съвпадат, но имало няколко аспекта, които изискват обсъждане.\r\n\tСпоред официално възприетия график преговорите за Брекзита трябва да продължат до ноември 2018 г., след което постигнатото споразумение трябва да бъде одобрено от парламентите на ЕС и на Великобритания. Самият развод ще се състои на 29 март догодина, след което, по първоначалния план, ще настъпи преходен период, който ще продължи до 31 декември 2020 г.\r\n\tБританската министър-председателка заяви днес, че иска всички граждани на Европейския съюз, които законно живеят във Великобритания, да останат след Брекзит през 2019 г., и обеща модернизирана система за тяхното регистриране, за да могат да останат, предаде Ройтерс.\r\n\t\"Те имат огромен принос за нашата страна, затова искаме те и техните семейства да останат. Напълно ясно заявявам, че гражданите на ЕС, които живеят законно във Великобритания сега, ще могат да останат\", каза Мей пред парламента.\r\n\t\"Ще има цифрова система, която ще бъде модернизирана, благоприятна за потребителите и гарантираща, че този процес е колкото се може по-прост и лесен за хората\", заяви тя.\r\n\tСъщевременно повече от 60 депутати от Консервативната партия изпратиха писмо до Тереза Мей с искане за бърза и чиста раздяла с Европейския съюз,  .\r\n\tС писмото депутатите засилиха натиска върху Мей да възприеме твърд подход към Брекзит преди среща, на която трябва да се определи позицията на Великобритания в преговорите за излизане от ЕС.\r\n\tПравителството и управляващата Консервативна партия са разделени по въпроса за Брекзит. Мей има едва осем месеца, за да постигне споразумение за излизане от ЕС, но настоява, че Великобритания ще напусне на 29 март 2019 г.\r\n\tГрупата от 62 консервативни депутати поиска по-твърд подход в редица области, включително правото на Великобритания да бъде освободена от правилата на ЕС след напускането и условията на евентуален преходен период.\r\n\t\"Вашето правителство трябва да има възможност да променя британските закони и правила, когато напуснем, а не да бъде \"приемател на правила\", заявиха в писмото депутатите, сред които са бившият лидер на консерваторите Иън Дънкан Смит и бившата министърка на международното развитие Прити Пател.\r\n\tЕС иска Мей да изясни как вижда бъдещите отношения на Великобритания с общността, но отслабената министър-председателка, която загуби парламентарното си мнозинство след зле преценени предсрочни избори, внимава да не дава твърде много подробности в момент, когато нейната партия е толкова разделена по въпроса.\r\n\tМей ще се срещне утре с висши министри, за да се опита да посредничи за споразумение между фракциите. После се очаква тя да представи плановете си в реч през следващите няколко седмици, преди да започнат официалните търговски преговори през март.\r\n\tВ писмото депутатите заявиха, че ще подкрепят преходен период, за какъвто се застъпват привържениците на по-мек Брекзит, през който Великобритания да остане в много от съществуващите структури на ЕС, само ако всички подробности бъдат напълно договорени до март следващата година.\r\n\tСпоред депутатите Великобритания трябва да може да променя законите си без позволение от Брюксел от момента, в който официално напусне ЕС.", "date": "2018.02.21", "title": "Лондон предлага по-дълъг преходен период след Брекзит"}
{"url": "http://www.mediapool.bg/shte-predpochete-li-amerika-svoite-detsa-pred-ognestrelnite-orazhiya-news275853.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩом чашата на търпението прелее, идват моменти, когато гражданите казват, че им е дошло до гуша, когато те се надигат срещу политически лидери, които не отстояват техните интереси и чиято морална безотговорност застрашава животи. Възможно е сега да сме свидетели именно на такъв момент, имайки предвид протестите на американските тийнейджъри, които са ужасени от поредното масово убийство, дело на някого с лесен достъп до оръжие, пригодено за употреба на бойното поле, а не в училище.\r\n\t \r\n\tНа тези деца им е писнало. Омръзнало им е да слушат празни изказвания на съчувствие след зверства от този вид, с който са израснали - като масовото убийство миналата седмица, при което в гимназия в Паркленд, Флорида, бяха отнети 17 живота. Омръзнало им е от превърналата се в нещо като ритуал в такива случаи фраза за мисли и молитви за жертвите.\r\n\t \r\n\tОмръзнало им е да живеят в страх, че може да са следващите, които да попаднат на мушката на добре въоръжен изпаднал в умопомрачение убиец, дори и въпреки всичките активни учения и отцепвания на сгради, през които са преминали. Омръзнало им е от малодушни политици, които коленичат пред Националната асоциация на притежателите на огнестрелно оръжие и цинично-фундаменталисткия й подход към Втората поправка на конституцията.\r\n\t \r\n\tТе се питат каква е тази страна, в която децата ходят на училище с бронезащитни раници на гърба - способни, както твърди производителят \"Булет блокър\", \"да спрат патрони с калибър .357 Магнум, .44 Магнум, 9-мм, .45 кух връх и други\".\r\n\t \n\n\r\n\t\"Родена съм 13 месеца след Колумбайн\", каза в понеделник дванайсетокласничка на име Фейт Уорд, споменавайки случая \"Колумбайн\", масовото убийство в гимназия в Литълтън, Колорадо, през 1999 г. - зората на съвременната вълна от масови убийства в училищата. Уорд говори пред телевизионен репортер на демонстрация срещу оръжията пред училището си в Плантейшън, Флорида. \"Откакто се помня, само това познавам\", каза тя, \"тази култура на безпричинно застрелване на хора и тази култура да се казва: О! Нека от наша страна да има мисли и молитви в продължение на три дни и после да продължим напред. Омръзна ми от това.\"\r\n\t \r\n\tОмръзнало е на всички нас.\r\n\t \r\n\tТвърде рано е да се каже дали този справедлив гняв е предвестник на зараждащо се трайно младежко движение за здрав разум по отношение на огнестрелните оръжия, надхвърлящо спорадичните протести. Надяваме се да е така. Време е Америка отново да се вслуша в децата си. Кой има повече да губи от тях?\r\n\t \r\n\tБлагоразумните млади хора имат силата да накарат неразумните възрастни да си вземат поука - и да действат. Видяхме го по време на войната във Виетнам преди половин век. Млади хора, първоначално определяни от силите на елита като нечистоплътни, дългокоси изменници, дадоха сила на антивоенно движение, което помете страната, и дори и да отне години, в крайна сметка то сложи край на погрешната авантюра на Америка в Югоизточна Азия.\r\n\t \r\n\tЗа да бъде ефективно, всяко движение се нуждае от реалистична програма, а не само от емоция. Иначе рискува да изчезне отведнъж така, както се е появило, без да постигне нещо кой знае колко значимо. Като начало може да се започне с искане за затягане на федералната система за проверки на желаещите да си купят оръжие, за да бъдат наблюдавани по-добре например хора с психични отклонения или такива, които вече са били замесени в насилие с огнестрелно оръжие. Една такава програма трябва да включва и възстановяване на националната забрана за бойни оръжия - на щатско равнище подобна мярка не мина вчера в Конгреса на Флорида - както и да се сложи край на абсурдната забрана върху отделянето на публични средства за изследване на насилието с огнестрелни оръжия.\r\n\t \r\n\tДори президентът Тръмп, който на конгреса на Националната асоциация на притежателите на огнестрелно оръжия през април миналата година заяви пред делегатите, че имат \"истински приятел и закрилник в Белия дом\", даде сигнал, че може и да е склонен да подобри системата. \"Вашингтон пост\" съобщи, че след като видял репортажите за ученическите протести, президентът попитал гостите в имението си Мар-а-Лаго дали трябва да направи нещо повече за контрола върху оръжията.\r\n\t \r\n\tВчера той нареди да бъдат изготвени правила за забрана на приспособленията за превръщане на полуавтоматични оръжия в автоматични. Като се изключи това обаче, е трудно да се каже дали намеренията му са сериозни, когато заявява, че е отворен за по-строги проверки на досиетата на купувачите на огнестрелно оръжие. Постоянството не е сред запазените марки на Тръмп.\r\n\t \r\n\tНо ако младите хора, които канализират енергията на този момент на гняв, останат твърди, може не само да го накарат да действа, но и да втвърдят решимостта на другите официални лица и кандидати на изборни длъжности. Ако оставим настрана ужасните масови убийства в училищата, там младите хора по също толкова ужасен начин всекидневно са изложени на риска от самия феномен на насилието с огнестрелни оръжия.\r\n\t \r\n\tМиналия юни списание \"Педиатрикс\" написа, че всяка седмица от стрелба загиват средно по 25 деца на възраст 17 или под 17 години. В изследване от 2016 г. на изданието \"Америкън джърнъл ъв медсин\" се посочва, че в най-богатите страни в света взети заедно, които са общо около двайсет, смъртните случаи в САЩ от огнестрелно оръжие сред деца на 14 или под 14 години съставляват 91 процента от всички случаи.\r\n\t \r\n\tТова, което казват младите протестиращи сега е: свалете оръжието. Ние сме вашите деца.\r\n\tКак би могъл някой да не чуе техните болезнени гласове?", "date": "2018.02.21", "title": "Ще предпочете ли Америка своите деца пред огнестрелните оръжия?"}
{"url": "http://www.mediapool.bg/balgarka-zastana-nachelo-na-evropeiskata-statisticheska-sluzhba-news275854.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път в историята си Европейската статистическа служба Евростат ще бъде управлявана от жена и това е българката Мариaна Коцева, която ръководеше националната статистика в периода 2008 – 2012 г. Това съобщи Европейската комисия (ЕК), която обяви новите назначения във висшето ръководство на изпълнителния орган на Европейския съюз в Брюксел.\r\n\tОще една българка намери място сред високите етажи на ЕК. Андрияна Сукова, бивш заместник-министър на земеделието в кабинета \"Костов\" и член на кабинета на еврокомисаря Меглена Кунева, става заместник-генерален директор на генерална дирекция \"Трудова заетост, социални въпроси и приобщаване\".\r\n\tПромените в Еврокомисията се предприемат в изпълнение на целта 40% от кадрите да се заемат от жени до 31 октомври 2019 г. Този ангажимент беше поет от председателя на ЕК Жан-Клод Юнкер през 2014 г. Тогава жените на ръководни позиции бяха едва 11 на сто, а днес вече са над една трета – 36 на сто, обяви Юнкер.\r\n\t\"Тъй като остават още 20 месеца до края на мандата ми, сега е най-подходящият момент да подсилим нашето висше ръководство, за да можем да изпълним решително стратегическия дневен ред на Европейския съюз\", допълни той.\r\n\tТака от петимата нови генерални директори на дирекции в ЕК две са жени, а от петимата нови заместник-генерални директори на комисии – четири са жени. Рокадите са в ключови стратегически области от работата ЕК, като се започне от действията в областта на климата, научните изследвания, образованието, младежта и културата, през социални дейности и заетост до промени в Генералния секретариат и кабинета на председателя.\r\n\tЕдно от най-коментираните решения е назначението на началника на кабинета на Юнкер Мартин Зелмайер за генерален секретар на Еврокомисията.\r\n\t47-годишният германец Зелмайер е възприеман като спорна личност и \"сивия кардинал\" в ЕК, устремил се да остане на поста още 10 години. Той е юрист и водеше кампанията на Юнкер да оглави ЕК преди четири години.\r\n\tМартин Зелмайер заема мястото на холандеца Александър Италианер. Юнкер уточни днес, че още при назначаването на Италианер през 2014 г. е бил предупреден за желанието му да напусне поста от 1 март тази година.\r\n\tСледващият ръководител на ЕК ще разполага \"с океан от възможности\" да прецени кой да бъде генерален секретар след изборите за Европейски парламент догодина, уточни Юнкер. Дотогава началник на кабинета на Юнкер ще бъде испанката Клара Мартинес Аверола. Тя ще бъде първата жена заемала този пост. Досега тя беше заместник на Зелмайер.\r\n\t\"С попътния вятър в платната ни сега се нуждаем от опитни, енергични и силно мотивирани моряци, които да ни помогнат да насочим кораба си в правилната посока. Аз настоях за необходимостта да има повече жени на управленски позиции в нашите институции\", каза Юнкер.\r\n\tС петте промени при генералните директори на генерални дирекции в Еврокомисията се подобрява и \"цялостното географско равновесие с назначения от държавите членки, които се присъединиха към ЕС през 2004 г. и 2007 г., се казва в съобщението на Еврокомисията.\r\n\tПетимата нови генерални директори са българката Мариана Коцева, кипърката Темис Христофиду, холандецът Йоуст Корте, французинът Жан-Ерик Паке и италианецът Мауро Петричионе.\r\n\t от България е новият генерален директор на генерална дирекция \"Евростат\". От юли 2012 г. тя е заместник-генерален директор на Евростат в Люксембург. Коцева е първата българка назначена за генерален директор. Тя е и първата жена начело на европейската статистическа служба Евростат. С почти шест години трудов стаж в Евростат и десет години като генерален секретар, а след това и председател на Националния статистически институт на България, г-жа Коцева притежава всички необходими умения и опит за новата си позиция, се казва в съобщението на ЕК.\n\n\r\n\tот Кипър е новият генерален директор в генерална дирекция \"Образование, младеж, спорт и култура\". От ноември 2014 г. тя е началник на\r\n\tкабинета на еврокомисаря по въпросите на хуманитарната помощ и управлението при кризи Христос Стилианидис. Христофиду е първата кипърка назначена за генерален директор.\r\n\tКато служител на ЕК от повече от 17 години, включително работата й като заместник-началник на кабинета на бившата комисарка по въпросите на образованието, културата, многоезичието и младежта Андрула Василиу, Христофиду може да използва ценния опит и експертиза за новата си позиция и за изпълнение на заключенията от срещата на върха в Гьотеборг по въпросите на образованието и културата, е посочено в съобщението на ЕК.е новият генерален директор на генерална дирекция \"Трудова заетост, социални въпроси и приобщаване\". От януари 2017 г. той е заместник-генерален директор на генерална дирекция \"Търговия\". След като работи в продължение на повече от 31 години в Европейската комисия, включително шест години като заместник-генерален директор, Корте носи със себе си необходимия богат опит за тази длъжност. Той има ключова роля в успешното договаряне на историческото съгласие за модернизиране на търговската защита на ЕС. От Корте се очаква да помогне за постигането на резултатите от срещата на върха в Гьотеборг за заетостта и растежа. Той ще ръководи и работата на Комисията по предстоящото предложение за Европейски орган по трудовия пазар, обявен от председателя Юнкер в неговата реч за състоянието на ЕС през 2017 г. Холандецът ще подготви и Европейският социален фонд за следващата многогодишна финансова рамка. е новият генерален директор на генерална дирекция \"Научни изследвания и иновации\". От ноември 2015 г. той е един от тримата заместник-генерални секретари на ЕК. Паке има 23-годишен опит в Европейската комисия. Последно работи по подготовката на предложенията на ЕК за задълбочаване на Икономическия и паричен съюз и за стратегията за индустриална политика. Като заместник-началник на кабинета на бившия комисар по политиката в областта на научните изследвания Филип Бюскен, а също така и с опита си по Европейския семестър в сегашната си роля на заместник-генерален секретар, той е идеален за новата длъжност, се казва в съобщението на ЕК. е новият генерален директор на генерална дирекция \"Действия по климата\". От септември 2014 г. той е заместник-генерален директор в\r\n\tгенерална дирекция \"Търговия\". Има над 30 години стаж в Европейската комисия. Беше главен преговарящ по търговските споразумения ЕС-Канада и ЕС-Япония. С успешното им приключване доказа, че притежава всички необходими умения и опит, за да се справи с чувствителни политически преговори. Петричионе ще играе ключова роля за усилията към пълното прилагане на Парижкото споразумение, се казва в съобщението на ЕК.\r\n\tСегашните генерални директори Йос Делбеке (генерална дирекция \"Действия по климата\"),\r\n\tМишел Серво (генерална дирекция \"Трудова заетост, социални въпроси и приобщаване\") и Робърт Ян Смит (генерална дирекция \"Научни изследвания и иновации\") ще станат специални съветници в Европейския център за политическа стратегия (EPSC - вътрешният мозъчен тръст на ЕК). Тримата ще съветват директно председателя Юнкер и колежа на комисарите. Серво ще бъде старши съветник по въпросите на роботиката, изкуствения интелект и бъдещето на европейското трудово законодателство. Делбеке ще бъде старши съветник за връзки с Европейския университетски институт във Флоренция, а Смит ще бъде старши съветник по въпроси, които ще бъдат определени по-късно.\r\n\t\r\n\tЕвропейската комисия реши да назначи и петима нови заместник-генерални директори, четири от които са жени. Това означава четирикратно увеличение на броя на жените заместник-генерални директори в ЕК, като с това се достига изпълнението на целта от 40% за тази длъжност, отбелязват от ЕК. е новият заместник-генерален директор на генерална дирекция \"Трудова заетост, социални въпроси и приобщаване\". От август 2010 г.\r\n\tтя е директор в генерална дирекция \"Заетост\". Сукова работи в генерална дирекция\r\n\t\"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която ЕК ще предложи през май. Като бивш заместник-министър на земеделието на България и член на кабинета на бившия комисар по защита на потребителите Меглена Кунева, Сукова може също да използва политическия си опит за новата си позиция, се казва в съобщението. ще бъде новият заместник генерален директор на\r\n\tгенерална дирекция \"Образование, младеж, спорт и култура\". От октомври 2014 г. тя е\r\n\tдиректор в председателската служба генерална дирекция \"Комуникации\". Има 30-годишен опит в ЕК, от които в три последователни мандата като заместник-началник на кабинета на бившия заместник-председател и комисар Вивиан Рединг, която по време на първия си мандат отговаряше по въпросите на образованието и културата. Хофман носи много политически и институционален опит за новата си позиция. Очакванията са да донесе много свежи идеи за развитието на политиката на ЕК за младежта и образованието, която заема важно място в Програмата на лидерите. ще бъде новият заместник-генерален директор на генерална\r\n\tдирекция \"Научни изследвания и иновации\". От март 2011 г. тя е директор в генерална\r\n\tдирекция \"Търговия\". Има 12-годишен опит в ЕК. Ратсо се е занимавала с въпроси, свързани с достъпа до пазара и индустрията - две области, които са важни при формирането на политиката на ЕС в областта на научните изследвания и иновациите. Като бивш заместник-генерален секретар по европейската интеграция и международното сътрудничество на Министерство на икономиката и съобщенията на Естония, Ратсо може също така да използва политическия си опит, свързан с новата си позиция, и по-специално за предстоящото предложение на ЕК на новата Рамкова програма за научни изследвания и иновации. ще бъде новият заместник-генерален директор на генерална\r\n\tдирекция \"Здравеопазване и безопасност на храните\". От юли 2014 г. тя е директор в\r\n\tгенерална дирекция \"Конкуренция\". Има 24-годишен опит в ЕК. Работила е по случаи, свързани с енергетиката и околната среда в отдела за конкуренция на ЕК. Отговаряла е за създаването на мрежа от национални органи за защита на конкуренцията и също е работила в службата на ЕК за защита на потребителите. ще бъде новият заместник генерален директор на генерална\r\n\tдирекция \"Международно сътрудничество и развитие\". От ноември 2014 г. той е директор в\r\n\tгенерална дирекция \"Развитие\". Дунс е с 14-годишен опит в Европейската комисия и има повече от десет години дипломатически опит в белгийското Министерство на външните работи. Работил е за трима белгийски министри, отговарящи за външните работи и търговията. Той също така е оглавявал Службата на говорителя на ЕК при бившия председател Барозу и е добре запознат с политическата комуникация. Като част от най-скорошната си работа в генерална дирекция \"Развитие\", Дунс е изиграл ключова роля за създаването на Доверителния фонд за справяне с първопричините за незаконната миграция в Африка.\r\n\tТрима висши шефове в ЕК, които са навършили пенсионна възраст, получиха удължение на мандатите си.\r\n\t на 66 години остава генерален директор на генерална дирекция \"Търговия\". Той има 30-годишен опит в ЕК, бил е началник на кабинета на бившия президент Жак Делор. През последните три години Демарти има решаваща роля за осъществяването на обновената търговска програма в рамките на ЕК. Това включва историческите търговски споразумения с Канада и Япония и с работата, която продължава по търговско споразумение с Меркосур и по мандатите за търговски преговори със Сингапур, Нова Зеландия и Австралия, посочват от ЕК., също на 66 години, запазва поста си на генерален директор на генерална дирекция \"Енергетика\". Той има 40-годишен опит в ЕК, от които осем като генерален директор. Ролята на Ристори беше от решаващо значение за предприемането на решителни стъпки за оформянето на Европейския енергиен съюз. Това включва най-новите предложения на ЕК за чиста мобилност и чиста енергия за всички, посочват от Комисията.\r\n\t запази поста си на генерален директор на генерална дирекция \"Човешки ресурси и сигурност\". Тя има 38-годишен опит в Европейската комисия, от които почти девет години като генерален директор за \"Човешки ресурси и сигурност\". Със своя опит и изграденото доверие по въпросите на персонала Сука е в най-добра позиция да осигури приемственост и стабилност в прехода към следващата Европейска комисия и чувствителните въпроси свързани с кариерата и личното бъдеще на хората, се казва в съобщението на ЕК.\r\n\tЕвропейската комисия реши да назначи и двама нови директори в генерална\r\n\tдирекция \"Международно сътрудничество и развитие\" (генерална дирекция \"Развитие\"). Това са , която понастоящем е началник на отдел в ГД \"Развитие\" и\r\n\t, който понастоящем е член на кабинета на върховния\r\n\tпредставител заместник-председател на ЕК Фдерика Могерини.", "date": "2018.02.21", "title": "Българка застана начело на Европейската статистическа служба"}
{"url": "http://www.mediapool.bg/kakvi-sme-nie-balgarite-news275855.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДа погледнем към т.нар. традиционно семейство. У нас 58% от децата се раждат извън брак, което значи, че повече от половината двойки живеят според свободни уговорки. В традиционните общества браковете по принцип се уреждат като сделка между родовете. Но има ли изобщо у нас младежи, които все още искат благословията на родителите преди да се съберат? Преди вече половин век се е състоял демографският преход, който наблюдаваме във всички модернизиращи се общества – там жените раждат по 1,5 деца, такива са горе-долу средните стойности за страните от ЕС.\r\n\t\r\n\tДевствеността си двойките у нас губят, според статистиката, към 16-17 годишна възраст, а това значи, че 10-15 години младежите водят полов живот без да имат семейство - като модерни индивиди. Еманципацията на жената, която почва срамежливо откъм началото 20-ти век и бива довършена в комунистическата епоха, променя радикално традиционната роля на жената. Днес разминаването в заплащането на жени и мъже в България е почти два пъти по-малко, отколкото в развита страна като Германия например.\r\n\tПредставата за традиционното семейство е вероятно някаква детска носталгия по времето, когато мама, татко и аз вечеряхме пред телевизора, и често ни спираше тока, така че трябваше да си говорим. Днес семействата все по рядко сядат заедно на масата, а когато го правят, единият гледа телевизора, другият се взира в лаптопа, третият си попипва телефона. В добрите семейства комуникацията може да мине през сателита: „Мамо, пратих ти един линк с много смешно видео“. На празници е наистина различно, например решават да си направят един колективен шопинг в мола, макар че в такава ситуация на мъжкия пол често не му достига търпение за празнично колебание пред всяка витрина заедно с женския пол.\r\n\tВ някакъв смисъл традицията се завръща през семейния бизнес, който може би се привижда някому като съвременна версия на полумитичната славянска задруга. Ще е интересно дали все пак той се връща към описаното от Иван Хаджийски „блажено време на българския човек с единството на стопанските интереси, с обезпечеността на задругата, със спокойствието, с което всеки гледаше бъдещето, с общата радост от живота, труда, споделяна с близки и открити души и сърца, със своето безгрижно веселие, непомрачено от завист, злорадство, съревнование и грижата за утрешния ден“. Новите десни търсят в идилията на дребния бизнес връзката между капиталистическия индивидуализъм и предполагаемите традиции. И все пак да не забравяме, че става дума за 16% от трудоспособното население, така че нека идиличните обобщения се правят предпазливо.\n\n\r\n\t\r\n\tЗа дълбоката религиозност на българина също чуваме често напоследък. Но защо са празни църквите? Ами защото не е задължително религиозното възпитание в училище, отговарят някои, а традицията и Министерство на образованието май малко си противоречат. Според изследване на Галъп Интернешънъл нивата на религиозност у нас са с петнайсетина процента по-ниски от средните за света.\r\n\tНо самата структура на тази религиозност някак не влиза в каноничните рамки. 58% вярват в бог, но само 29% - че има живот след смъртта. 60% смятат, че човек има душа, но само 23% че тя може да отиде в ада, а 25 % - евентуално в рая. Тези странни разминавания ни дават идея за това, че хората едва ли влагат в религиозните метафори традиционния смисъл. „Има бог“ вероятно значи „има справедливост“, „лошите ще бъдат наказани“; от друга страна „няма живот след смъртта“ може би трябва да разбираме в смисъл „к'вот хапнеш, к'вот сръбнеш - туй то“.\r\n\tСпоред добронамерени специалисти по религиите, не повече от 5-10% от българите могат да се определят като православни християни – хора които имат духовен водач, изповядват се, спазват поста (включително сексуалното въздържание), посещават редовно църква и т.н. А останалите, които се записват „православни“ за статистиката? Те разглеждат религията като елемент от модерната националната идентичност (защото нацията се ражда много векове след християнството, нали сме наясно?).\r\n\t\r\n\tНаистина бомбардирани сме от традиции - едни са режисирани от етнографи, други преоткривани по проекти, трети възстановявани от ентусиасти. Играят ни традиционни нестинарски танци, за които бабите ни не са чували, маскират се като сурвакари. Това е чудесно забавление, особено когато го правят талантливи хора. Но нека сме наясно: че специално се занимаваме да пазим и възкресяваме ритуали, че шием бръчници, че дялкаме хурки – това означава, че тези неща са се загубили в модерната ни култура. А впрочем самият музей е модерна институция, защото в старите общества традицията няма защо да се съхранява, понеже е просто начин на живот. \r\n\tВсяка сутрин по ТВ ни съобщават какви точно суеверия са подходящи за днешния ден. Но не бързайте да заключвате, че сме езически народ, толкова традиционен, че дори не е овладял християнството. Тия суеверия днес са част от постмодерната консуматорска култура. Поръчваме си леене на куршум за страх съвсем както плащаме за перлена вана в спа-център, чукаме на дърво да не се качи дяволът на масата също както блъскаме пералнята, дано тръгне. А традиционната българска кухня измислихме в момента, в който почнаха да идват туристи - древната шопска салата например Балкантурист създаде през 60-те, славно време на форсирана модернизация. Традиционните хора не ядат традиционна храна - те просто готвят както си знаят. А за нас традиционният боб-в-гърне е потребителска опция наред с пицата, сушито, кърито.\r\n\t\r\n\tЕ добре, а защо тогава политици и говорители не спират да ни натякват колко традиционно е модерното ни общество? За новите десни това е начин да оградят идеологическата си идентичност в един свят, където и левите са приели демокрацията и пазара, тъй че различителните линии се замъгляват. За други предполагаемата ни традиционност е оръжие за борба срещу Европа, в частност израз на русофилско инатене срещу глобализацията. Трети я размахват агресивно колчем стане дума за бежанци, равенство на половете или модернизиране на образованието. Има и мрачна (гражданска) употреба в смисъл „абе, диви сме, няма да се оправим и това си е\".\r\n\tАз пък ще ви кажа, че ние сме едно средно модернизирано общество - строим къщите си с бетон, адаптираме се с лекота към смартфона и никак не се умиляваме, когато видим традиционна конска каруца по улиците на София. Но има нещо друго, което ни се привижда като традиционност: съпротивата срещу реформи, които ни отнемат нещо, което вече сме извоювали. Опитайте да върнете жената в кухнята или да забраните абортите (което май се върти в главите на алтернативно десните) – ще срещнете яростен отпор. Опитайте да отмените такива модерни придобивки като пенсионната система, помощите за безработни, здравната помощ - и гледайте каква традиционалистка съпротива ще се надигне. Защото нашата традиция отдавна не е да сме кукери и лазарици – традицията ни е да сме модерни хора.", "date": "2018.02.21", "title": "Какви сме ние, българите?"}
{"url": "http://www.mediapool.bg/sofiya-namalyava-globata-za-gratischii-v-transporta-news275856.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-високата санкция, която се налага на нередовни пътници в градския транспорт в София, ще бъде намалена четири пъти, тъй като от повече от година е незаконна. Предвижда се пътниците, които не си платят глобата в превозното средство, а получат наказателно постановление, да плащат 50 лева вместо сегашните 200 лева.\r\n\tВ същото време остава възможността контрольорите да продават \"наказателен\" билет на гратисчиите за 40 лева, който им дава възможност да продължат пътуването си.\r\n\tНамалението на високата глоба ще бъде предложено в новата наредба за транспорта в София, която предстои да бъде внесена в Столичния общински съвет от мнозинството от ГЕРБ. В нея ще бъде регламентирано пътуването с нощен градски транспорт, . Билетът за него ще е 2 лева за всички нощни линии.\r\n\t\r\n\tГлобата от 200 лева, която се налага на нередовни пътници, отказали да си купят билет от 40 лева в даденото превозно средство, от повече от година е незаконна, стана ясно от обясненията на съветниците Зафир Зарков, Екатерина Йорданова и на шефа на Центъра за градска мобилност (ЦГМ) Христиан Петров. Размерът ѝ не отговаря на максималната санкция за пътници без билет в градския транспорт, според Закона за автомобилните превози.\n\n\r\n\tВ началото на миналата година депутатите решиха санкциите за такива клиенти да са между 10 лева и 50 лева. Промяна на правилата в София обаче се предлага чак сега. Не е ясно каква е събираемостта на глобите от 200 лева, но по думите на шефа на ЦГМ голяма част от обжалваните актове падат в съда.\r\n\t\r\n\tВ новата наредба за транспорта в София ще бъде регламентирано и въвеждането на нощен градски транспорт. Предвижда се той да тръгне експериментално от пролетта. През нощта ще се движат специални линии, които да свързват кварталите на града и да пресичат маршрутите си в центъра. Движението на автобусите по тях трябва да е синхорнизирано, за да може пътниците да сменят линиите при пресечните им точки.\r\n\tВсе още не е ясно колко точно ще са нощните маршрути, но ще се предложи за тях да се плаща билет от 2 лева, който да важи за всички нощни рейсове. Н тях няма да може да се пътува с абонаментни карти, а работното време ще е от 24 часа до 4 часа.\r\n\t\r\n\tДруга новост в наредбата ще са електронните билети за пътуване в автобусите, трамваите, тролеите и метрото в София. Те трябва да бъдат въведени след разработването на е-системата за таксуване, за която в момента тече обществена поръчка. Кога ще бъде избран изпълнител не е ясно, тъй като процедурата се бави от поредица обжалвания на всеки акт по нея. В момента работата по поръчката за 88 млн. лева е спряна за пореден път заради атакуването ѝ пред Комисията за защита на конкуренцията\r\n\tС разработването на новата тикет система се предвижда билети да могат да се купуват през сайт или мобилно приложение, а пътниците да могат да удостоверяват, че имат билет с мобилния си телефон. Хартиените билети и съществуващите в момента карти ще останат и след въвеждането на електронните билети.\r\n\tВ наредбата се регламентира и съществуването на т. нар. зелен билет от 1 лев за цялата мрежа за ден, който се продава в дни с много мръсен въздух. Той беше въведен с плана за действие на общината при прекомерно замърсяване и дори веднъж влезе в действие. Освен него се предвижда и създаването на бял билет за безплатен градски транспорт. Такъв обаче ще се продава, ако парламентът въведе екостикери за колите и даде възможност на кмета на София да забранява движението на по-замърсяващите автомобили.\r\n\tКупуването на билети за големите багажи ще отпадне, . Ограничение за чантите и куфарите, които човек може да превозва в транспорта, няма да има. Един пътник ще може да качи безплатно в превозните средства колкото багаж може да носи.\r\n\tВ момента хората с куфари със сбор на трите измерения над 140 см трябва да дупчат по два билета. Туристите обаче масово не са запознати с това изискване и често биват глобявани, че возят големи багажи безплатно.", "date": "2018.02.21", "title": "София намалява глобата за гратисчии в транспорта"}
{"url": "http://www.mediapool.bg/raznoboi-mezhdu-shefa-na-zdravnata-kasa-i-nadzora-y-za-dalgovete-v-chuzhbina-news275821.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправителят на Националната здравноосигурителна каса (НЗОК ) проф. Камен Плочев и Министерството на здравеопазването демонстрираха тотална липса на комуникация и пред депутатите от парламентарната здравна комисия. Плочев беше изслушан в сряда следобед за проблема с дълговете на касата към чужди здравни фондове за лечение на българи в ЕС. Плочев, който забърка политически скандал, искайки в нарушение на процедурите актуализация на бюджета заради дълговете от 270 млн. лева , засега остава на поста.\r\n\tПреди ден председателят на ГЕРБ в парламента , че депутатите не са тези, които ще му искат оставката и очакват решението на Надзорния съвет на НЗОК, оглавяван от зам.-здравния министър Жени Начева.\r\n\tВ сряда Плочев отнесе остро порицание от ГЕРБ, а БСП, които се обявиха в негова защита, му предрекоха, че управляващите \"ще му вземат главата, както са взели тази на \".\r\n\tЗдравният министър Кирил Ананиев, който иска оставката на шефа на НЗОК заради това, че е действал през главата му, не присъства на изслушването. Плочев пък се бе подготвил с раздадени на депутатите 19 папки с доклад, свързан с проблема, за който отново не е информирал Надзорния съвет на касата.\r\n\tВ момента от общия дълг на НЗОК от 271 млн. лева, 134 млн. лева са просрочени, а касата разполага в бюджета си за тази година с едва 73 млн. лева по това перо.\n\n\r\n\t\r\n\tПлочев обясни, че се е обърнал по спешност към народните представители заради писмо от страна на германските партньори на НЗОК от 21 януари тази година, с което те посочват, че до края на годината ще бъдат дължими задължения за 100 млн. лева, докато целият бюджет на НЗОК разполага със само 73 млн. лева. Освен това по думите на Плочев за последните две години близо 660 граждани са се оплакали, че им се отказва лечение в ЕС, което според тях било заради задълженията на касата, тъй като болниците изисквали от тях предплащане.\r\n\t, заяви Плочев. По думите му причина за това отново били дълговете на НЗОК.\r\n\tПлочев съобщи, че за 2017 г. НЗОК е поела ангажимент към германските каси да плати 16.9 млн. евро, а е платила 12.7 млн. евро. Създаденият график за разплащане според Плочев в момента се изпълнява, но има натрупвания, които влизат в просрочие тази година.\r\n\t\r\n\tСъщевременно председателят на Надзорния съвет на НЗОК зам.-министър Жени Начева представи коренно различни данни, според които към 31 януари тази година просрочените задължения към чужди каси са само 7.6 млн. лева. Това обаче са нови просрочия, възникнали само от началото на годината, за които тя каза, че ще бъдат разплатени, за да не се трупат лихви, които отново към края на януари са 469 000 лева. Тя отново повтори тезата на министъра, че проблем с разплащането няма и пациентите няма да са потърпевши.\r\n\tВ крайна сметка Плочев и Начева обещаха проблемът да бъде обсъден от Надзорния съвет на НЗОК, след което да информират отново депутатите за набелязаните решения. Така и не не стана ясно защо не са си говорили досега.\r\n\tПлочев многокократно беше попитан от председателя на парламентарната здравна комисия Даниела Дариткова защо е прескочил Надзорния съвет и е писал директно до депутатите, на което той отговори с въпроса: .\r\n\t\r\n\tДариткова отправи остър упрек към Плочев за това, че от юли миналата година, когато бе избран начело на НЗОК, все още не е в час със законите и процедурите.\r\n\t, заяви тя.\r\n\t, каза още Дариткова.\r\n\tТя изрази и обида от това, че депутатите са получили от НЗОК папки с подчертани пасажи от закони, което по думите й \"\r\n\t, заяви Дариткова.\r\n\tПлочев не успя да отговори категорично на въпроса на зам.-председателя от парламента Нигяр Джафер спекулации ли са обвиненията към български лекари в чужбина за източване на НЗОК. От думите на Жени Начева пък се разбра, че е възложено разработването на анализ именно на оперативното ръководство на касата в лицето на Плочев за този проблем и Надзорният съвет чака да го получи.\r\n\tОсвен това Плочев за пореден път отказа да назове името на политика, който го е заплашил и на посредника, през който е станало това, но в крайна сметка заяви, че \".", "date": "2018.02.21", "title": "Разнобой между шефа на здравната каса и надзора й за дълговете в чужбина"}
{"url": "http://www.mediapool.bg/uchebnitsite-za-osnovno-obrazovanie---zadalzhitelno-s-elektronen-variant-news275871.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички учебници от І до VII клас ще имат и електронен вариант. Тези версии на учебниците ще бъдат качени в специален електронен портал. Целта е да се намали тежестта на раниците на учениците, които да ползват в клас и дигиталните версии на учебниците, съобщиха от Министерството на образованието и науката.\r\n\tЗа осъществяването на тази идея трябва да бъдат отпуснати допълнителни средства.\r\n\tСъщевременно дебелите печатни учебниците от I до VII клас ще се отпечатват в две отделни книжни тела. Това ще важи за издания с обем над 18 печатни коли. Това предвижда промяна в Наредбата за познавателните книжки, учебниците и учебните помагала. Променят се и изискванията за дебелината на кориците, както и за размерите на учебниците, за да станат по-леки.\r\n\tЗа финансиране на електронните варианти допълнителните средства ще са 3% върху съответните нормативи за учебниците за I клас, които се използват за една учебна година, и 8% върху нормативите за учебниците за II – VII клас, чиято годност е три учебни години.", "date": "2018.02.21", "title": "Учебниците за основно образование - задължително с електронен вариант"}
{"url": "http://www.mediapool.bg/industriyata-iska-nova-darzhavna-pomosht-za-toka-news275872.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботодателските организации са поискали енергийното министерство да започне преговори с Европейската комисия за одобрението на нова държавна помощ в сметките за ток на енергоемките производства. Това трябва да е допълнителна мярка, съпътстваща вече набелязаните реформи в енергетиката, стана ясно от съобщение на четирите национално представени бизнес организации след нова среща в сряда с премиера Бойко Борисов по проблемите на енергетиката.\r\n\tТози път в дискусията е участвала и енергийната министърка Теменужка Петкова, след като при предишния разговор с Борисов бизнесът се отказа да й иска оставката заради неспособността й да се справи с рязкото поскъпване от средата на декември 2017 г. на електроенергията на свободния пазар. Работодателите са били представени от председателите на АИКБ Васил Велев, на КРИБ Кирил Домусчиев, на БТТП Цветан Симеонов и зам.-шефа на БСК Камен Колев. От страна на властта са присъствали още финансовият министър Владислав Горанов, председателят на енергийната парламентарна група Делян Добрев, както и шефовете на държавните енергийни компании.\r\n\tСлед срещата Велев съобщи, че окончателно е решено да се отмени планираният за 28 февруари протест на бизнеса срещу поскъпването на тока и неразбориите в енергетиката. Такъв обаче може да се състои по-късно, Все пак обаче може да се състои по-късно, \"ако стартиралият диалог бъде преустановен и не се постигнат набелязаните промени\", посочват организациите.\r\n\t\"Ако досега беше оранжева степен на готовност, сега преминаваме в жълта. Не сме напълно спокойни\", каза Велев на пресконференция след срещата при Борисов, макар работодателите да отчетоха напредък по  законови поправки за пълната либерализация на енергийния пазар.\r\n\tБизнесът също така счита, че готвените промени вече са променили пазарното поведение на търговците на електроенергия.\n\n\r\n\t\"Преди два месеца офертите бяха за цени между 90 и 125 лева за мегаватчас. Сега вече са между 83 и 100. Според нас има още много сериозни резерви. Има и промени в поведението на продавачите - на държавните АЕЦ и ТЕЦ \"Марица Изток 2\", каза Велев.\r\n\tДелян Добрев посочи, че вече са подготвени промените на над сто текста от Закона за енергетиката заради обещанието на правителството за реформи в сектора, които да стартират пълното освобождаване на пазара от 1 юли 2018 г. До края на следващата седмица те трябва да бъдат внесени за обсъждане в парламента. Добрев припомни, че първите промени в отрасъла преди три години стопиха 800 млн. лв. тарифен дефицит по сметката на НЕК. \"Сега правим следващата крачка в посока либерализация на пазара, реформа в енергетиката, отново с участието на работодателските организации в България\", допълни той.\r\n\tПрипомнено бе намерението от 1 юли на борсата за ток да се търгуват всички количества, произведени от електроцентрали с мощност над 5 МВ, като на възобновяемите източници, когенерации и т. нар. американски централи ще се доплаща разликата между борсовата и договорената с тях преференциална цена.\r\n\tС Министерството на енергетиката ще се работи по нотификация на държавна помощ за енергоинтензивните сектори (по модела с ВЕИ) и за ефекта от комбинираното високоефективно производство, посочиха от работодателските организации.\r\n\tТова на практика означава държавата да поеме плащането на втора компонента от таксата \"задължение към обществото\", която е част от цената на тока. През август 2016 г.  над 200 български компании с интензивно потребление на електроенергия да получат близо 500 млн. лв. държавна помощ до 2020 г. за облекчаване на разходите им за зелена енергия.\r\n\tТаксата \"задължение към обществото\", плащана от всички потребители на ток, включва три компоненти – разходите за изкупуване на зелена енергия, за тока от когенерационни топлофикационни и заводски мощности, както и за дългосрочните договори с американските централи в комплекса \"Марица Изток\".\r\n\tСлед като спря да плаща зелената добавка в цената на тока, сега бизнесът иска държавата да поеме разходите и за т.нар. кафява компонента за електроенергията от когенерации. Според работодателите от насоките на Еврокомисията за помощта за зелената енергия ставало ясно, че същата схема може да се приложи и за кафявата и такъв механизъм доре се прилагал в Германия, обясниха пред Mediapool участници в срещата.\r\n\tНеобходимо е правителството да започне процедура по нотификация на подобна държавна помощ, както стори това за зелената добавка. Реално критериите за получаването на помощта ще са същите като за разходите за екотока. По най-груби оценка на бизнеса става въпрос за облекчаване на годишните им разходи за електроенергия с между 20 и 30 млн. лв.\r\n\tФокус на новите разговори между индустриалците и властта са били и дългосрочните договори с американските централи и обещаните от държавата действия за определяне съвместно в Европейската комисия на механизъм за излизане на двете компании на свободния пазар. Това може да стане чрез договорите за разлика в цените от 15-годишните контракти и постигнатите на борсата, или чрез компенсация за възвръщаемостта на направените от тях инвестиции за построяването на чисто новата ТЕЦ \"ЕЙ И Ес Гълъбово\" и екологизацията на ТЕЦ \"КонтурГлобал Марица Изток 3\".\r\n\tАмериканските централи ще са темата на планираните следващи разговори идната седмица. Тогава ще се обсъди и по-доброто управление на студения резерв.", "date": "2018.02.21", "title": "Индустрията иска нова държавна помощ за тока"}
