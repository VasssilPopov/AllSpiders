{"url": "http://www.mediapool.bg/bivola-biznes-minaloto-na-varbakovi-pletenitsa-ot-finansovi-shemi-news277664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственичката на \"Инерком\", която купува в оспорвана сделка българските активи на ЧЕЗ – Гинка Върбакова, и съпругът й Славчо са изградили сегашния си бизнес чрез машинации и плетеница от бизнес отношения с фирми, свързани със сина на собственика на причинилата влаковата катастрофа край Хитрино фирма \"Булмаркет ДМ\" Станко Станков, както и с племенник на бившия шеф на ДАНС Петко Сертов. Върбакови и техни роднини са използвали и заеми от тези фирми, които не е ясно дали и как са оползотворени, както и банкови гаранции от куха британска фирма, за да получат лиценз за изграждане на слънчева електроцентрала край Априлци. Това сочи документално .\r\n\tВсички описани от изданието бизнес отношения обаче вече са в миналото.\r\n\tСпоред проверката му, за да получи лиценз от енергийния регулатор за производство на ток от соларния си проект край Априлци, фирмата \"Риал Стетс\" на Върбакови е предоставила през 2010 г. договор за заем от 14 млн. евро с австрийската фирма \"Петролинкс Ханделс“. Зад нея стоят Деян Добрев, син на Станков, и Петьо Сертов, племенник на бившия шеф на ДАНС. В същото заявление Гинка Върбакова, представляваща майка си Петрана Пайтакова, която притежава \"Риал Стейтс\", цитира и документ за 200 милиона евро \"първокласна банкова гаранция“, който е бил издаден от италиански измамници, посочва Биволъ.\r\n\tСоларният проект на Върбакови не стига далече. След старта на първия му етап \"Риал Стейтс“ дори не си плаща лицензионната такса към енергийния регулатор натрупва дълг от 22 000 лв., за които му е  от тогавашната ДКЕВР в края на 2015 г. През 2016 \"Риал Стейтс“ подава  за прекратяване на лиценза за производство на ток. В заявлението , че дружеството \"няма започнало строителство и незавършени обекти, няма изградени и пуснати в експлоатация мощности“.\r\n\tСлавчо Върбаков обаче е имал и други бизнес отношения с Деян Добрев. Двамата са били съдружници във фирмата \"Глобал Хидро Енерджи Консулт“, която в момента е в процес на ликвидация заради неплатен заем от над 9 млн. лв. към Банка ДСК, сочи справка на Mediapool в Търговския регистър.\n\n\r\n\tНе е ясен произходът на 14-те млн. евро заем, предоставен от \"Петролинкс Ханделс\", чиито обороти са нищожни, допълва Биволъ и допуска, че те може да идват от действащата по онова време фирма с име \"Петролинкс“, която до 2013 г. е била 100% собственост на \"Булмаркет ДМ“. Сега тя носи името \"Корект Тест Контрол“ и е собственост на Иванка Колчева.\r\n\tПроучването на изданието сочи, че първокласната банкова гаранция за 200 млн. евро, представена от Върбакова пред ДКЕВР, е издадена от куха британска фирма, която никога не е имала банкова дейност. \"Дийнфийлд Салюшънс\" (Deanfield Solutions) се е представяла за мощна инвестиционна банка в сайт, който вече не е активен. Фирмата е  през 2013 г. поради несъстоятелност. Но процедурите по ликвидацията и най-вече  от последния директор Серджио Пекораро е продължила с години, показват данни от британския Търговски регистър.\r\n\tЕдин от предишните  на \"Дийнфийлд\" е бил италианецът с швейцарски адрес Роберто Понтиджия. Той е международен измамник,  от българските власти с европейска заповед за арест, издадена от Софийска градска прокуратура на 12 юни 2017 г., посочва изданието\r\n\tПрез август 2017 г. италианците арестуват Понтиджия, но съдът в Генуа не уважава искането за екстрадиция в България. Причината е, че италианските власти също преследват Понтиджия с обвинения за неплатени данъци. В края на 2017 г. той е осъден на три години затвор и конфискация на 2 милиона евро.\r\n\tПонтиджия има няколко фирми в България и в една от тях е съдружник с бившия шеф на фалиралата \"Агробизнесбанк\" Румен Нанов. През 2013 г. Нанов беше  с тайнствения купувач на ПОК \"Доверие“, но сделката така и не се случи след намеса на ДАНС и прокуратурата. Общата фирма на Нанов и Понтиджия \"Флайтел“ ООД е регистрирана след тези събития, в края на 2014 г., но не изглежда да е активна, пише още Биволъ.", "date": "2018.04.04", "title": "Биволъ: Бизнес миналото на Върбакови – плетеница от финансови схеми"}
{"url": "http://www.mediapool.bg/v-germanskata-armiya-shiyat-uniformi-za-bremenni-news277649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската армия започва серийно производство на униформи за бременни жени, съобщава \"Дойче веле“. Разработката на дизайна ще струва около 650 000 евро, а униформата в момента се тества и може да претърпи изменения.\r\n\tВ германската армия служат около 20 000 жени, като 2 % от тях са бременни. Досега се разрешаваше на жени в напреднала бременност да носят цивилно облекло.", "date": "2018.04.04", "title": "В германската армия шият униформи за бременни"}
{"url": "http://www.mediapool.bg/rusenskiyat-sadiya-nikolai-stefanov-e-okonchatelno-opravdan-za-podkup-news277650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният касационен съд (ВКС) окончателно оправда русенския съдия Николай Стефанов по обвиненията, че е взел подкуп от адвокат.\r\n\t \r\n\tМагистратът бе зрелищно арестуван при акция на ДАНС с преследване в центъра на Русе в началото на 2015 г. Той бе обвинен, че е поискал 1000 лева и е направил опит да получи подкуп от 500 лева от адвокат Свилен Стефанов. Парите били поискани, твърдеше прокуратурата, за одобряване на споразумение за условна присъда с непълнолетен клиент на адвоката.\r\n\t \r\n\tВ съдията обаче така и не бяха намерени пари. Държавното обвинение обясни, че адвокатът не успял да предаде белязани 500 лв. на съдията, защото агентите на ДАНС са избързали със задържането му. По време на делото един агентите разказа, че план трябвало да закопчеят съдията, след като адвокатът слезе от колата му, но недогледали и работата се провалила.\n\n\r\n\t \r\n\tНа първа инстанция Софийския градски съд (СГС) осъди съдията условно на 3 години затвор. Апелативният съд оправда магистрата, но ВКС върна делото, защото втората инстанция не се беше произнесъл по обвинението в изнудване. При новото разглеждане на делото съдията отново беше оправдан по всички обвинения.\r\n\t \r\n\tВерсията на Николай Стефанов е, че никога не е искал подкуп, а зачестилите му срещи с адвоката започнали, след като Свилен Стефанов го провокирал в Съдебната палата в Русе с репликата: \"А бе, Ники, тия прокурори много те говорят тебе\". По някое време съдията напомнил на адвоката, че има да му връща и стар заем от 500 лева, който му дал още през пролетта на 2014 г.\r\n\t \r\n\tАдвокатът обаче твърди, че съдията поискал \"почерпка\" от 1000 лв, ако одобри споразумението с непълнолетния му клиент. След анализ на подслушаните разговори съдът реши, че доказателствата по делото опровергават показанията на адвокат Свилен Стефанов. Ключов факт е, че съдията постоянно го е търсел за парите и след като одобрил споразумението.", "date": "2018.04.04", "title": "Русенският съдия Николай Стефанов е окончателно оправдан за подкуп"}
{"url": "http://www.mediapool.bg/nai-mnogo-prashni-dni-imalo-prez-zimata-v-plovdiv-news277651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-много дни с наднормено запрашаване на въздуха е имало тази зима в Пловдив. Това показват данните на гражданската инициатива AirBG.Info. Целта ѝ е да показва в реално време замърсяването на въздуха. Замерванията се правят от уреди, поставени от граждани, и не се приемат от властите за достоверни.\r\n\tСпоред данните от платформата, която следи за качеството на въздуха в София, Пловдив, Варна и Благоевград, дните с наднормено запрашаване в Пловдив през зимата са били 86. Това са повече от половината дни от отоплителния сезон, който продължава 160 дни. Основните източници на прах са битовото отопление на твърдо гориво и транспортът, а ситуацията допълнително се усложнява от температурните инверсии през зимата и липсата на вятър.\r\n\tДните с мръсен въздух в София са били 70. Много силно замърсяване има в Благоевград, където са измерени превишения на нормите в 98 дни, но градът не е включен в класацията, тъй като там уредите са прекалено малко - едва 11 към днешна дата.\r\n\tПикови стойности се отчитат обикновено вечер между 18.00 и 22.00 часа, като за градовете София, Пловдив, Благоевград и Варна те са около 30 пъти над нормата.\r\n\tВ платформата AirBG.Info е включена информацията от замерванията на 630 уреда, разположени в цялата страна. Преди време от Столичната община обявиха, че ще се опитат да интегрират частните уреди към бъдещата общинска система за следене на въздуха. В момента официалните данни за състоянието му идват от станциите на Изпълнителната агенция по околна среда, които за столицата са пет.", "date": "2018.04.04", "title": "Най-много прашни дни имало през зимата в Пловдив"}
{"url": "http://www.mediapool.bg/borisov-naredi-koga-da-igrayat-tsska-sofiya-i-levski-news277652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачалните часове на футболните срещи за Купата на България между \"ЦСКА-София\" и \"Левски\" бяха променени по нареждане на премиера Бойко Борисов. Той е издал разпоредбата по време на заседанието на правителството в сряда, обясни министърът на спорта Красен Кралев.\r\n\tЗа да изпълни нареждането на Борисов, Кралев поискал съдействие от Българския футболен съюз, тъй като отборите отказвали да насрочат срещите за по-ранен час. От БФС веднага се отзовали и променили началните часове на срещите.\r\n\tТе са на 11 и 18 април и трябваше да се играят от 19 часа и от 20 часа. Полицията поиска началото на мачовете да бъде изместено, за да приключат в светлата част на денонощието и така да се предотвратят евентуални инциденти и безредици. Във вторник двата футболни клуба обявили, че не са съгласни с промяната. Така въпросът стигнал до Борисов.\r\n\t\"Вчера на срещата с клубовете не е било постигнато съгласие за началния час. Ръководствата и феновете не са пожелали да се съобразят с разпоредбата. Затова днес получих задачата от премиера Бойко Борисов мачовете да завършват в светлата част и трябваше да помоля БФС да съдейства противоречието да бъде разрешено. Всички реагираха бързо и всичко бе решено. Мнението на клубовете и феновете е важно, но най-важно е спазването на правилата за обществения ред и спокойствието на всички граждани\", каза Кралев на извънредна пресконференция.\r\n\t\"Ние искаме да осигурим спокойствието на всички граждани в столицата. Да не забравяме, че сме председател на ЕС. Има безброй мероприятия\", обясни зам.-директорът на Столичната дирекция на вътрешните работи (СДВР) Антон Златанов. Той добави, че срещите са в пиков за трафика час, което със сигурност ще затрудни движението в София, включително на градския транспорт. Очаквало се на мачовете, които ще се играят на Националния стадион \"Васил Левски\" да присъстват по около 30 000 души.\r\n\t\"Зрителите не се телепортират. За нас мачът е много преди първия съдийски сигнал. Взе се решение \"Левски\" - \"ЦСКА-София\" да се играе в светлата част на деня и ние искаме да спазваме това. Хвърляме огромен ресурс да осигурим спокойствието на всички граждани и гости на столицата. Благодарим за разбирането от всички. Надявам се всичко да бъде наред\", коментира Златанов.", "date": "2018.04.04", "title": "Борисов нареди кога да играят \"ЦСКА-София\" и \"Левски\""}
{"url": "http://www.mediapool.bg/shpigel-strani-ot-es-ne-iskat-da-plashtat-za-migrantskata-sdelka-s-turtsiya-news277653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРедица държави от Европейския съюз отказват да участват в следващите етапи от финансирането на споразумението за бежанците с Турция, съобщи германското издание \"Шпигел\".\r\n\t \r\n\tДоговорът между Европейския съюз и Турция беше сключен преди две години. Според него при затваряне на границата Анкара ще получи помощ от 6 млрд. евро на два транша, които се плащат по схемата една трета от ЕС, две трети от страните-членки, като всяка членка плаща сума според броя на населението и бюджета си. \r\n\t \r\n\tРазследване на сп. \"Шпигел\" и медийните му партньори от Мрежа за европейско разследващо сътрудничество обаче показва, че далеч не е сигурно кой ще плати втората сума от 3 млрд. евро. \n\n\r\n\tЖурналистите са се добрали до документи и кореспонденции на Брюксел с държавите-членки, в които се спори за това дали въобще да се превежда тази сума. \r\n\t \r\n\tМного страни-членки направо отказали да се включат във втория транш. Като причина посочили неизпълнение на договор от страна на Турция, която се ангажирала с част от парите да построи училища и болници, но засега не го е направила, съобщи БНР. \r\n\t \r\n\tВ общо писмо до Брюксел Германия, Франция, Австрия, Швеция, Дания и Финландия настояват вторият транш да се плати изцяло от бюджета на ЕС. Юнкер е отхвърлил предложението им. В резултат на това и на липсващата прозрачност при управлението на парите, отпуснати на Турция, някои страни-членки дори заплашили, че ще излязат от договора с Турция.\r\n\t \r\n\tВ същото време от документите става ясно, че Анкара си прави планове дори и за трети транш пари от Европейския съюз.", "date": "2018.04.04", "title": "\"Шпигел\": Страни от ЕС не искат да плащат за мигрантската сделка с Турция"}
{"url": "http://www.mediapool.bg/karakachanov-prekrati-samnitelna-porachka-za-novi-samoleti-news277654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов съмнителната  поръчка за покупката на четири учебни самолета за над 2.5 млн. лева. \r\n\t \r\n\tПроверка на министерството е засякла \"серия нарушения в поръчката, които не могат да бъдат отстранени без да бъдат променени условията, при която е обявена процедурата\". \r\n\t \r\n\tКаракачанов ревизията на поръчката заради съмнения, че тя е нагласена за определен участник. Той обаче отхвърли, тези твърдения и каза, че търсените самолети се произвеждат от редица производители в различни държави.\n\n\r\n\t \r\n\t\r\n\t \r\n\tПоръчката бе обявена преди повече от два месеца и е за четири учебни самолета и симулатор. МО планира да сключи рамково споразумение за 48 месеца, в рамките на което да бъдат и обучени 4 инструктори и 20 инженери.\r\n\t \r\n\tЕлектронното издание frognews.bg съобщи, позовавайки се на собствени източници, че е нагласена.\r\n\t \r\n\tТехническите спецификации отговаряли само на един конкретен модел самолет.\r\n\t \r\n\t\r\n\t \r\n\tПроверката на МО е установила, че в поръчката не е уточнено кога трябва да са произведени  самолетите. Заради това някои участници могат да предложат нови самолети, но произведени много преди датата на поръчката, а други да предложат новопроизведени самолети или самолети, които ще се произведат след датата на поръчката.\r\n\t \r\n\tСпоред МО неуточнените изисквания може да доведе до неравнопоставеност на участниците.  \r\n\t \r\n\tОсвен това са засечение и неточности в техническата спецификация. Не са дефинирани понятия като  \"основни елементи от сложния пилотаж“ и категория \"aerobatic (acrobatic)“. \r\n\t \r\n\tТака Министерството на отбраната не потвърждава съмненията около поръчката, но я прекратява заради пропуски при провеждането й. \r\n\t \r\n\t\r\n\t\tЗа подобни практика в МО отдавна има съмнения. Прокуратурата обаче е проверила почти всички големи сделки на ведомството, но така й не е установила някакви значителни нередности.", "date": "2018.04.04", "title": "Каракачанов прекрати съмнителна поръчка за нови самолети"}
{"url": "http://www.mediapool.bg/erdogan-se-zakani-da-prodalzhi-operatsiyata-v-siriya-do-palnoto-prochistvane-ot-kyurdski-formirovaniya-news277655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция ще продължи антитерористичната операция в Сирия до пълното прочистване на териториите от кюрдски формирования, заяви турският президент Реджеп Тайип Ердоган, цитиран от ТАСС.\r\n\t \r\n\tНа съвместната пресконференция след срещата на върха на президентите на Турция, Иран и Русия, състояла се в Анкара, турският държавен глава посочи, че териториалната цялост на Сирия зависи от това да се държи еднаква дистанция от всички терористични организации, информира Ройтерс. Ердоган отбеляза, че тези, които не разбират, че \"Ислямска държава\" и кюрдските бойци работят за една и съща цел, не могат да допринесат за постигането на траен мир в Сирия.\r\n\t \r\n\tСпоред него \"предстоящият път в Сирия е труден\", но надеждата за успех става по-голяма. \n\n\r\n\t \r\n\tРусия, Турция и Иран ще оказват хуманитарна помощ на сирийския народ, оказал се в ужасна ситуация, заяви от своя страна иранският президент Хасан Рохани.\r\n\t \r\n\t\r\n\t\tРуският президент Владимир Путин отбеляза, че е недопустимо да се политизира въпросът, свързан с предоставянето на хуманитарна помощ в Сирия.\r\n\t\r\n\t\t \r\n\t\r\n\t\tХуманитарният въпрос зае важно място в нашата дискусия. Констатиран бе фактът, че не трябва да се допуска политизиране на този въпрос и трябва да се спазва изцяло резолюция 2401 на Съвета за сигурност на ООН, която е насочена за облекчаване на страданията на мирното население на цялата територия на Сирия, посочи Путин.\r\n\t\r\n\t\t \r\n\t\r\n\t\tПутин увери, че Русия, Иран и Турция ще координират по-добре стъпките за разрешаването на хуманитарните проблеми в Сирия. \r\n\t\r\n\t\t \r\n\t\r\n\t\tТой изтъкна, че Русия, Иран и Турция отделят особено внимание на следвоенното възстановяване на Сирия. \r\n\t\r\n\t\t \r\n\t\r\n\t\tПризоваваме всички страни по света активно да участват в този процес не само на думи, а и на дело, каза Путин. \r\n\r\n\t \r\n\t\r\n\t \r\n\tЛидерите на Турция, Иран и Русия заявиха в съвместна декларация, че е важно да се подготви почвата за завръщане на сирийските граждани, които са били принудени да напуснат домовете си в резултат на конфликта в тяхната страна, съобщи Ройтерс, като се позовава на иранската държавна телевизия. В декларацията се посочва, че трите страни ще продължат сътрудничеството си за \"постигане на мир и стабилност в Сирия\".\r\n\t \r\n\tСпоред иранският президент Хасан Рохани районът на Африн в Сирия, който е превзет от турските сили и от подкрепяните от тях сирийски бунтовници, би трябвало да бъде предаден на сирийската армия.\r\n\t \r\n\tРазвитията в Африн могат да бъдат полезни само ако не нарушават териториалната цялост на Сирия и контролът над тези райони би трябвало да бъде предаден на сирийската армия, е заявил Рохани на срещата на върха в Анкара. Според него \"Ислямска държава\" и други терористични организации обслужват интересите на определени сили, включително Съедините щати.\r\n\t \r\n\t\r\n\t \r\n\tВ декларацията президентите на Русия, Иран и Турция са подкрепили независимостта и териториалната цялост на Сирия, а също така са се обявили против сепаратизма и създаването на нови образования на сирийска територия под претекст борба с тероризма.\r\n\t \r\n\t\"Президентите изразиха своята решителна и постоянна подкрепа за суверенитета, независимостта, единството и териториалната цялост на Сирия. Те посочиха, че никакви действия, независимо от това, кой ги е предприел, не трябва да подкопават тези принципи, потвърдени от съответните резолюции на ООН и волята на представителите на всички части на сирийското общество“, се посочва в декларацията.\r\n\t \r\n\t\"Президентите отхвърлиха всякакви опити да се създадат нови образования под предлог борбата с тероризма и изразиха своята решителност да се противопоставят на сепаратистките намерения, насочени към подкопаването на суверенитета и териториалната цялост на Сирия, а също така на сигурността на съседните държави“, заявяват тримата лидери.\r\n\t \r\n\t\r\n\t \r\n\tОсвен това тримата са призовали международната общност, и по-специално ООН,  да увеличи помощта за Сирия, предаде ТАСС.\r\n\t \r\n\t\"Президентът на Иран Хасан Рохани, президентът на Русия Владимир Путин и президентът на Турция Реджеп Тайип Ердоган призоваха международната общност и по-специално ООН и хуманитарните й организации да увеличат помощта за Сирия, като изпратят допълнителна хуманитарна помощ, съдействат за хуманитарната дейност по разминиране, възстановят основните инфраструктурни обекти, включително социални и икономически, и опазят историческото наследство\", се посочва в документа.\r\n\t \r\n\tСледващата среща на президентите ще се състои в Иран. \r\n\t \r\n\tВ изявлението е посочено още, че Русия, Иран и Турция ще продължат сътрудничеството в борбата и ликвидирането на терористичните организации \"Ислямска държава\" и Ал Каида, както и свързаните с тях групировки.", "date": "2018.04.04", "title": "Ердоган се закани да продължи операцията в Сирия до пълното прочистване от кюрдски формирования"}
{"url": "http://www.mediapool.bg/silen-spad-na-uolstriyt-zaradi-targovskiya-spor-mezhdu-sasht-i-kitai-news277656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговията на Уолстрийт започна със силен спад на котировките след ескалацията на търговския спор между Китай и САЩ, застрашавайки световния икономически растеж и корпоративните печалби, предаде Асошиейтед прес, цитирана от БТА.\r\n\tИндексът Дау Джоунс потъна с около 500 пункта в началото на търговете, теглен надолу от енергетиката, промишлеността и суровините. По-конкретно, показателят изгуби 428 пункта или 1.8 на сто до 23 605 пункта.\r\n\tПо-широкообхватният индекс Стандард енд Пуърс 500 спадна с 31 пункта или 1.2 на сто до 2582 пункта, а индексът на високотехнологичните дружества Насдак се понижи с 85 пункта или също 1.2 на сто до 6856 пункта.\r\n\tЦената на петрола в Ню Йорк се понижи в началото на сесията след отговора на Китай на американските ответни мерки чрез собствен арсенал от мита върху американския износ, съобщи Франс прес.\r\n\tАмериканският лек суров петрол с доставка през май поевтиня с 1.31 долара до 62.20 долара за барел на Нюйоркската търговска борса. В Лондон сортът Брент с доставка през юни понижи стойността си с 1.20 долара до 66.92 долара.\r\n\tФондовите пазари в Европа и Азия също рязко се понижиха.\r\n\tЗлатото, смятано за сигурна инвестиция, поскъпна с близо 1 процент.", "date": "2018.04.04", "title": "Силен спад на Уолстрийт заради търговския спор между САЩ и Китай"}
{"url": "http://www.mediapool.bg/vrazkata-mezhdu-naukata-i-biznesa-shte-se-zazdravyava-sas-123-mln-leva-ot-es-news277597.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзследвания за производство на енергия и строителни материали от отпадъци, разработване на лекарства и козметика от билки и ароматни растения, научни изследвания в областта на медицината. Това са част от дейностите, които ще се извършват в бъдещите центрове за компетентност, финансирани с пари по европрограмата за наука и образование.\r\n\tСъс 123 млн. лева по нея трябва да бъдат създадени 6 такива центъра, чиято цел е приложни научни разработки. Средствата са за университети и институти на БАН. Идеята е разработките на учените да се внедряват и в предприятията, а самите центрове да печелят от това.\r\n\tПарите са основно за разходите по научните изследвания и оборудването на лабораториите. Предвидени са и средства за ремонт на сградите, в които учените трябва да работят. Общо за целта са отделени 12.7 млн. лева, с които ще се ремонтират помещения в университетите и институтите на БАН. По един проект се предвижда купуване на нова сграда.\r\n\tПроектите приключват в края на 2023 г.\r\n\tБлизо 23.67 млн. лева ще получи Софийският университет \"Св. Климент Охридски\" за проект \"Чисти технологии за устойчива околна среда – води, отпадъци, енергия за кръгова икономика\". Средствата са за научен център и изследвания в областта на използването на отпадъците като ресурс.\r\n\tСред целите са увеличаване на дела на ВЕИ и алтернативни енергийни източници чрез получаване на биогаз, биоетанол, биодизел, водород, енергия от ВЕЦ, възстановяване на ресурси като фосфор, ценни и редки метали, биоремедиация на утайки, почви, седименти, акумулирали токсични замърсители. Ще се разработват горивни и електролизни клетки за получаване на водород от отпадъчни води.\r\n\tЗа строителство по проекта ще отидат близо 3.5 млн. лева. Те ще са за нова сграда с акселератор за технологично предприемачество, за оборудване на лабораторните комплекси, както и за създаване на обща информационна система.\r\n\tДруг проект в същото направление е центърът за интелигентни мехатронни, eко- и енергоспестяващи системи и технологии към Техническия университет в Габрово. Той получава 23.57 млн. лева от европрограмата. Там ще се правят пазарно ориентирани научни изследвания в областта на интелигентните мехатронни системи и технологии и на енергоспестяващите системи и чисти технологии, пише в обяснението по проекта.\r\n\tПървият етап ще е реконструкция и модернизация на сгради и помещения, както и купуване на високотехнологично оборудване, специализиран софтуер, инструментариум и обзавеждане. Едновременно с това ще се търсят и водещи изследователи и специалисти от България и чужбина, които да работят в центъра. За строителство, ремонти и оборудване са предвидени 4.86 млн. лева - най-голямата сума за тази дейност от всички одобрени проекти. Те ще са за модернизиране на \"стария сграден фонд\" в Техническия университет - Габрово, в пловдивския филиал на Техническия университет - София, както и в един от факултетите на Софийския университет и на Институт по системно инженерство и роботика към БАН.\r\n\tВ областта на информационните и комуникационните технологии ще бъде подпомогнат проект на икономическия Университет за национално и световно стопанство - \"Дигитализация на икономиката в среда на Големи данни\". Бюджетът му е 13.33 млн. лева.\r\n\tВ научния център освен научни изследвания трябва да се създават и технологични решения, които да се използват от фирмите. Идеята е да се предлагат услуги в областта на дигитализация на счетоводство, финанси, човешки ресурси, маркетинг, логистика, управление на поръчките, управление веригите на доставки, производство, икономика на строителството, управление на недвижимите имоти и др.\r\n\tОсновни потребители на услугите ще са фирми, които се нуждаят от оптимизиране, преструктуриране или въвеждане на нови цифрови процеси и дружества, които се нуждаят от съхранение и обработка на данни, пише в описанието на проекта.\r\n\tПредвижда се в рамките на проекта да бъдат подкрепени и стартиращи компании на студенти и докторанти от УНСС и партньорските му организации.\r\n\tПо този проект са заделени най-малко средства за ремонти - около 492 000 лева. С тях преподавателската читалня в библиотеката на УНСС трябва да бъде превърната в център за данни.\r\n\tПроектът с най-голям бюджет от избраните по процедурата за центрове за компетентност е свързан с разработки в областта на използването на лечебни и ароматни растения. Той е на Института по органична химия с център по фитохимия към БАН. За новия научен център към него са предвидени 23.79 млн. лева.\r\n\tТам ще се търсят зелени технологии за създаване на иновативни фитопродукти за медицински, козметични и хранителни цели. Сред целите са стимулиране на земеделски производители да култивират билки и ароматни растения, както и повишаване на капацитета на предприятията за козметика и хранителни добавки.\r\n\tИзследванията ще са свързани и със създаването на нови лекарствени и козметични форми, базирани на природни продукти. Със 1.52 млн. лева от бюджета се планира изграждането на 5 департамента с лаборатории.\r\n\tНад 23.47 млн. лева ще получи проектът на Медицинския университет в Пловдив \"Център за компетентност \"Персонализирана иновативна медицина (ПЕРИМЕД)\". Акцентът в изследванията ще е върху онкологията, онкохематологията, интензивната медицина, иновативни лекарствени носители за прицелна терапия, биоинженерни технологии и биосензори.\r\n\t\"По проекта ще бъде изграден Център за компетентност чрез извършване на строително ремонтни дейности и закупуване на съвременна високо специализирана апаратура. Ще бъдат реализирани 12 мащабни иновационни научно-изследователски програми, в които ще бъдат включени водещи национални и чуждестранни изследователи\", пише в представянето.\r\n\tЗа ремонт и оборудване на лабораториите са предвидени 1.55 млн. лева.\r\n\tЛаборатории за създаване на мобилни приложения с добавена, виртуална и смесена реалност, за дигитализация на нематериалното културно наследство за целите на културния туризъм, както и принт студио за графичен дизайн и такова за аудио-визуални продукти са част от дейностите по проекта за научен център в областта на креативните и рекреативните индустрии. Той е на Висшето училище по мениджмънт във Варна и е за 13.38 млн. лева.\r\n\tВ представянето на проекта пише, че централата на научния център ще е във Варна и за целта ще се купува 5-етажна сграда. Не е ясно обаче какво точно ще се прави в това здание и дали там ще има лаборатории. Описано е, че лаборатории ще има в партньорските организации като Националната художествена академия и Русенския университет. Те ще са за 3D заснемане, кинематика и следене на обекти, 3D дигитализация, пространствена визуализация и репродукция на обекти, студио за експериментални технологии за създаване на художествени продукти.\r\n\tЗа купуването на сградата във Варна и ремонт на лабораториите се предвиждат около 800 000 лева от бюджета на проекта.", "date": "2018.04.04", "title": "Връзката между науката и бизнеса ще се заздравява със 123 млн. лева от ЕС"}
{"url": "http://www.mediapool.bg/zhena-prostrelya-trima-dushi-i-se-samoubi-v-tsentralata-na-yutyub-news277616.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри стрелба в централата на \"Ютюб\" (YouTube) в калифорнийския град Сан Бруно са простреляни трима души, съобщиха световните агенции.\r\n\t \r\n\tДвама служители на правоохранителните органи, пожелали анонимност, заявиха пред АП, че става дума за битов скандал.\r\n\t \r\n\tЖена е открила стрелба на открита тераса на кафене, разположено на територията на комплекса. Според очевидци, нападателката е успяла да рани мъж, който вероятно е неин приятел.\n\n\r\n\t \r\n\tСлед като открила огън с пистолет във вътрешен двор на комплекса, жената се е самоубила\r\n\t \r\n\tНачалникът на полицията в Сан Бруно уточни, че простреляните при нападението в централата на \"Ютюб\" са трима. По-рано той съобщи за четирима ранени, но след това каза, че един човек е бил отведен в болница с изкълчен глезен или друга подобна травма, но не е прострелян.\r\n\t \r\n\tНападателката е идентифицирана като Насим Агдам, на 38 или 39 години. Живяла е в калифорнийския град Ривърсайд, а после и в Сан Диего. \r\n\t \r\n\tБащата на Насим Агдам казва, че тя била разгневена на компанията, защото спрели да й плащат за видеоматериалите, които качва в сайта, съобщи Асошиейтед прес.\r\n\t \r\n\tИсмаил Агдам заявил пред местна медия, че предупредил полицията за възможността дъщеря му да отиде в централата, защото тя \"мразела\" компанията. Освен това в понеделник той съобщил за продължителното отсъствие на дъщеря си, която не отговаряла на телефонни обаждания цели два дни.\r\n\t \r\n\tАгдам казал, че от полицията в Маунтин Вю му се обадили във вторник около 2 ч. през нощта местно време и му казали, че намерили Насим спяща в кола, а той ги предупредил, че тя може да отиде в централата на Ютюб.\r\n\t \r\n\tГоворителката на полицията в Маунтин Вю Кейти Нелсън потвърди, че полицаите са намерили жена със същото име, спяща в автомобил на паркинг в града във вторник сутринта, която отказала обяснения.\r\n\t \r\n\tСпоред информации жената е познавала един от ранените в нападението. Става дума за мъж, който вероятно е бил първоначална цел на нейната атака. \r\n\t \r\n\tТой бе прострелян от нея и приет в критично състояние в болницата Зукърбърг дженеръл в Сан Франциско. Раненият е на 36 години. В резултат на нападението с огнестрелни рани са и две жени, съответно на 32 и 26 години. Полицията смята, че те не са били цел на нападението.\r\n\t \r\n\tСпоред полицията причина за стрелбата е битов скандал. Нападателката е била въоръжена с пистолет и се е самоубила.\r\n\t \r\n\tСпоред някои американски медии обаче жената имала интернет сайт, в който се оплаквала от ЮТюб и обвинявала видеоканала, че цензурирал нейни видеозаписи. В някои от тези записи тя показвала малтретирани животни, съобщи Франс прес.\r\n\t \r\n\tСпоред сайтът Меркюри нюз бащата на нападателката е потвърдил, че тя мразела Ютюб.\r\n\t \r\n\tСтрелбите са често явление в САЩ, но рядкост е извършителят да е жена, отбелязва Франс прес.\r\n\t \r\n\tНападението породи паника в централата на ЮТюб, в резултат на която пострада и четвърти човек, който получил травма на глезена.\r\n\t \r\n\tВ централата на ЮТюб, филиал на Гугъл, работят обикновено над 1000 души. Сан Бруно, в който тя се намира, е на около 20 километра южно от Сан Франциско, насред Силициевата долина, където има много технологични компании.\r\n\t \r\n\tСлужители на централата разказват за ужаса, който са изпитали при нападението. Някои от свидетелите твърдят, че нападателката, както изглеждала, е търсела точно определен човек.\r\n\t \r\n\tСтрелбата стана в разгара на дебата за огнестрелните оръжия в САЩ. Страната все още не може да се оттърси от ужаса от стрелбата в гимназия във Флорида, в която бивш ученик застреля 17 души, повечето от които ученици. Стрелбите са често явление в САЩ, но рядкост е извършителят да е жена, отбелязва Франс прес.", "date": "2018.04.04", "title": "Жена простреля трима души и се самоуби в централата на \"Ютюб\""}
{"url": "http://www.mediapool.bg/blizki-i-priyateli-na-kristian-takov-uchrediha-fondatsiya-na-negovo-ime-news277617.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизки и приятели на покойния преподавател по право доц. Кристиан Таков учредиха фондация на негово име.\r\n\tТя е регистрирана в обществена полза и мисията ѝ е да спомага за утвърждаване на ценностите, които осмислиха живота на известния български юрист – приобщаване на млади българи, бъдещи юристи и всички будни български граждани към идеите за справедливост, етика и морал.\r\n\tОсновните цели на Фондация \"Кристиан Таков“ са:\r\n\tУчредители на Фондацията са майката на Кристиан – оперната прима Галя Йончева, както и най-близките му приятели – Петър Иванов (Председател на Фондацията), Анна Ганева, д-р Георги Ганев, Иво Сърмаджиев, доц. д-р Мая Йорданова и Мартин Стоянов.\r\n\tВ управителните органи на фондацията участват още доц. Боряна Мусева, проф. Венелин Ганев, д-р Венцислав Л. Петров, арх. Eмил Мечикян, проф. Мила Ганева, Росица Михова, Цвета Попова.\n\n\r\n\tУчредителите на Фондация \"Кристиан Таков“ получиха подкрепа за начинанието от множество българи с изявена гражданска позиция – представители на различни професии и привърженици на различни политически, икономически и социални идеи.\r\n\tКристиан Таков е една от най-ярките личности на българското съвремие. Блести със своя интелект и ерудиция, с непримиримостта си към несправедливостта и с безкористната си всеотдайност към студенти, колеги, приятели и близки. Той е вдъхновител и пример за истински съвременен будител.\r\n\tФондацията е отворена за подкрепата на всички, които споделят нейната кауза. Имейл за връзка: .", "date": "2018.04.04", "title": "Близки и приятели на Кристиан Таков учредиха фондация на негово име"}
{"url": "http://www.mediapool.bg/sasht-smyatat-da-nalozhat-25-protsentovi-mita-za-kitaiski-produkti-news277618.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на президента Доналд Тръмп публикува  списък с 1300 китайски продукта, на които възнамерява да наложи 25-процентови вносни мита, съобщи Асошиейтед прес.\r\n\tГодишният внос на тези продукти, включително индустриални роботи и телекомуникационно оборудване, възлиза на около 50 милиарда щатски долара, посочи службата на постоянния търговски представител на САЩ. Предложените мита няма да влязат в сила, преди да изтече срокът за публично обсъждане на 11 май.\r\n\tТова е поредното от серия агресивни действия, които администрацията предприе в борба срещу т.нар. от нея \"нечестни търговски практики\" на Китай и други страни. Американският бизнес се притеснява, че действията на правителството във Вашингтон ще доведат до болезнени ответни санкции.\r\n\tКитай осъжда американските планове за налагане на мита върху китайски продукти и е готов да отвърне, заяви днес министерството на търговията, цитирано от Синхуа, предаде Франс прес.", "date": "2018.04.04", "title": "САЩ смятат да наложат 25-процентови мита за китайски продукти"}
{"url": "http://www.mediapool.bg/erdogan-pravyat-se-opiti-za-vbivane-na-klin-mezhdu-turtsiya-i-rusiya-news277619.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган заяви, че се правят опити да се навреди на сътрудничеството между Анкара и Москва, съобщи Асошиейтед прес.\r\n\t\"Благодаря на Бога, че нашите отношения преодоляха успешно тези трудни изпитания. С всяка неуспешна провокация нашите връзки укрепват\", каза вчера той в Анкара. Ердоган добави, че плановете на страната му за закупуване на руски зенитно-ракетен комплекс С-400 са свършен факт.\r\n\tТой даде вчера съвместна пресконференция с руския президент Владимир Путин, който е в турската столица на първото си задгранично посещение след преизбирането си на 18 март. Споразумението за покупка на отбранителната система и самата визита подчертават засилващите се връзки между Турция и Русия, отбеляза агенцията.\r\n\tПрез декември бе сключено окончателно споразумението Турция да купи от Русия зенитно-ракетен комплекс с голям обсег на действие С-400, което изуми някои от турските съюзници в НАТО.\r\n\t\"Сключихме споразумение за С-400. Въпросът е приключен. Сделката е свършен факт\", заяви вчера Ердоган.\n\n\r\n\tЗатоплянето на отношенията между двете страни е в контраст с конфронтацията между Русия и Запада заради отравянето на бивш руски шпионин във Великобритания.\r\n\tОтношенията на Турция със западните й съюзници също се влошиха заради въпроси, свързани с човешките права, и заради турските военни операции срещу кюрдските милиции в Сирия.", "date": "2018.04.04", "title": "Ердоган: Правят се опити за вбиване на клин между Турция и Русия"}
{"url": "http://www.mediapool.bg/ninova-prodalzhava-da-iska-razvalyane-na-sdelkata-chez-news277620.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП остава на позицията си, че сделката за ЧЕЗ трябва да се развали и държавата да закупи дружеството. Това заяви лидерът на партията Корнелия Нинова пред БНР в сряда.\r\n\t \r\n\tВчера финансовият министър Владислав Горанов обяви, че държавата се отказва от участие в сделката за българските активи на дружеството.\r\n\t \r\n\t\"Какво стана за един месец, че изведнъж така се обърна позицията точно на обратно - държавата няма да участва и толкова. А какво ще се случи с националната сигурност, с тези три милиона българи, на които е доставката на ЧЕЗ. Вярно ли е, че ЧЕЗ вече са подали в КЕВР заявление за увеличаване на цената на тока? Това вълнува хората, но на повърхността нищо не излиза, има някакво задкулисие\", коментира тя.\n\n\r\n\t \r\n\tКорнелия Нинова е в Тирана, където подготвя срещата на 16 май в София за Западните Балкани, организирана от ПЕС и домакинствана от БСП.\r\n\t \r\n\tПо думите й въпреки противоречията в региона е важно да се положат усилия максимално много лидери да дойдат на предстоящата през май Среща на върха за Западните Балкани в София. \r\n\t \r\n\tТя призова за разговори с Австрия, която ще поеме председателството след нас, темата за Западните Балкани да продължи да бъде в дневния ред.\r\n\t \r\n\t\"Ако няма приемственост, тя ще бъде изоставена след това, т.е. отсега и с нашата конференция и със Срещата на върха трябва да говорим и да представим пред Австрия - бъдещия председател след три месеца, какво ние дотук сме свършили и как те да продължат оттук нататък. Това е процес, не може да се реши отведнъж\", посочи тя.", "date": "2018.04.04", "title": "Нинова продължава да иска разваляне на сделката \"ЧЕЗ\""}
{"url": "http://www.mediapool.bg/feisbuk-iztri-ruski-akaunti-na-fabrikata-za-trolove-manipulirala-izborite-v-sasht-news277621.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалната мрежа Фейсбук изтри стотици руски акаунти и страници, свързани с така наречената \"фабрика за тролове\", обвинена от американски прокурори в разпространяване на фалшиви новини и дезинформация в предизборната кампания в САЩ през 2016 г., съобщи Ройтерс.\r\n\tСоциалната мрежа уточни, че много от изтритите акаунти и страници, както и постове и статии, са били свързани с базираната в Русия Федерална новинарска агенция (ФНА). Екипът по сигурността на Фейсбук заключил, че ФНА е \"технологично и структурно свързана\" с базираната в Санкт Петербург Агенция за изследване на интернет.\r\n\tПред Ройтерс изпълнителният директор на Фейсбук Марк Зукърбърг каза, че Агенцията за изследване на интернет \"няколко пъти е действала така, че да измами и манипулира хората по света и ние не ги искаме повече във Фейсбук\".\r\n\tИзтритите акаунти и страници във Фейсбук са основно на руски език. Преди това Фейсбук само закриваше фалшиви акаунти или акаунти, в които се разпространяват фалшиви новини.\r\n\tПрез февруари Агенцията за изследване на интернет заедно с две други фирми и 13 руснаци бяха обвинени от специалния прокурор Робърт Мълър за намеса в президентските избори в САЩ.\n\n\r\n\tСпоред обвиненията Агенцията за изследване на интернет, наричана \"фабрика за тролове\", е ръководела \"престъпен и шпионски заговор\" за намеса в предизборната кампания в подкрепа на републиканския кандидат Доналд Тръмп и за очерняне на кандидатката на демократите Хилари Клинтън.\r\n\tФейсбук, най-голямата социална мрежа в света, е под натиск да подобри начина, по който използва личните данни на потребители, след като стана ясно, че данните на 50 милиона потребители са се озовали в ръцете на британската консултанска фирма \"Кембридж Аналитика\". По случая се прави проверка и в САЩ, и във Великобритания, припомня Ройтерс.", "date": "2018.04.04", "title": "Фейсбук изтри руски акаунти на \"фабриката за тролове\", манипулирала изборите в САЩ"}
{"url": "http://www.mediapool.bg/belgiyski-evrodeputat-otkrit-v-bezsaznanie-sled-obvinenie-v-ukrivane-na-danatsi-news277622.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийският евродепутат Марк Демесмакер е бил открит в безсъзнание в хотелска стая в Брюксел, съобщиха местни медии.\r\n\tТой е бил приет в болница и подробности за състоянието му засега не се посочват. Преди дни прокуратурата оповести, че срещу евродепутата се води разследване за укриването на 540 000 евро данъци.\r\n\tДемесмакер е в политиката от 2004 година, а в Европейския парламент представлява водещата белгийска партия Нов фламандски алианс (НФА). Прокуратурата се съмнява, че той е опитал да обяви недействителен фалит. В последните дни бе уточнено, че властите са му наложили глоба и предстои да преценят дали да го подведат под наказателна отговорност.\r\n\tБелгийските медии допълват, че Демесмакер е сред водещите фигури в своята партия. В последните месеци той многократно открито изрази подкрепа за отстранения премиер на Каталуния Карлес Пучдемон. От миналата есен Пучдемон получи откритото съдействие на НФА и остана в Белгия. Преди дни Пучдемон бе заловен на границата между Дания и Германия, след като Испания възобнови европейската заповед за задържането му.", "date": "2018.04.04", "title": "Белгийски евродепутат открит в безсъзнание след обвинение в укриване на данъци"}
{"url": "http://www.mediapool.bg/dps-nastoyava-za-reforma-na-es-koyato-da-dovede-do-po-zadalbochena-integratsiya-news277623.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропа е на кръстопът. Като системна и демократична партия ДПС ще бъде активен участник в дебата за бъдещето на ЕС и ще продължи да настоява за такава реформа на Съюза, която да доведе до по-задълбочена интеграция. Това заяви председателят на ДПС Мустафа Карадайъ, цитиран от БТА, при откриването на Конференция \"ЕС в търсене на смисъл\" в Информационното бюро на Европейския парламент в България.\r\n\t \r\n\tКонференцията е организирана от евродепутата от АЛДЕ/ДПС Илхан Кючюк.\r\n\t \r\n\tПриоритети за ДПС е превръщане на Европа и Балканите в зона свободна от радикализъм и национализъм; обединен ЕС, който е категорично отрицание на Европа на различните скорости; интеграцията на Западните Балкани на основата на българския етнически модел, заяви Карадайъ. ДПС е против политиката на Европа \"а ла карт\", коментира той.\r\n\t \r\n\tСпоред Карадайъ реформата в ЕС трябва да е институционална и ценностна. ЕС има нужда от обща и синхронизирана външна политика, от обща европейска отбрана в рамките на НАТО, от обща охрана на границата на съюза, заяви той.\r\n\t \n\n\r\n\tДПС ще продължи да бъде предвидим и конструктивен партньор и да работи по тези важни за Европа теми, както в България, така и в рамките на европейските институции, посочи Карадайъ. Той допълни, че ще продължат да са твърда опозиция на всяко допускане на крайни национализъм и екстремизъм.\r\n\t \r\n\tВ дните след католическия Великден и преди православния Великден искам да завърша с оптимизма на истински европеец, с надеждата за по-добра Европа, за повече мир, солидарност и хармония, каза още Карадайъ.", "date": "2018.04.04", "title": "ДПС настоява за реформа на ЕС, която да доведе до по-задълбочена интеграция"}
{"url": "http://www.mediapool.bg/ungarskiyat-premier-e-napat-da-specheli-treti-posledovatelen-mandat-news277625.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарският министър-председател Виктор Орбан - националист, яростен противник на имиграцията и политик, предизвикващ противоречия - е напът да спечели трети последователен мандат - общо четвърти - на изборите в неделя.\r\n\t \r\n\tПроучванията на общественото мнение засега отреждат първо място на обединението между ФИДЕС на Орбан и Християндемократическата народна партия. Това открива възможността досегашният премиер да разполага с мнозинство от две трети в парламента и с властта да промени конституцията, както направи след изборите през 2010 г.\r\n\t \r\n\tСпоред унгарските опозиционни партии и критиците на Орбан, министърът-председателят се е възползвал от тази власт през 2013 г., за да прекрои избирателната система в полза на ФИДЕС. Партията спечели изборите година по-късно.\n\n\r\n\t \r\n\tТова, в комбинация със силното влияние върху общественото мнение, както благодарение на държавните медии, така и на приятелски към правителството частни медии, позволи на Орбан да се бетонира в управлението и да удължи осемте си последователни години във властта. Той беше премиер и в периода 1998-2002 г. \r\n\t \r\n\tНа първия тур на изборите в неделя резултатът ще се определя по мажоритарната система във всеки избирателен район. Това значи, че опозицията - разпокъсана и наляво, и надясно от ФИДЕС - няма шанс да подкрепи общ кандидат на втория тур.\r\n\t \r\n\tОрбан може да се похвали със солидни икономически показатели: Унгария навлезе в осма година на прираст в икономиката, който се очаква да е 4 процента. Инфлацията също е под контрол, както и безработицата, която е около 3,8 процента.\r\n\t \r\n\tНо позицията на Орбан за имигрантите, и конкретно мюсюлманските, е основният стълб на неговата популярност.\r\n\t \r\n\tКогато броят на насочилите се към Европа бежанци и мигранти, преминаващи през Балканите и Унгария, взривоопасно нарасна през 2015 г., Орбан беше първият, който нареди да се построи гранична стена с бодлива тел, за да спре наплива през септември същата година. Освен това той гръмко възрази срещу бежанската политика на германския канцлер Ангела Меркел по онова време.\r\n\tОрбан обнадежди антиимигрантските организации в източно- и централноевропейските страни и мобилизира нечленуващите в ЕС Македония и Сърбия да спират мигрантите, вместо да ги насочват на запад.\r\n\t \r\n\tУнгария също така отказа да приеме задължителната квота на ЕС за кандидати за убежище въпреки заплахата от юридически санкции, и предупреди, че пристигащите мюсюлмани ще променят лицето на Европа и ще подкопаят християнския начин на живот.\r\n\t \r\n\tПрез март 2016 г. балканският маршрут беше официално затворен и броят на хората, минаващи по него, силно намаля.\r\n\t \r\n\tВъпреки това Орбан запази риториката срещу имигрантите в сърцевината на своята политическа дейност.\r\n\t \r\n\t\"Европейският съюз не трябва да се фокусира върху преразпределението /на бежанци/, а върху защитата на границите си\", каза той през февруари след среща с българския министър-председател. \"Миграцията застрашава нашата сигурност, начина ни на живот и християнската култура.\"\r\n\t \r\n\t\"Тъмните облаци /на имиграцията/ се сгъстяват над Европа,\" каза Орбан и добави, че без превантивни действия в държавите от ЕС ще се формират мюсюлмански мнозинства. \"Нации ще изчезнат, Западът ще се срути, а Европа дори не осъзнава, че я окупират.\"\r\n\t \r\n\tДействията и риториката на Орбан накараха редица европейски лидери открито да го критикуват. Въпреки това и въпреки заплахата от глоби от Брюксел заради неспазването на плана за преразпределението на бежанци, унгарците като цяло подкрепят позицията му.\r\n\t \r\n\tПовече от 8 милиона унгарци имат право на глас в неделя., Избирателните секции ще работят от 6 ч. сутринта до 7 вечерта местно време /от 4 ч. сутринта до 5 вечерта по Гринуич/.", "date": "2018.04.04", "title": "Унгарският премиер е напът  да спечели трети последователен мандат"}
{"url": "http://www.mediapool.bg/turisticheski-bus-se-obarna-na-trakiya-10-ima-leko-postradali-news277626.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТуристически бус се е обърнал извън пътното платно на АМ \"Тракия\", в района на 149 км посока Бургас, съобщиха от пресцентъра на полицията в Пловдив.\r\n\t \r\n\tСигналът за пътния инцидент е получен около 7,20 часа тази сутрин.\r\n\t \r\n\tПо първоначални данни леко са пострадали десетима пътници. Водачът е 50-годишен, тестът за алкохол е бил отрицателен.\r\n\t \n\n\r\n\tПричините за произшествието се изясняват от сектор \"Пътна полиция\". Движението по автомагистралата не е затруднено.", "date": "2018.04.04", "title": "Туристически бус се обърна на \"Тракия“, 10-има леко пострадали"}
{"url": "http://www.mediapool.bg/sled-17-godini-chakane-remontat-na-patya-dabova-mahala-montana-za-15-mln-lv-tragna-news277645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед 17 години чакане рехабилитацията на още 30 км от третокласния път Дъбова махала – Монтана най-после тръгна. Инвестицията е над 15 млн. лв., а финансирането е от оперативна програма \"Региони в растеж\", съобщиха от агенция \"Пътна инфраструктура\" (АПИ).\r\n\tТретокласният път е основна връзка на селата Студено буче, Доктор Йосифово, Смирненски, Славотин и Дъбова махала с Монтана, Лом и Видин, както и с пристанище Лом.\r\n\tУчастъкът е алтернативен маршрут на първокласния път Видин – Монтана, който е част от коридор №4 от трансевропейската транспортна мрежа (TEN-T).\r\n\tТретокласният път е в ужасно състояние и местните хора не случайно го наричат пътят през ада. Пътят беше съвсем разбит при изграждането на обхода на Монтана, завършен в края на 2015 г. От тогава управляващите обещаваха всяка година, че на пролет ще бъде ремонтиран.\r\n\tСега ремонтът трябва да приключи в рамките на 15 месеца, което означава, че през 2019 г. пътят би трябвало най-после да е в добро състояние.\r\n\tПроектът предвижда подмяна на асфалтовата настилка на общо 30 км, разделени на четири участъка. Ще бъдат ремонтирани и 5 мостови съоръжения и 4 кръстовища, каза Николина Чапанова, директор на дирекция в АПИ.\r\n\tОтсечките ще бъдат с нова хоризонтална маркировка, ограничителни системи и знаци.\r\n\tПрез 2014 г. от третокласния път са били ремонтирани 4.4 км с европейски средства, а през 2016 г. със средства от републиканския бюджет са били обновени още 10.5 км, каза Чапанова.\r\n\tИзпълнител на обекта е регистрираното по Закона за задълженията и договорите дружество \"Каро-Пътстрой\" с участници \"Каро Трейдинг\" ООД и \"Пътстрой 92\". Стойността на договора с тях е за над 14.7 млн. лв. с ДДС.\r\n\tСтроителният надзор се осъществява \"Рутекс\" ООД, като договорът с тях е за 429 720 лв. с ДДС.\r\n\tПроектант и изпълнител на авторския надзор е \"Трансконсулт-22\" ООД, а договорът им е за 11 800 лв. с ДДС.", "date": "2018.04.04", "title": "След 17 години чакане ремонтът на пътя  Дъбова махала – Монтана за 15 млн. лв. тръгна"}
{"url": "http://www.mediapool.bg/zhrebiy-izhvarli-chetirima-ot-kevr-no-nyakoi-mozhe-i-da-se-zavarnat-news277614.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлександър Йорданов от Патриотичния фронт, Ремзи Осман от ДПС, Валентин Петков от Реформаторския блок и Георги Златев от БДЦ напускат Комисията за енергийно и водно регулиране. Това реши жребий, проведен в три тегления, в парламентарната енергийна комисия в сряда, каквото е изискването на Закона за енергетиката за ротация на близо половината състав на регулатора в средата на шестгодишните им мандати.\r\n\tРеално обаче те отново могат да бъдат номинирани за нов вече пълен мандат, тъй като повече такива жребии няма да има, а по естествен начин комисията през три години ще обновява половината си състав, обясниха след края на жребия председателят на парламентарната енергийна комисия Делян Добрев, както и представителите на БСП Таско Ерменко и на ДПС Рамадан Аталай пред журналисти.\r\n\tКои ще са новите кандидати предстои да стане ясно до 17 април.\r\n\t\r\n\tМакар реално БСП да запази своя член, не е изключено да номинира свои претенденти, тъй като социалистите искали да имат представител в енергийния състав на комисията, твърдят запознати.\n\n\r\n\t\"Не е ясно дали ГЕРБ ще предложи свои номинации\", каза Делян Добрев. \"Държа да запазим принципа нито една партия в НС да няма мнозинство в КЕВР. В момента ГЕРБ и ОП имат четирима комисари и държа да се запази независимост от състава на парламента\", каза шефът на парламентарната комисия, който даде висока оценка за работата на енергийния и воден регулатор за трите години, откакто бе избран от Народното събрание сегашния му състав.\r\n\t\"В тези три години той беше независим, без да се влияе от политическата конюнктура. Пое енергетиката с 800 млн. лв. дефицит, а сега дори има малък излишък\", добави Добрев.\r\n\tРеално имената на всички осем членове на комисията влязоха в трите урни за теглене на жребия кой остава и кой напуска КЕВР, който бе извършен от трима журналисти.\r\n\tВ първото теглене за подмяна на енергийните комисари в урната бяха поставени по време на заседанието в пликове имената на Александър Йорданов, Владко Владимиров, Георги Златев и Евгения Харитонова. Съдбата отреди представителите на ГЕРБ и на Патриотичния фронт Харитонова и Владимиров да продължат мандатите си.\r\n\tВ тегленото за водния комисар участваха Валентин Петков и Димитър Кочков от БСП, който оцеля, а в третото човекът на ГЕРБ Светла Тодорова успя да запази мандата си, докато Ремзи Осман образно изтегли късата клечка.\r\n\t\r\n\tСега по процедура до 17 април всички парламентарни партии ще могат да правят неограничен брой предложения за попълване на овакантените четири места. Няма пречки Йорданов, Златев, Осман и Петков отново да бъдат предложени. След изслушване на претендентите в енергийната парламентарна комисия тя ще реши кои да отидат за гласуване в пленарна зала.\r\n\t\"Изборът на новите членове ще е до края на април - началото на май\", каза Делян Добрев. По думите му смяната стана точно навреме и новите комисари ще имат достатъчно време да се запознаят с работата на КЕВР до обсъждането и приемането на цените на дружествата по веригата производство, пренос, електроразпределение и доставка на електроенергията от 1 юли.\r\n\t\r\n\tОтносно критиките на Асоциацията свободен енергиен пазар, че подмяната на ротационен принцип на част от състава на КЕВР трябва да се прави по обективни критерии институционално, след оценка на работата на комисарите, а не да се разчита на случайността, Добрев посочи, че \"жребият е еднократен акт, за да се завърти валякът\".\r\n\tРамадан Аталай посочи, че дотук към работата на комисията няма забележки, \"свършиха си професионално работата\". Според него обаче трябва да се направи анализ дали е най-правилното по средата на мандата, когато всички са свикнали с работата си в съответния екип, да има такъв жребий или да се оставят специалистите които са навлезли в материята да продължат да работят.\r\n\t\"На мястото на напускащите ще се предложат добри специалисти, но дали ще се получи такава стиковка предстои да се види\", каза представителят на ДПС.\r\n\tТримата представители на парламентарната енергийна комисия коментираха и възможностите за промяна на начина на финансиране на енергийния и воден регулатор.\r\n\tПо-рано през деня четирите национално представени работодателски организации призоваха предвид планираните разширени правомощия за контрол върху увеличаващата се борсова търговия с ток КЕВР вече да не получава бюджетна субсидия, а да се издържа от таксите за лицензиране и налаганите глоби, които надхвърлят значително отпусканите от хазната годишни средства.\r\n\t\r\n\tЗа самофинансиране на КЕВР по подобие на БНБ и КФН се говори упорито в последните месеци и се предлага от различни експерти от сектора. Според работодателите само така енергийният и воден регулатор може да привлече и задържи високо квалифицирани кадри и да изпълнява сериозно ангажиментите си по контролиране на енергийния пазар.\r\n\tАсоциацията дава за пример, че през 2017 г. от такси и санкции КЕВР е внесла 13 млн. лева в бюджета, а е получила около 5 млн. лева субсидия за издръжка. Тя посочва, че при новите отговорности на комисията субсидията няма да е достатъчна на комисията да стане силно звено за контрол на свободния електроенергиен пазар, който през 2018 г. ще стигне 70% спрямо 30% регулиран пазар.\r\n\tТаско Ерменков посочи, че отдавна говори за такъв тип самофинансиране от парламентарната трибуна и подобна промяна ще бъде предложена. \"Имаме дълг към комисията като дофинансиране на дейността й, тъй като то не съответства на обема работа и на очакванията от тях. Ще говоря с председателя дали не може да се премине към самофинансиране, но дали ще стане с тези поправки не е ясно, защото по средата на годината е трудно да се променят нещата с бюджета на държавна институция\", посочи представителят на БСП..\r\n\tДелян Добрев също подкрепи идеята и каза, че дори са водени с финансовото министерство разговори за подобна промяна, но все още няма крайно становище на ведомството на Владислав Горанов.\r\n\tНо дори и да не стане това намерение, от следващата година бюджетът на комисията ще бъде увеличен заради новите й правомощия да следи борсовата търговия, заяви Добрев.\r\n\t\r\n\tЗа да не се получават изкривявания както в Комисията за финансов надзор, която мина на самоиздръжка от таксите на конторлираните от нея дружества и месечната заплата на шефката й надхвърли рязко 13 хил. лв., при КЕВР ще се предвиди одобряване на разходите на комисията за заплати от парламента. Обсъжда се излишъкът от събраните от КЕВР през годината средства от лицензионни такси и наложени санкции средства да се внася във Фонда за сигурност на енергийната система, каза Добрев. \"Заплатите ще бъдат повишени, за да може експертите да се изправят срещу монополи, но няма да допуснем цялата допълнителна сума да отиде за заплати\", допълни той.\r\n\tКолегата му Ерменков пък посочи, че при повишаване на административния капацитет на енергийния и водния регулатор ще се повишат и приходите от санкции срещу некоректните енергийни фирми.\r\n\tОтносно намеренията за физическото разделяне на регулатора на енергиен и воден, заради реформата във Вик сектора, Делян Добрев каза, че е против това. \"Имаме добре работещ регулаторен орган и не виждам смисъл той да се дели\", заяви представителят на ГЕРБ.", "date": "2018.04.04", "title": "Жребий изхвърли четирима от КЕВР, но някои може и да се завърнат"}
{"url": "http://www.mediapool.bg/tramp-otnovo-se-nahvarli-sreshtu-zhurnalistite-news277646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЯростните атаки на Доналд Тръмп срещу журналистите не са новост. Обаче в момент, когато, от търговията до имиграцията, той изглежда решен да се върне към темите, които му спечелиха подкрепа в кампанията, те придобиват по-системен вид.\r\n\t \r\n\tСлед като в събота се подигра на \"фалшивия Вашингтон пост\", обитателят на Белия дом се нахвърли на \"създателите на фалшиви новини\" Си Ен Ен, Ен Би Си, Ей Би Си и Си Би Ес.\r\n\t \r\n\tНовата тирада президентски туитове избликна на фона на полемиката за нарежданията, дадени на журналистите от \"Синклер броудкастинг груп\", която притежава или управлява близо 200 местни телевизии в Съединените щати. \n\n\r\n\t \r\n\tВидео, заляло интернет през уикенда, съдържа компилация от идентични фрази, повтаряни от десетки телевизионни водещи. Те са предупреждения в стил, сходен с често използвания от Доналд Тръмп, за фалшивите информации, които разпространяват от определени медии.\r\n\t \r\n\tЖурналистите повтарят формулировките и осъждат \"смущаващата тенденция да се публикуват безотговорни истории, които представят само една гледна точка и разяждат страната.\"\r\n\t \r\n\t\"Разпространяването на фалшиви и изопачени новини стана много често явление в социалните мрежи. Още по-притеснително е, че определени медии разказват едни и същи фалшиви истории, без най-напред да проверят фактите. Това е изключително опасно за нашата демокрация\", повтарят журналистите.\r\n\t \r\n\tДебатът придоби особена важност, когато \"Синклер груп\" обяви, че купува компанията \"Трибюн Мидия\", за да разшири още повече влиянието си в местната телевизия.\r\n\t \r\n\tКонгресменът демократ Дейвид Прайс от Северна Каролина подчерта необходимостта да се попречи на подобно \"мегасливане\", което би позволило на \"Синклер груп\" да обхване \"72 процента от телевизионните зрители със своята про-Тръмп пропаганда\".\r\n\t \r\n\tЖурналистът Дан Радър, който беше почти четвърт век водещ на вечерните новини на Си Би Ес, преди да бъде отстранен заради репортаж с невярна информация, също взе отношение.\r\n\t \r\n\tУжасен от телевизионните водещи, които в един глас \"гледат камерата и предават съобщението на ръководството си\", той каза: \"Това не е журналистика, това е пропаганда\".\r\n\t \r\n\tКаналите за фалшиви новини\r\n\t \r\n\tАмериканският президент директно защити \"Синклер груп\".\r\n\t \r\n\t\"Каналите за фалшиви новини, които се ръководят от отвратителните си предубеждения, се притесняват от конкуренцията и качеството на \"Синклер броудкаст\", написа той в Туитър.\r\n\t\"Създателите на фалшиви новини в Си Ен Ен, Ен Би Си, Ей Би Си и Си Би Ес сътвориха толкова много непочтена журналистика, че трябва да им се позволи само да взимат награди за фантастика\", иронично отбеляза той.\r\n\t \r\n\tСкот Ливингстън, един от ръководителите на \"Синклер груп\", смята за парадоксално да те нападат за послания \"в подкрепа на обективната и почтена журналистика и по-конкретно за насърчаването на публиката да иска обяснение от редакциите.\"\r\n\t \r\n\tАмериканският президент вчера се нахвърли още веднъж на Си Ен Ен и осъди \"анти-Тръмп\" позицията на телевизията.\r\n\t \r\n\tЖурналистът от Си Ен Ен Джим Акоста беше критикуван от някои близки на Тръмп, че се е опитал да зададе въпрос на президента за имиграцията, докато той присъстваше заедно със съпругата си Мелания на традиционното великденско търкаляне на яйца в Белия дом.\r\n\t \r\n\tБрад Парскейл, който беше натоварен с дигиталната стратегия в кампанията през 2016 г. и определен за ръководител на Комитета за преизбиране на Тръмп, осъди недопустимата \"липса на уважение\" и каза, че акредитацията на Акоста за Белия дом трябва да бъде анулирана. \r\n\t \r\n\t\"Само си върша работата, която е защитена от първата поправка на конституцията\", отговори журналистът.\r\n\t \r\n\tОтвъд дебата за условията, в които журналистите задават въпроси на президента, тази нова полемика илюстрира един климат, който става все по-напрегнат с всеки ден и е без прецедент в съвременната американска политическа история, познаваща върхове на напрежението между изпълнителната власт и медиите.\r\n\t \r\n\tПоследната пресконференция на Доналд Тръмп, изправен лице в лице пред журналисти, беше на 16 февруари 2017 г.", "date": "2018.04.04", "title": "Тръмп отново се  нахвърли срещу журналистите"}
{"url": "http://www.mediapool.bg/edin-zaginal-i-dvama-tezhko-raneni-pri-udar-mezhdu-3-koli-krai-sadovo-news277627.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин е загинал, а двама са тежко ранени при катастрофа, станала по пътя Пловдив - Хасково, съобщиха от пресцентъра на ОД на МВР – Пловдив.\r\n\t \r\n\tЗаради пътния инцидент, станал на 2 км преди Садово, движението по път I-8 бе ограничено и в двете посоки и пренасочено по обходни маршрути.\r\n\t\r\n\tСигналът за катастрофа е подаден около 11,00 часа. Според първоначалните данни, ударът е бил между три автомобила, на място е загинала пътничка от едната кола, а двама са тежко ранени.", "date": "2018.04.04", "title": "Един загинал и двама тежко ранени при удар между 3 коли край Садово"}
{"url": "http://www.mediapool.bg/ekaterina-boncheva-dosieto-na-yuliya-krasteva-e-prochistvano-i-prenomerirano-news277628.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Действително, досието на Юлия Кръстева е прочиствано и преномерирано”, каза журналистът и зам.-председател на Комисията по досиетата Екатерина Бончева. \r\n\t \r\n\tПреди дни световноизвестният лингвист, философ и психоаналитик Юлия Кръстева беше осветена като агент на Държавна сигурност с псевдонима \"Сабина\". Кръстева заяви, че не е сътрудничела на ДС и твърди, че някой иска да ѝ навреди.\r\n\t \r\n\t\"Защо сега извадихме тези документи – защото ние по закон и последователно проверяваме тези, които трябва да бъдат проверени. Дойде и времето на литературните издания\", каза Бончева пред бТВ. \n\n\r\n\t \r\n\tТя поясни, че досието на Кръстева не е по-различно от други документи на ДС. \r\n\t \r\n\t\"Защо никой не се възбуди така като отворихме досието на Георги Първанов? Това се случва сега, защото това е авторитетен човек, който има европейски позиции. Когато се окаже, че подобен човек е имал контакт със службите, това звучи изключително болезнено\", коментира Бончева.\r\n\t \r\n\t\"Ние произведохме от българските ченгета едни джентълмени по-големи от американските режисьори”, коментира темата Миглена Николчина, която е преподавател в Софийския университет и литературен критик.\r\n\t \r\n\t\"Ние хванахме процеса откъм грешната страна. От страната на тези, които бяха изнудвани. Ние хванахме цялото прочистване откъм грешната страна”, коментира тя.\r\n\t \r\n\tСпоред Николчина е абсурдно да се доказва каквото и да било с липсващи документи от дадено досие.\r\n\t \r\n\t\"Проф. Николчина постави един много сериозен въпрос – как да разграничим хората, които са били съпричастни към Държавна сигурност? Едни са били под заплаха за живота си и този на техните близки. Други са били поради меркантилни причини. Трети са го правели заради кариерно развитие, но тези мотиви са толкова многообразни, колкото е многообразен животът”, коментира Бончева.\r\n\t \r\n\tДепутатът от ГЕРБ Тома Биков коментира, че има едно непрестанно желание да се издават някакви морални оценки за един или друг човек.\r\n\t \r\n\t\"Има далеч по-интересни досиета от това на Юлия Кръстева. Целта на комисията е да бъде отворена тази информация, тя да бъде предоставена за анализ на всички. Комисията би могла да даде един по-цялостен поглед как работи този репресивен апарат”, коментира Биков.\r\n\t \r\n\t\"Държавна сигурност е инструмент, тя не е в центъра. Центърът е ЦК на БКП, там се раздават задачите – в ДС тези задачи се изпълняват. Единствената функция на ДС е да запази властта на БКП”, допълни Биков.\r\n\t \r\n\t\"Юлия Кръстева има голям шанс да помогне не само на себе си, но и на целия този процес. Нека разкаже какво се е случило, защото няма съмнение, че тя е имала контакти с ДС. Защо не се опита да осъди хората, които са създали тези документи? Това ще бъде началото на един процес, който ще тръгне в друга посока. Аз ще поздравя всеки, който се опита да осъди вербовчика или оперативния работник”, коментира Екатерина Бончева.", "date": "2018.04.04", "title": "Екатерина Бончева: Досието на Юлия Кръстева е прочиствано и преномерирано"}
{"url": "http://www.mediapool.bg/zatyaga-se-kontrolat-pri-saniraneto-s-darzhavni-pari-news277629.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонтролът при санирането на жилищни сгради по Националната програма за енергийна ефективност се затяга. За целта предстои да бъдат направени промени в правителствено постановление от 2015 г. Това става ясно от одобрения от Министерски съвет доклад за напредъка по изпълнението на управляваната от Министерството на регионалното развитие и благоустройството програма за 2017 г., съобщи правителствената пресслужба.\r\n\tПричина за затягането на контрола са редица случаи на некачествени обекти – паднала изолация поради липса на дюбели при по-силен вятър, наводняване на апартаменти заради разкриване на покрива, недовършена работа и т.н.\r\n\tКъм момента има осигурено финансиране и подписани договори с Българската банка за развитие (ББР) на 2022 сгради за около 2 млрд. лв. Договорите бяха сключени още по времето на втория мандат на премиера Бойко Борисов. Към края на 2017 г. са стартирали дейности по обновяване на 98.5% от всички 2022 сгради със сключени договори за целево финансиране.\r\n\tФинансирането по програмата е замразено от края на 2016 г., заради изчерпания ресурс от около 2 млрд. лв. Желаещите държавата да им обнови блоковете за сметка на всички българи, обаче са общо 5326 жилищни блока, показва регистърът на заявените искания за финансиране в ББР.  Това означава, че към момента 3304 блока очакват решението на правителство и парламент дали ще отпуснат нови средства за това.\r\n\tОчакванията са решение по този въпрос да бъде взето в края на тази година с приемането на бюджета за 2019 г. Кметове от всички политически партии подкрепят програмата и настояват за отпускане на нови милиарди. През следващата година предстоят и местни избори, което, ако се съди от опита, силно пакачва шансовете за продължаване на програмата.Държавата е инвестирала в 1.2 на сто от жилищата у нас през 2017 г.\r\n\t\r\n\tОбщо 49 699 жилища в 769 многофамилни жилищни сгради са въведени в експлоатация през 2017 г. в цялата страна след обновяване по Националната програма за енергийна ефективност, е посочено в доклада. Това е 1.2 на сто от общия броя жилища у нас, които са близо 4 млн. по данни на НСИ за 2016 г.\r\n\tВ съобщението до медиите не е посочено колко е струвало обновяването на тези 769 жилищни сгради. Няма данни и колко излиза санирането на един квадратен метър. Това беше един от проблемите, за който прокуратурата беше сезирана от служебния кабинет на Огнян Герджиков. Причината санирането с държавни пари (около 300 лв./кв.м) излизаше тройно по-скъпо спрямо това по сходната европейска програма (около 100 лв./кв.м). Прокуратурата обаче отказа да образува проверка с аргумента, че констатациите били прекалено общи.\r\n\t \r\n\tПравителството на Бойко Борисов предприе коригиращи мерки и намали пределно допустимите цени, както и допустимите дейности. Така отпаднаха екстри като, например, соларни панели на покрива, които оскъпяваха санирането и намаляваха парите за подалите вече заявления.В София само пет санирани блока през 2017 г.\r\n\t\r\n\tОповестените публично данни от доклада показват, че в столицата няма интерес към безплатното саниране, въпреки че тук живее близо една трета от населението на страната. За 2017 г. са били санирани само 5 жилищни сгради, толкова колкото и в Разград. Не става ясно дали това се дължи на нежелание на столичани или заради тежката бюрокрация и бавна работа на администрацията по избор на фирми изпълнители.\r\n\tДруги градове с малко санирани сгради са петият по големина град у нас – Русе - с три блока. Толкова са направени и във Видин. Най-малко сгради от областните градове през миналата година са санирани в Добрич – само две.\r\n\t \n\n\r\n\tВ същото време няма промяна в топ три на градовете с най-много санирани блокове - Благоевград (93), Бургас (91), Хасково (81). В Благоевград и Хасково обаче излязоха журналистически разследвания, че най-много поръчки са взели фирми близки до управляващите. Случаят в Хасково дори стигна до парламента, заради атаката от страна на БСП срещу \"дрийм тима\" на Делян Добрев.\r\n\tСлед първата тройка по обновени жилищни сгради се нареждат Пловдив и Стара Загора (по 47), Кюстендил (46), Смолян и Пазарджик (по 29), Враца, Варна и Велико Търново (по 28) Габрово (23), Кърджали (22), Ямбол (20), Търговище (15), Шумен (14), Силистра (13), Сливен (10), Ловеч (9), Плевен (8).\r\n\tВ доклада се посочва, че в края на 2017 г. в процес на изпълнение на строително-монтажни работи са били 528 сгради, вследствие на което ще бъдат обновени 38 643 жилища.\r\n\tПредвижда се през 2018 г. да бъдат обновени още 51 010 жилища в общо 712 сгради, от което се очаква да се възползват 109 хил. души.\r\n\tСпоред данните последните одобрени за реновиране сгради се очаква да бъдат завършени в края на 2019 г.\r\n\tОтчетените резултати потвърждават, че интересът към Националната програма продължава да бъде голям, посочват от правителствената пресслужба.\r\n\t \r\n\tЕфектът от програмата\r\n\t\r\n\tНепосредственият социално-икономически ефект от програмата се изразява в намаляване на разходите за отопление на домакинствата между 45% и 55%, удължена експлоатационна годност на сградите, подобряване на здравословните условия на живот, създаване на приятна жизнена среда с подобрени и ремонтирани общи части и пространството около блока, е посочено в съобщението на правителството.\r\n\tДругите ползи от програмата са, че се създава заетост и се увеличават финансовите постъпления в строителния сектор и при производителите на строителни материали, инженери, архитектурни и проектантски фирми, транспортен бранш, складови и логистични центрове.\r\n\tСпоред кабинета програмата води до икономическо оживление, увеличава заетостта и намаляване на безработицата в цели региони. Във фирмите изпълнители на технически обследвания, обследвания за енергийна ефективност и строително-монтажни работи са заети над 70 000 лица към края на 2017 г.\r\n\tКато положителен ефект от реализирането на програмата се отчита и подобряването на качеството на околната среда вследствие на спестени емисии на парникови газове, както и смекчаване въздействието на климатичните промени.", "date": "2018.04.04", "title": "Затяга се контролът при санирането с държавни пари"}
{"url": "http://www.mediapool.bg/bulgaria-prodava-sgrada-v-haga-za-nad-11-mln-evro-news277630.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството реши да бъде продаден имот в Холандия, собственост на българската държава, който от години не се ползва за нуждите на задграничното ни представителство.\r\n\tСтава въпрос за сграда на ул. \"Александър Хохелвех\" №22 в Хага, която е с площ от 432 кв. м и двор от половин декар. Пазарната стойност на имота е 1 050 000 евро.\r\n\tСлед разглеждане на получените оферти правителството взе решение недвижимото имущество да бъде продадено на цена не по-ниска от 1 165 165 евро, е посочено в правителственото съобщение.", "date": "2018.04.04", "title": "България продава сграда в Хага за над 1.1 млн. евро"}
{"url": "http://www.mediapool.bg/rusiya-izgoni-ungarski-diplomat-kato-otvetna-myarka-news277644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия извика посланика на Унгария Янош Бала във външното министерство в Москва и му съобщи, че изгонва един служител на посолството, предаде ТАСС.\r\n\t \r\n\tНа посланик Бала бе връчена протестна нота, в която се казва, че в отговор на неприятелските и необосновани искания на Будапеща за изгонване на руски дипломат заради недоказани обвинения към Русия по случая Скрипал, Русия обявява за персона нон грата дипломат от унгарското посолство в Москва.", "date": "2018.04.04", "title": "Русия изгони унгарски дипломат като ответна мярка"}
{"url": "http://www.mediapool.bg/bulgaria-zakriva-pochetnoto-si-konsulstvo-v-singapur-news277631.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще закрие почетното си консулство в Сингапур и ще освободи по негово желание почетния консул Джеймс Там Тък Чунг от заеманата длъжност. Това съобщи правителствената информационна служба.\r\n\tПрез август 2017 г. Джеймс Там Тък Чунг е подал заявление до посолството ни в Джакарта, Индонезия, за освобождаване от функциите му на нещатно консулско лице поради намерение да промени работните си ангажименти.\r\n\tИнтересите на българските граждани, пребиваващи временно или постоянно в Сингапур, ще се представляват от посолството ни в Джакарта, е посочено в съобщението.", "date": "2018.04.04", "title": "България закрива почетното си консулство в Сингапур"}
{"url": "http://www.mediapool.bg/pravitelstvoto-uskoryava-preventsiyata-na-ekoshteti-ot-stari-rudnitsi-news277634.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавното дружество \"Еко Антрацит“ ще може да инвестира и собствени средства в дейностите по преодоляването на екологичните последствия от затворени рудодобивни и въгледодобивни мини. Това реши правителството на заседанието си в сряда, когато прие нормативни промени за дейността на компанията. До момента тя ползваше целево бюджетно финансиране, което е недостатъчно за цялостно изпълнение на проектите по рекултивация на хвостохранилища.\r\n\tВ средата на декември 2017 г. дружеството, което е на подчинение на Министерството на икономиката, получи 120 млн. лв. за увеличаване на капитала си. \"Еко Антрацит\" ЕАД е наследник на две държавни фирми, занимаващи се със заличаване на последиците от въгледобива и рудодобива, които са били слети. Допреди колосалната финансова инжекция, дружеството годишно е изразходвала по 1-1.5 млн. лв. за преодоляване на последиците от рудодобива и въгледовиба.\r\n\t\"Създадената нормативна възможност ще позволи на дружеството да работи ускорено по много проекти, насочени към предотвратяване на потенциални екологични опасности. Такива са мониторингът и поддръжката на хвостохранилищата \"Радка“, \"Елшица“, \"Медет“ и \"Елисейна“, изграждането на хидротехническо съоръжение за отвеждане на високите води от язовир \"Жеков вир“, управлението и мониторингът на водите на рудниците \"Медет“ и \"Елшица“, рехабилитацията на корекцията на река Медетска, проектирането и изграждането на пречиствателна станция за замърсени води от рудник \"Медет“, техническата рекултивация на нарушени терени при \"Мини Маришки басейн“, шламохранилището на мина \"Антра“ и на терени в с. Бял извор, община Опан\", пише в съобщението на правителствената пресслужба.\r\n\tЧаст от предвидените дейности ще са насочени и към обекти в критично състояние, обусловено от свлачищни процеси, липса на преливни съоръжения, разрушена инфраструктура, допълват от Министерския съвет.\r\n\tВсички проекти са с висока обществена значимост и засягат трайно обширни територии, както и населението в районите. Реализирането им гарантира както екологичните норми, така и изготвянето на оценка на рискове, свързани с управлението на съоръженията, се казва отще в съобщението.", "date": "2018.04.04", "title": "Правителството ускорява превенцията на екощети от стари рудници"}
{"url": "http://www.mediapool.bg/otmyanata-na-zadochnoto-obuchenie-po-pravo-se-otlaga-s-oshte-godina-news277647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадочното обучение по право ще остане още една година. То трябваше да отпадне още през настоящата учебна година, но правителството реши да отложи промяната за 2018 - 2019 година. Сега министърът на образованието Красимир Вълчев предлага ново отлагане за 2019 - 2020 година.\r\n\tМотивът е, че освен изискването право да се учи само в редовна форма на обучение, се въвеждат и нови изисквания за хорариума по някои предмети, както и се дава възможността за специализирани магистратури. Университетите пък не били готови с учебните планове, които да отразяват всички промени и за това им се дава още една година да ги променят.\r\n\tВ същото време в проекта за прием на първокурсници в университетите не са заложени бройки за задочно обучение по право. Такива вероятно ще се появят в окончателния вариант на правителственото решение за броя на първокурсниците.\r\n\tКомисията за защита от дискриминация постанови преди няколко дни, че . Това дава възможност на кабинета изцяло да отмени забраната за задочно обучение. Предстои да се вземе решение по въпроса, а междувременно изискването бъдещите юристи да учат само в редовна форма остава само на хартия.\r\n\tОтпадането на задочното право беше гласувано с промени в наредба на образователното министерство, приети от служебния кабинет на Огнян Герджиков. Тогава премиерът, който е и преподавател по право в Софийския университет \"Св. Климент Охридски\", обяви, че е осъществил една своя мечта. Според него, а и според други юристи, задочната форма на обучение дава по-некачествено образование на бъдещите юристи.", "date": "2018.04.04", "title": "Отмяната на задочното обучение по право се отлага с още година"}
{"url": "http://www.mediapool.bg/mozhe-li-kitai-da-izmesti-sasht-ot-liderskata-pozitsiya-v-ikonomikata-news277632.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТъй като изкуственият интелект преобразява световната икономика, икономистите, които някога твърдяха, че огромното китайско население ще изведе страната до статута на \"суперсила\", ще трябва да преосмислят това си заключение. Всъщност, докато световната икономика достига по-високи етапи на развитие, днешното китайското предимство в трудовата сила утре може да се превърне в недостатък.\r\n\tНа фона на най-новата търговска битка между Китай и САЩ, повечето икономисти приемат за дадено, че Китай ще постигне икономическо върховенство в дългосрочен план, без значение какво ще се случи сега. Все пак с четири пъти по-голямо население от САЩ и твърда програма за наваксване на столетията технологическа стагнация, не е ли неизбежно Китай категорично да поеме короната на икономическата хегемония?\r\n\t \r\n\tНе съм толкова сигурен. Много от икономистите, включително и онези експерти, които виждат огромната трудова сила на Китай като решаващо предимство, се притесняват, че роботите и изкуственият интелект ще заемат в крайна сметка повечето работни места, оставяйки повечето хора да безделничат, заети с развлекателни дейности.\r\n\t \r\n\tКое от двете? През следващите 100 години кой ще надделее - китайските работници или роботите? Ако роботите и изкуственият интелект са основните двигатели на производителността през следващия век, може би наличието на огромно население, за което да се полагат грижи, особено население, което е контролирано чрез ограничение на интернета и достъпа до информация, ще се окаже по-скоро пречка за Китай. Бързото застаряване на китайското население допълнително задълбочава проблема.\r\n\t \r\n\tПонеже нарастващото значение на роботите и изкуствения интелект намаляват китайското предимство в производството, способността да бъдеш лидер в технологиите ще придобие по-голяма значение. Така, сегашната тенденция към по-голяма концентрация на власт и контрол в ръцете на централното правителство, в противовес на частния сектор, може да подреже крилете на Китай, докато световната икономика достига по-високи етапи на развитие.\r\n\t \r\n\tВъзможността Китай никога да не измести САЩ като световен икономически хегемон е обратната страна на проблема с технологиите и неравенството. На Запад всеки се притеснява за бъдещето на труда, но в много отношения това е по-голям проблем за китайския модел на развитие, отколкото за американския.\n\n\r\n\t \r\n\tСАЩ трябва да решат проблема как да разпределят доходите вътрешно, особено като се има предвид изключително концентрираната собственост върху нови идеи и технологии. Китай обаче има допълнителен проблем - как в ерата на машините да удължи изключителните си права на световна сила в износа.\r\n\t \r\n\tВярно, много слабо вероятно е критиките и недоволството на президента Доналд Тръмп да доведат до мащабно завръщане на производствени работни места в САЩ. САЩ обаче имат потенциала да увеличат размера на производствената си база, ако не като работни места, то като продукция. Все пак днешните високотехнологични производствени цехове произвеждат много повече с много по-малко работници. Роботите и изкуственият интелект се използват не само в производството и безпилотните автомобили. Лекари-роботи, финансови съветници-роботи, адвокати-роботи са само върхът на айсберга в настъплението на машините в сегмента услуги на трудовия пазар.\r\n\t \r\n\tРазбира се, възходът на Китай едва ли е мираж, а бурният му растеж не се основава само на голямото население. Индия има население, което е близко по числеността си (и в двете страни живеят по около 1,3 милиарда души), но поне засега е доста назад. Трябва да се отдаде дължимото на китайските ръководители за чудотворната работа, която свършиха, извеждайки от бедността милиони хора и създавайки средна класа.\r\n\t \r\n\tБързият китайски растеж обаче е движен главно от технологичното наваксване и инвестициите. И макар Китай, за разлика от Съветския съюз, да демонстрира много по-големи компетенции в развитието на създадени на местно ниво иновации - китайските компании вече са лидери в следващото поколение мобилни мрежи 5G, а китайският капацитет за водене на кибервойни отговаря изцяло на американския, това да си близо до най-съвременните технологии не е същото като да ги определяш.\r\n\t \r\n\tНапредъкът на Китай все още до голяма степен идва от внедряването на западни технологии, а в някои случаи, от присвояване на интелектуална собственост. Тръмп едва ли е първият американски президент, който се оплаква по този параграф, и е прав, (макар че започването на търговска война не може да бъде решение).\r\n\t \r\n\tВ икономиката на 21 век други фактори като върховенството на закона, както и достъпът до енергия, обработваема земя и чиста вода, могат също да стават все по-важни. Китай върви по собствен път и не е изключено все пак да докаже, че централизираните системи могат да дадат тласък на развитието още по-напред и по-бързо, отколкото някой си е представял, да докаже, че е много повече от просто страна с растящ среден доход. Световната доминация на Китай обаче едва ли е предопределеният несъмнен факт, който толкова много експерти изглежда приемат.\r\n\t \r\n\tВсе пак САЩ също са изправени пред големи предизвикателства. Например страната трябва да измисли начин да обуздае динамичния технологичен растеж, като същевременно предотврати прекомерната концентрация на богатство и власт. Да бъдеш хегемон обаче не изисква да бъдеш най-голямата страна в света - в противен случай, Англия никога нямаше да управлява голяма част от света, както стана в продължение на повече от век.\r\n\t \r\n\tКитай може да поведе дигиталното бъдеще, ако САЩ \"изгубят топката\", но няма да стане доминираща световна сила, само защото има по-голямо население. Напротив, настъпващата епоха на машините може да бъде преломен фактор в битката за хегемония.", "date": "2018.04.04", "title": "Може ли Китай да измести САЩ от лидерската позиция в икономиката?"}
{"url": "http://www.mediapool.bg/valna-ot-bezhantsi-ot-afganistan-zaplashva-da-zalee-turtsiya-news277635.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурската дирекция по сигурността алармира за прииждането на големи мигрантски групи от Афганистан на турска територия. По данни на миграционните служби дневно по около 500 бежанци влизали през турската граница, въпреки засилените мерки, съобщава БТА.\r\n\t \r\n\tСамо за 3 месеца в Турция са пристигнали около 20 хиляди души от Афганистан. За периода 26 март - 1 април са били над 3 хиляди. Във връзка със ситуацията в Ерзурум е обособена Дирекция за борба срещу нелегалната миграция.\r\n\t \r\n\tПо данни на турските служби по сигурността афганистанците влизали с други големи мигрантски групи. Афганистанците пристигали в Турция от Иран, а след това, пресичайки пеш пограничните източни области Ван, Ъгдър, Агръ и Хаккяри, пристигали в Ерзурум. Там каналджиите им осигурявали транспорт срещу 500 долара на човек, за да ги прекарат до Истанбул или западните граници с България и Турция, откъдето да продължат към Европа.\r\n\t \r\n\tЕдна част от мигрантите от Афганистан, сред които имало жени и деца, оставали в Истанбул, препитавали се от кражби, проституция, работели нелегално по строежите и др.\r\n\t \n\n\r\n\tПо данни на службите по сигурността афганистанците обитавали основно квартири в квартала Каджамустафа в Истанбул, наричани \"Safe house\", срещу 1200 турски лири на месец. Средно около 30 мигранти обитавали такава една къща, всеки заплащал по 80 турски лири.\r\n\t \r\n\tОнези, които успявали да спестят пари, предприемали бягство към България или Гърция, с надеждата да стигнат в Европа.\r\n\t \r\n\tУсловията за заселване и оцеляване в Турция на мигрантите от Афганистан са изключително трудни, за разлика от сирийските мигранти, отбелязват експерти, понеже са оставени извън законовите мерки, които са предприети за сирийците от турската страна.\r\n\t \r\n\tТерорът на талибаните на първо място се посочва като причина за миграционните вълни от Афганистан. На второ място се изтъкват икономическите причини.\r\n\t \r\n\tАнализирайки рисковите фактори, експертите прогнозират нарастване на миграционния поток от Афганистан, а също от Пакистан и от Ирак.\r\n\t \r\n\tПрез първите три месеца на тази година турските власти са заловили 17 847 бежанци от Афганистан. Броят на заловените сирийски бежанци е 9 426, а от Пакистан - 5 311.", "date": "2018.04.04", "title": "Вълна от бежанци от Афганистан заплашва да залее Турция"}
{"url": "http://www.mediapool.bg/london-othvarlya-izvrateniya-ruski-priziv-za-obshto-razsledvane-po-sluchaya-skripal-news277624.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\tВеликобритания нарече \"извратен“ призива на Москва за съвместно разследване на отравянето на бившия руски двоен агент Сергей Скрипал по време на извънредната среща на Организацията за забрана на химическите оръжия (ОЗХО) в Хага, съобщи Франс прес.\r\n\t\r\n\t\t \r\n\t\r\n\t\t\"Това е тактика за отклоняване на вниманието и дори допълнителна дезинформация, целяща да се избегнат въпросите, на които руските власти трябва да отговорят“, отбеляза в Туитър британската делегация.\r\n\t\r\n\t\t \r\n\t\r\n\t\tСрещата на ОЗХО бе поискана от Москва, след като Лондон обвини Русия за отравянето на Сергей Скрипал и дъщеря му Юлия на 4 март в британския град Солсбъри чрез нервнопаралитично бойно отровно вещество.\n\n\r\n\t\r\n\t\t \r\n\t\r\n\t\tЕвропейският съюз обаче отказа да одобри проектодекларацията за инцидента в Солсбъри, внесена от Русия, съобщи постоянният представител на България в ОЗХО Красимир Костов, цитиран от ТАСС. \r\n\t\r\n\t\t \r\n\t\r\n\t\t\"ЕС не одобрява предложения проект за декларация\", посочи Костов, който представляваше съюза на заседанието, тъй като България е ротационен председател на Съвета на ЕС. \r\n\t\r\n\t\t \r\n\t\r\n\t\tСпоред него ЕС е \"крайно обезпокоен\", че руската страна \"подготвя почвата за отхвърляне на работата на ОЗХО по инцидента в Солсбъри\". \r\n\t\r\n\t\t \r\n\t\r\n\t\t\"Изключително важно е Руската федерация да отговори на законните въпроси на британското правителство, да започне да сътрудничи със секретариата на ОЗХО и да предостави пълна и изчерпателна информация на ОЗХО за програмата, която има отношение към инцидента\", каза Костов, цитиран от ТАСС.\r\n\t\r\n\t\t \r\n\t\r\n\t\tВ същото време той отбеляза, че \"вместо това ние сме свидетели на поток от инсинуации срещу\" отделни страни от ЕС. \r\n\t\r\n\t\t \r\n\t\r\n\t\tРуснаците отвърнаха, като също в Туитър обявиха, че са получили подкрепата от 14 страни за тяхната позиция към организацията. \r\n\t\r\n\t\t \r\n\t\r\n\t\t\"Смятаме, че е необходимо да се осигури решаване на този проблем в международните правни рамки“, се посочва в пост на руското посолство в Холандия. То обяви, че изявлението му пред Съвета на ОЗХО е \"подкрепено със солидни факти от експерти на терен“ и че Русия е готова да сътрудничи на ОЗХО и в рамките на ОЗХО.\r\n\t\r\n\t\t \r\n\t\r\n\t\tМеждувременно от руското представителство към ОЗХО заявиха, че организацията е отговорила само на един от 13 въпроса, изпратени от Русия по случая \"Скрипал“, съобщи ТАСС.\r\n\t\r\n\t\t \r\n\t\r\n\t\t\"По същество беше получен отговор само на един въпрос“, казаха представителите, без да уточнят кой е той.\r\n\t\r\n\t\t \r\n\t\r\n\t\tВ неделя Русия поиска от секретариата на ОЗХО отговори на 13 въпроса - включително какви доказателства е предоставила Великобритания, че Москва има нещо общо с отравянето на Скрипал и дали ОЗХО би споделила информация, предоставена от Лондон, с руските власти. \r\n\t\r\n\t\t \r\n\t\r\n\t\tСъщо така Русия иска да знае какво Великобритания очаква от организацията да потвърди - употребата на нервнопаралитично вещество или факта, че е използван агент тип \"Новичок\".\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tПреди ден британската лаборатория, която анализирала веществото, използвано срещу бившия руски шпионин Сергей Скрипал, съобщи, че няма доказателства то да е дошло от Русия. Това даде възможност за пореден залп коментари по темата от страна на Москва. \r\n\t\r\n\t\t \r\n\t\r\n\t\tВещество, подобно на тези от групата \"Новичок\", може да се произведе в около 20 страни по света, каза руският президент Владимир Путин, цитиран от \"Интерфакс\".\r\n\r\n\t \r\n\tПутин заяви, че е удивен от скоростта, с която е \"започнала антируската кампания\". \r\n\t \r\n\t\"Скотланд ярд\", както е известно, каза официално, че му трябват не по-малко от два месеца за пълноценно разследване\", посочи той на пресконференцията си с турския колега Реджеп Тайип Ердоган в Анкара\r\n\t \r\n\tПутин поиска Русия да получи достъп до разследването на случая, който изостри отношенията между Русия и Запада и доведе до изгонване на десетки дипломати и от двете страни.\r\n\t \r\n\t\r\n\t \r\n\t\r\n\t\tНа този фон европейската комисия коментира в сряда, че британската лаборатория, изследвала отровата, използвана във Великобритания срещу бившия разузнавач Сергей Скрипал, е изпълнила поставената задача.\r\n\t\r\n\t\t \r\n\t\r\n\t\tСпециалистите трябваше да определят вида на отровата, а не откъде тя произхожда, поясни говорител на комисията. Тази задача беше изпълнена, експертите установиха, че е бил използван газът \"Новичок\", добави той.\r\n\t\r\n\t\t \r\n\t\r\n\t\tВ отговор на въпрос говорителят уточни, че посланикът на ЕС в Москва, който бе отзован с решение на Европейския съвет в края на март, засега остава в Брюксел. Посланикът продължава консултациите, допълни говорителят.\r\n\t\r\n\t\t \r\n\t\r\n\t\t\r\n\t\t\tГерманското правителство от своя страна съобщи, че продължава да споделя позицията на Великобритания, че вероятно Русия е отговорна за отравянето на бившия двоен агент Сергей Скрипал. Това беше заявено, след като вчера ръководителят на британски военно-изследователски център заяви, че не е в състояние да каже дали нервнопаралитичното вещество е руско производство, предаде Ройтерс.\r\n\t\t\r\n\t\t\t \r\n\t\t\r\n\t\t\t\"Нищо не се е променило\", каза говорителка на правителството в Берлин. \"Споделяме становището на Великобритания, че има голяма доза вероятност Русия да стои зад това.\"\r\n\t\t\r\n\t\t\t \r\n\t\t\r\n\t\t\t\r\n\t\r\n\t\r\n\t\t \r\n\r\n\t\"Тяхната теория няма да се потвърди в никой случай, защото е невъзможно да бъде потвърдена\", заяви говорителят на Кремъл Дмитрий Песков, цитиран от руски информационни агенции.\r\n\t \r\n\t\"Британският външен министър, който обвини президента Путин, и британската министър-председателка ще трябва по един или друг начин да погледнат в очите колегите си от Европейския съюз и да се извинят на Русия. Тази патова ситуация стигна твърде далеч\", каза Песков.\r\n\t \r\n\tДиректорът на Службата за външно разузнаване (СВР) на Руската федерация Сергей Наришкин определи случая като \"гротескна провокация“ на спецслужбите на САЩ и Великобритания.\r\n\t \r\n\t\"Дори в гротескната провокация със Скрипал, грубо скалъпена от разузнавателните служби на Обединеното кралство и САЩ, някои европейски държави не бързат да следват Лондон и Вашингтон безразсъдно, а предпочитат да преценят какво се е случило\", заяви Наришкин.", "date": "2018.04.04", "title": "Лондон отхвърля \"извратения\" руски призив за общо разследване по случая \"Скрипал\""}
{"url": "http://www.mediapool.bg/robart-malar-prodalzhava-da-razsledva-tramp-no-sreshtu-nego-nyama-obvineniya-news277636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециалният прокурор Робърт Мълър, който разследва руска намеса в изборите в САЩ през 2016 г., продължава да разследва президента Доналд Тръмп, но засега няма основания за обвинения срещу него, съобщи в. \"Вашингтон пост\", цитиран от Ройтерс.\r\n\t \r\n\tМълър обсъждал неофициално с адвокатите на президента в началото на март евентуално интервю с Тръмп, пише вестникът, като се позовава на три анонимни източници.\r\n\t \r\n\tСпециалният прокурор казал на адвокатите, че президентът остава в обхвата на неговото разследване за евентуална руска намеса в президентските избори в САЩ, но засега не са му предявени обвинения.\r\n\t \r\n\tМълър казал на адвокатите, че подготвя доклад за действията на Тръмп и за евентуално възпрепятстване на правосъдието от негова страна.\r\n\t \n\n\r\n\tТръмп твърди, че разследването е \"лов на вещици\", насочен срещу него.\r\n\t \r\n\tМълър, който е бивш директор на ФБР и бивш федерален прокурор, бе назначен през май 2016 г., за да разследва дали е имало руска намеса в изборите в САЩ и съглашателство между екипа на Тръмп и руските власти.\r\n\t \r\n\tАмериканските разузнавателни служби смятат, че руският президент Владимир Путин стои лично зад хакерската атака и кампанията за дезинформация, които са имали за цел да нарушат американските президентски избори и да увеличат шансовете на Тръмп да ги спечели.", "date": "2018.04.04", "title": "Робърт Мълър продължава да разследва Тръмп, но срещу него няма обвинения"}
{"url": "http://www.mediapool.bg/sofiyskiyat-zatvor-e-istinskiyat-vits-v-koito-zhiveem-news277643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко двама \"строго охранявани\" убийци с близки до максималните присъди могат да избягат през парадния вход на най-строго охранявания затвор в държавата, защо останалите престъпници все още са вътре? Вероятно, защото няма какво да правят навън. Бягството във вторник следобед е виц, който илюстрира пълния разпад на държавата. По-добра илюстрация от тази може да бъдат само последвалите коментари на отговорните длъжностни лица.\r\n\tЕто каква е ситуацията. Имаме двама рецедивисти, които лежат за по 30 и 26 години при първоначален \"строг режим\". Те би трябвало да са изолирани дори от самите затворници вътре. За единия от тях има сигнал, че готви бягство. Вътрешният министър Валентин Радев уточнява: \"Направени са и са взети необходимите мерки по това, но за жалост се случи така, че той сега е избягал от затвора\". Сериозно?\r\n\tВъпросните \"мерки\" са били спиране от работа. Нищо друго не е направено. Опасният престъпник успява да подкупи колкото души му трябват от охраната и си вкарва пистолет и нож. Явно охраната не е знаела, че точно от него не е трябвало да взема пари, защото по принцип всеки в затвора си вкарва, каквото си иска. Резултатът е въоръжен убиец в затвора, излежаващ 30-годишната си присъда в \"строг режим\".\r\n\tВторник, слънчев следобед в \"Банишора\". Идеално време да избягаш от затвора. До оградата стои автомобил и чака бегълците. Хората в колата са маскирани, съобщава Нова телевизия. Не, това не е майтап. Никой от охраната \"не вижда\", че кола с маскирани мъже е паркирана до самия затвор. Никой не отива да ги попита поне от учтивост: \"Извинявайте, господа, не ви ли е топло с тия маски по обед, навън е двайсе и нещо градуса?\"\r\n\tВътре в затвора. Бегълците са въоръжени с един пистолет и нож. Срещу тях са двадесетина въоръжени охранители. Това са няколко поста от охраната. Никой не произвежда дори и един изстрел срещу двама убийци рецедивисти, които за пет минути могат да се окажат на \"Св. Александър Невски\". И това при положение, че срещу охраната е стреляно три пъти, което ясно показва, че момчетата са готови на всичко, включително да свитнат някой случаен цивилен навън. Единствената съпротива е...един от охранителите успява да \"дръпне\" за ризката единия беглец. Това е. Не се знае защо вместо това не го е застрелял.\n\n\r\n\tЦялата история навежда на мисълта, че тия герои може да са подкупили целия затвор, а някой от охраната им е дал служебния си пистолет, за да оправдае бягството.\r\n\tТака двамата излизат на свобода през парадния вход на затвора, защото явно някой им е отворил вратите за по-удобно. Дълъг път ги чака и не бива да се морят. Те отиват директно при маскираните си приятели, които ги чакат с кола наблизо. Все едно са си поръчали дринк енд драйв. Единствената съпротива идва от чистачката, която ги гони до дупка. За последното: всеки нормален чиновник с мозък в главата би се опитал да го спести поне това пред медиите. Явно и това е непосилно.\r\n\tПреди две седмици премиерът даде пари за сериозно увеличение на заплатите за служителите в затворите. Не 1000 лв месечно, тия и два лева не заслужават. Колегата на сегашните бегълци, който преди четири години прокопа тунел, за да избяга от Софийския, вероятно чете за новите тенденции и го хваща яд що се е морил толкова.\r\n\tСега въпросът е дали опасните престъпници са напуснали страната. Почти сигурно са я напуснали... през летище София срещу 10 лева за сандвич и кафе на граничната полиция.\r\n\tОт цялата работа излиза, че съдебната система не работи, а когато проработи, престоят в затвора е въпрос на личен избор.\r\n\tШегичките не спират до тук. \"Случаи на бягство от затвора винаги е имало, като се започне от времето на граф Монте Кристо и се стигне до строго охранявания \"Алкатраз\", обясни председателят на правната комисия в Народното събрания Данаил Кирилов в странен опит да тушира искането на БСП за оставката на правосъдния министър Цецка Цачева, която отговаря за затворите.\r\n\tПроблемите с Граф Монте Кристо са два. Първо, че това е измислен литературен герой на Дюма. Ерго, става дума за измислено бягство. Вторият проблем е, че Едмон Дантес копа тунел, после се престори на труп в чувал и накрая плува в ледената вода, за да избяга от замъка Иф. Момчетата от Софийския избягаха през шпалира на охраната, размахвайки пистолет и нож, предоставени им от самата охрана, а не дълго укривана лъжица, с която са копали тунел. Логично е Александър Дюма да не се сети, че може да изкара Дантес от затвора така.\r\n\tКоментарът на Данаил Кирилов явно не се оказа достатъчно несериозен за ГЕРБ, та се наложи изказване и от председателя на парламентарната им група Цветан Цветанов:\r\n\t\"Аз мисля, че историческият преглед, който направи колегата Кирилов, показва, че през годините е имало такива случаи не само у нас\".\r\n\tЕй това ни управлява.", "date": "2018.04.04", "title": "Софийският затвор е истинският виц, в който живеем"}
{"url": "http://www.mediapool.bg/ns-si-izmi-ratsete-za-istanbulskata-konventsiya-s-promeni-v-nk-news277637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъс 152 гласа \"за\" парламентът прие на първо четене предложените от БСП промени в Наказателния кодекс, свързани с домашното насилие.\r\n\tСъс законопроекта си БСП предлага промяна на характера на умишлено причинена средна телесна повреда на близък роднина или съпруг – от престъпление от частен в престъпление от общ характер. Промените предвиждат в тези случаи наказателното производство от общ характер да се образува по тъжба на пострадалия, подадена до прокуратурата, а не до съда, като тя няма да може да бъде оттегляна.\r\n\tМотивите за предложената промяна са свързани със затруднения на пострадалия при събирането на доказателства за престъплението, от една страна, а от друга - невъзможност за организиране на обвинението от пострадалия поради наличието на близост с извършителя, зависимост, страх и други подобни причини.\r\n\tПредвижда се и по-тежко наказание при осуетяване на изпълнението на съдебно решение или заповед за защита от домашно насилие.\r\n\tСпоред левицата със законопроекта се решава в голяма степен единият от съществените въпроси, предвидени в Истанбулската конвенция, а именно в частта с промяна и увеличаване на някои наказания.\n\n\r\n\tСпоред Филип Попов този проект е правилна стъпка в защитата на жените и децата от домашно насилие. Всяка четвърта българка е жертва на домашно насилие, каза и Георги Гьоков.\r\n\tПо този начин както опозицията, така и управляващите на практика отбиха номера с грижата за жертвите на домашното насилие, след като Истанбулската конвенция не бе приета, заради измислените твърдения, че с документа се въвежда ″трети пол″. Темата бе експлоатирана широко от Патриотите и БСП, а ГЕРБ изпратиха текстовете в Конституционния съд.", "date": "2018.04.04", "title": "НС си \"изми ръцете\" за Истанбулската конвенция с промени в НК"}
{"url": "http://www.mediapool.bg/radev-sledvashti-stapki-po-sluchaya-skripal-samo-pri-bezsporni-dokazatelstva-news277639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е председател на Съвета на ЕС и като такъв трябва да провежда политика на диалог и баланс, каза президентът Румен Радев след срещата си с хърватския си колега Колинда Грабар – Китарович.\r\n\tБългария остана една от малкото страни в ЕС, които не изгониха руски дипломати в знак на солидарност с Великобритания заради отравянето на нейна територия на бивш руски агент и неговата дъщеря. Премиерът Бойко Борисов поиска допълнителни доказателства за вината на Русия, въпреки че срещу позицията му има съпротива дори в ГЕРБ.\r\n\t\"Виждаме, че такава позиция взе и Австрия, която е следващият председател на Съвета на ЕС. Държа да подчертая, че България е лоялен член на съюзите, в които членува - ЕС и НАТО, но това са съюзи, които се основават на много ясни ценности, една от тези ценности е прозрачността“, каза Радев.\r\n\tПо думите му, за да предприемем следващи стъпки, трябва да има ясни и безспорни доказателства за отговорността на Москва\r\n\t\"Диалогът с Русия трябва да продължи\", смята хърватският президент Колинда Грабар-Китарович.\n\n\r\n\t\"Виждам Русия като световна сила, с която освен за взаимните спорове, трябва да се разговаря и по много други въпроси като международната сигурност, борбата с тероризма и останалите заплахи, с които се сблъскваме. Хърватия е солидарна с ЕС за експулсирането на дипломатите. Време е ЕС и Русия да се върнат към политиката на диалога и към нормализиране на отношенията\", каза Колинда Грабар-Китарович.\r\n\tЗа разлика от България, Хърватия изгони един руски дипломат в знак на солидарност с Великобритания.\r\n\tРадев изрази надежда, че България ще положи усилия, държавите, които имат резерви да участват в срещата на върха Европейски съюз-Западни Балкани през май, да седнат на масата на преговорите.\r\n\tТакива резерви вече изразиха Сърбия, Румъния, Кипър и Испания. Причината е участието на Косово в срещата в София.\r\n\tРадев подчерта, че България е успяла да обърне вниманието на ЕС върху Западните балкани и среща разбиране от Брюксел, че ако Съюзът не предостави европейска перспектива на държавите от региона, те ще предоставят балканска перспектива на Европа.\r\n\t\"Виждаме, че има проблем на срещата на върха вече е изразено от някои държави и резерви, съответно от Испания, Румъния, Кипър, но аз съм убеден, че България ще продължи да полага усилия тези държави от ЕС да бъдат на масата, защото видяхме, че няма друг начин да осигурим стабилност, сигурност и просперитет, освен диалог.\"", "date": "2018.04.04", "title": "Радев: Следващи стъпки по случая \"Скрипал\" – само при безспорни доказателства"}
{"url": "http://www.mediapool.bg/kabinetat-predlaga-dimitar-georgiev-za-vtori-mandat-nachelo-na-dans-news277640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството предлага на президента на Румен Радев да издаде указ за назначаване за нов мандат на Димитър Георгиев за председател на Държавна агенция ″Национална сигурност″, съобщиха в сряда от правителствената информационна служба.\r\n\t \r\n\tДимитър Георгиев и в момента изпълнява тази длъжност. На нея бе зназначен през 2015 година от президента Пленвлиев, по предложение на Бойко Борисов.\r\n\t \r\n\tГеоргиев е роден на 15 август 1968 г. в София. Завършил е ВТУ \"Тодор Каблешков\" със специалност \"Машинен инженер\" и ЮЗУ \"Неофит Рилски\" като магистър по счетоводство и контрол.\r\n\tОт октомври 1993 г. до ноември 2005 г. е работил в Национална служба \"Сигурност\" – МВР по линия на противодействие на икономически и финансови престъпления. Преминал е през всички нива на служебната йерархия, като от 2002 г. до ноември 2005 г. е заемал длъжността началник на структурно звено с ранг на полицейски комисар.\r\n\tОт ноември 2005 г. до ноември 2006 г. е бил съветник на главния секретар на МВР.\r\n\tОт ноември 2006 г. до януари 2011 г. е директор на дирекция \"Международно оперативно полицейско сътрудничество\" в МВР. От 11 януари 2011 г. до 28 май 2013 г. е заемал поста заместник-министър на вътрешните работи.\r\n\tВ периода юни 2013 г. – октомври 2013 г. е бил консултант по въпросите на сигурността на телекомуникационна компания \"Глобул\". От 18 ноември 2013 г. е бил член на съвета на директорите на \"Метрополитен\" ЕАД. От 1 май 2014 г. е бил директор по сигурността на Комуникационна компания \"Теленор България\".", "date": "2018.04.04", "title": "Кабинетът предлага Димитър Георгиев за втори мандат начело на ДАНС"}
{"url": "http://www.mediapool.bg/elektronni-uchebnitsi-za-vsichki-detsa-ot-do-v-klas-news277641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички ученици от І до VІІ клас ще имат достъп до електронни учебници от новата учебна година. За целта кабинетът отпусна допълнителни средства, които 3% върху съответните нормативи за помагалата за І клас и 8% върху норматива за по-големите деца, съобщи правителствената пресслужба.\r\n\tЦелта е по този начин да отпадне необходимостта децата да носят хартиените си учебници и така да се намали тежестта на раниците им. Електронно четимите учебници ще имат напълно идентично съдържание с това на одобрения учебник, създаден като печатно издание. За въвеждането на възможността за ползване на е-помагала беше съобщено преди месеци.\r\n\tДругата мярка за намаляване на тежестта на ученическите раници е отпечатването на хартиените учебници на по-лека хартия и разделянето на по-дебелите от тях на части. заделени са и средства за купуването на шкафчета за част от училищата. Там децата ще могат да оставят книгите и тетрадките си, за да не се налага да ги мъкнат всеки ден.", "date": "2018.04.04", "title": "Електронни учебници за всички деца от І до VІІ клас"}
{"url": "http://www.mediapool.bg/velosipedi-shte-se-kachvat-bezplatno-v-transporta-v-sofiya-zasega-samo-na-hartiya-news277638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВелосипедистите ще могат да возят безплатно колелата си в градския транспорт, но друг път. Възможността за качване на колело в автобус ще бъде записана в новата наредба за градския транспорт в столицата, която ще бъде гласувана в четвъртък. Тя обаче ще остане на хартия поне до края на годината.\r\n\tВ момента качването на велосипеди в автобусите, тролеите и трамваите е забранено, а в метрото те могат да се возят при определени условия - в събота и неделя и след 21 часа и на цената на редовен билет.\r\n\tСъветниците ще позволят качването на колела и в наземния транспорт, но ако има условия за това, обясни в сряда председателят на общинския съвет Елен Герджиков. Условията са превозните средства да са снабдени с велобагажници. В момента такива няма.\r\n\tПредвижда се някои автобуси да бъдат оборудвани с велогардероби. Те ще бъдат вътре в превозните средства, а не външни, и ще са за няколко колела, обясни съветникът Зафир Зарков от ГЕРБ. На \"Столичния автотранспорт\" ще бъде даден срок до края на годината да избере кои линии да бъдат оборудвани с велогардероби, какви точно да бъдат те и с какви средства да се направи това.\r\n\t\r\n\tИдеята е такава възможност да има по линиите, които водят до места, където се кара колело като Бистрица, Железница, Витоша и т.н.\r\n\tНовата наредба за градския транспорт беше представена преди около месец. В рамките на обсъждането ѝ са направени изменения в първоначалните текстове. Едно от тях е увеличаване на възможността с карта за една линия хората да могат да ползват повече превозни средства.\r\n\tВ момента, ако човек има карта за една линия, може да се вози с нея и на други, но те трябва да имат общи спирки. Така, ако картата е за трамвай 5, който минава по бул. \"Цар Борис ІІІ\", тя не важи за автобус 260, който върви по същия булевард, но спирките на двете линии са различни.\r\n\tС новата наредба се позволява картата за една линия да се ползва за всички превозни средства, които вървят по същия маршрут. В случая и за трамвай 5, и за автобус 260 по цялото протежение на бул. \"Цар Борис ІІІ\".\r\n\tПромяна ще има и в . Санкцията от 200 лева, която се налага на нередовен пътник при свалянето му от превозното средство, ще бъде намалена на 50 лева, тъй като това е максимумът по закон.\r\n\tСъветниците са преосмислили първоначалното си намерение да запазят размера на глобата, която се плаща на място в тролея, трамвая, метрото или автобуса. Вместо сегашните 40 лева тя ще е 30 лева. Идеята е да има по-голяма разлика между санкцията на място и тази, която се налага с акт.\r\n\tНовата наредба въвежда и възможността за пътуване с електронни билети и плащане на превозните документи онлайн, през телефон и с дебитна карта, както и таксуването на разстояние или на време за пътуване. Всичко това обаче ще остане на хартия до изграждането на новата система за таксуване в градския транспорт. Обществената поръчка за нея в момента е на фаза разглеждане на офертите на кандидатите. Самата система няма да заработи преди 2020 г.\r\n\tСъветниците записват в наредбата и съществуването на , който за разлика от другите добри идеи като промяна на таксуването и превозването на велосипед, ще е факт до дни. Нощните автобуси ще се движат от 7 април. Линиите ще са четири и ще свързват основните квартали на града, а маршрутите им ще се пресичат в центъра - при Националната художествена галерия. Там те ще остават по 5 минути, за да могат пътниците да се прехвърлят от една линия на друга, ако искат. Автобусите по 4-те маршрута ще минават през 40 минути.\r\n\tУслугата ще струва 2 лева, билетът ще важи за една нощ и ще може да се ползва и за четирите линии. Билетите ще се продават от контрольори. Абонаментните карти за останалите линии от градския транспорт няма да важат през нощта, тъй като в цената им било включено само пътуването по дневните маршрути.\r\n\t\r\n\tНощният транспорт ще се движи експериментално до края на годината и разходите за него се изчисляват на 900 000 лева. Ако опитът е успешен, автобусите през нощта ще останат за постоянно, възможно е обаче маршрутите или броят на линиите да бъдат променени.\r\n\tНовата наредба за градския транспорт въвежда на хартия и зеления билет, който позволява ползване на всички линии на цена от 1 лев за целия ден. Промоцията е само в дни с прекомерно запрашаване на въздуха и цели да накара хората да не ползват колите си.\r\n\tСъщата цел има и т. нар. бял билет за безплатен градски транспорт при много мръсен въздух. Той обаче може да влезе реално в употреба след промени в законите, които позволят поставянето на стикери, които дават информация за екологичността на колите. Тогава общината ще може да забранява движението на по-мръсните коли и да пуска безплатен транспорт.\r\n\tНови правила се въвеждат и за . Те ще са безплатни само при реално пътуване с подземната железница.\r\n\tПреференциите за клиенти на градския транспорт ще се ползват само, ако пътникът е пътувал от дадената станция до друга спирка на подземната железница и се е върнал обратно за не по-малко от 1 час. Само тогава за притежателите на абонаментни карти паркирането ще е безплатно в рамките на работното време на метрото и ще струва по 50 ст. на час извън този интервал.\r\n\tЗа хората, пътували с еднократен билет, безплатни са два часа след чекирането на билета. За останалите клиенти на паркингите цената ще се определя на пазарен принцип от Центъра за градска мобилност и ще зависи от местополжението и натовареността.\r\n\tПромените се правят, тъй като в момента има хора, които си купуват карта за метро за 36 лева на месец и реално я използват като абонамент за паркинга, без да ползват транспорта.\n\n\r\n\t\r\n\tСпоред БСП мнозинството от ГЕРБ в общинския съвет иска да приеме нова наредба за градския транспорт, вместо да промени съществуващата, за да .\r\n\tСоциалистите обясниха преди време, че на първа инстанция съдът е постановил, че увеличението на билета на 1.60 лева не е икономически обосновано. Решението на съда е от февруари, а новата наредба е внесена за обществено обсъждане дни след това. Сега предстои да бъде приета 20 дни преди заседанието на втората инстанция по делото. Така старата наредба, която се обжалва от граждани, няма да действа към датата на бъдещото решение на съда и то реално няма да бъде приложено.", "date": "2018.04.04", "title": "Велосипеди ще се качват безплатно в транспорта в София, засега само на хартия"}
{"url": "http://www.mediapool.bg/v-tsentralna-evropa-nabirat-sila-krainodesni-dori-rasistki-vazgledi-news277642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХърватският президент благодари на Аржентина, че след Втората световна война е приела печално известни и пронацистки военнопрестъпници. В България водещ политик нарича ромското малцинство \"диви, приличащи на хора същества\". А унгарският премиер обявява, че \"цветът\" на европейците не трябва да се смесва с този на африканци и араби.\r\n\t \r\n\tСлед Втората световна война подобни възгледи са табу в Европа и са изразявани от крайнодесни маргинални организации. Днес в някои части на Централна и Източна Европа те са изразявани открито от лидери от основните политически течения, нещо, което е част възхода на популизма на фона на глобализацията и масовата миграция.\r\n\t \r\n\t\"В региона се случва нещо по-голямо, което произведе патриотичен, ксенофобски и консервативен дискурс, чрез който крайнодесни идеи успяха да се превърнат в основно (политическо) течение\", каза Том Джунс, историк от Фондацията за хуманитарни и социални изследвания в българската столица София.\n\n\r\n\t \r\n\tНа много места завоят надясно включваше реабилитиране на нацистки колаборационисти, често бойци или групировки, почитани като борци срещу комунизма и бранители на националната свобода. В Унгария и Полша освен това правителствата подкопават устоите на независимостта на съдебната система и медиите, което накара правозащитни организации да отправят предупреждение, че в някои части от региона, който през 1989 г. отхвърли подкрепяните от Москва диктатури, демокрацията е под заплаха.\r\n\t \r\n\tСпоред някои анализатори Русия прикрито подпомага дейността на екстремистки организации, за да дестабилизира западните либерални демокрации. Макар че е трудно това твърдение да бъде доказано с конкретни факти, е видно, че възходът на радикалните организации тласна умерените консервативни партии в Европа надясно, за да запазят подкрепата на избирателите.\r\n\t \r\n\tТакъв е случаят в Унгария, където премиерът Виктор Орбан и неговата партия Фидес - фаворитът за спечелване на парламентарните избори на 8 април - привлякоха избиратели с все по-гръмка антимигрантска кампания.\r\n\t \r\n\tПредставяйки се за спасител на бяла християнска Европа, завладявана от мюсюлмани и африканци, Орбан настоя, че унгарците не искат \"техният цвят, традиции и национална култура да се смесват с тези на други\".\r\n\t \r\n\tУнгарският премиер, който се отнася приятелски към руския президент Владимир Путин, беше и първият европейски лидер, подкрепил Доналд Тръмп в предизборната надпревара в САЩ през 2016 г. През 2015 г. Орбан издигна ограда с бодлива тел по границите на Унгария, за да спре мигрантите, и оттогава отправя апокалиптични предупреждения, че ако миграцията продължи, Западът ще се изправи пред расово и цивилизационно \"самоубийство\".\r\n\t \r\n\tОрбан е обсебен и от демонизирането на финансиста и филантроп Джордж Сорос - роден в Унгария оцелял от Холокоста - когото невярно представя като радетел за безконтролна имиграция към Европа. През 2017 г., в рамките на това, което критици нарекоха разпространявана под егидата на държавата конспиративна теория с антисемитски нотки, унгарското правителство е похарчило 48,5 милиона долара за реклами срещу Сорос, твърди разследващият новинарски сайт \"Алтлатсо\" (altlatszo.hu).\r\n\t \r\n\tВ неотдавнашна реч Орбан заклейми Сорос с език, който повтаряше антисемитски клишета от 20 век. Той заяви, че враговете на Унгария \"не вярват в труда, а във финансовите спекулации; те нямат родина, но в същото време мислят, че целият свят е техен\".\r\n\t \r\n\tВ Полша ксенофобският език също е във възход. През ноември, когато националистите се събраха на огромно шествие по случай Деня на независимостта и някои от тях носеха транспаранти с призиви за \"Бяла Европа\" и \"Чиста кръв\", полският министър на вътрешните работи нарече това \"прекрасна гледка\".\r\n\t \r\n\tПолските власти са затънали и в тежък спор с Израел и еврейските организации заради закон, криминализиращ обвиняване на Полша за престъпленията на Германия по време на Холокоста. \r\n\tКогато напрежението се повиши, полският премиер Матеуш Моравецки заяви, че сред виновните за Холокоста има и \"еврейски извършители\". Той също така посети в Мюнхен общ гроб на бойци от полска нелегална съпротивителна групировка, която е сътрудничила с нацистите.\r\n\t \r\n\tВ същия стил Аркадиуш Карбовяк, представител на полските власти, натоварен да организира създаването на нов исторически музей във Варшава, окачестви следвоенните трибунали в Нюрнберг като \"най-големия съдебен фарс в еропейската история\". Той заяви, че нюрнбергските процеси са станали \"възможни единствено заради сериозната роля на евреите\" в организирането им и ги нарече \"мястото, където е създадена официалната религия на Холокоста\".\r\n\t \r\n\tВ целия регион роми, мюсюлмани, евреи и други малцинства изразиха безпокойство за бъдещето. Но националистите настояват, че не насаждат омраза. Те твърдят, че защитават националния суверенитет и своя християнски начин на живот от глобализацията и масовия приток на мигранти, които не могат да бъдат асимилирани.\r\n\t \r\n\tНа Балканите, които през 90-те години бяха окървавени от етнически военни конфликти, също има възход на национализма, особено в Сърбия и Хърватия. Политически анализатори там смятат, че руската пропаганда подклажда старите етнически напрежения.\r\n\t \r\n\tОткакто през 2013 г. се присъедини към ЕС, Хърватия трайно се движи надясно. Някои представители на властите отрекоха Холокоста и възхвалиха ролята на ултранационалистическия и пронацистки режим на хърватските усташи, при който във военновременни затворнически лагери са убити десетки хиляди евреи, сърби, роми и хървати антифашисти.\r\n\t \r\n\tПри неотдавнашно посещение в Аржентина хърватският президент Колинда Грабар-Китарович благодари на Буенос Айрес за приютяването след войната на хървати, които са били представители на усташкия режим.\r\n\t \r\n\tНай-известният \"ловец\" на нацисти в света, Ефраим Зуроф от центъра \"Визентал\", нарече изказването й \"ужасяващо оскърбление към жертвите\". Впоследствие Грабар-Китарович заяви, че с думите си не е целяла да възхвалява тоталитарен режим.\r\n\t \r\n\tВ същото време в България, която е ротационен председател на ЕС, правителството включва крайнодясна коалиция, \"Обединени патриоти\", чиито представители са отправяли нацистки поздрави и са обиждали малцинства. Вицепремиерът Валери Симеонов нарече ромското малцинство в страната \"диви, приличащи на хора същества\", чиито жени са \"с инстинкти на улични кучки\".\r\n\t \r\n\tИзследователят Джунс заяви, че макар и в България да има увеличение на престъпленията от омраза, проблемът не предизвиква особено безпокойство на запад, защото страната контролира публичния си дълг и за разлика от Полша и Унгария не отправя предизвикателство към фундаменталния западен консенсус.\r\n\t \r\n\t\"България не клати лодката\", каза Джунс. \"Те вървят в крак с Европа.\"\r\n\t \r\n\tМакар че в Западна Европа популистките и крайнодесните организации също са във възход, при едни и същи предизвикателства страни като Полша и Унгария се оказват по-уязвими, каза Петер Креко, директор на Института за политически капитал в Будапеща. \"В по-млади, по-слаби и по-крехки демокрации\", заяви той, \"десният популизъм е по-опасен, защото може да отслаби и дори да унищожи демократичните институции\".", "date": "2018.04.04", "title": "В Централна Европа набират сила крайнодесни, дори  расистки възгледи"}
{"url": "http://www.mediapool.bg/sofiya-tarsi-nai-dobrata-ideya-za-preustroistvo-na-raiona-okolo-tsentralna-gara-news277657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община обяви архитектурен конкурс за нов облик на зоната около Централна гара в София. Идеята е тя да се превърне във вторичен градски център. Трябва да се намери решение за подобряване на достъпа до тази част на София, какви точно да са функциите ѝ и как да се реорганизират пространствата там, за да се използват пълноценно и да привличат повече хора.\r\n\tКонкурсът е част от четвъртото  издание на Европейските награди за българска архитектура VIZAR. Класираните на първите три места проекти ще получат парични награди - 10 000 лева за първо място, 5000 лева за второ и 3000 лева за трето. Идеите ще бъдат показани на изложба от 5 до 10 юни в Националната художествена галерия.\r\n\tКонкурсът за преустройството на района около Централна гара беше анонсиран от главния архитект на София Здравко Здравков в края на миналата година. Според него тази част от града има неизползван потенциал и трябва да бъде променена. За привличането на повече хора там трябва да се намери по-добро решение за Ротондата пред жп гарата. Въпреки множеството ремонти търговските площи стоят празни, а мястото не е особено приятно.\r\n\tНа конкурса се разчита и за решение как да се развиват териториите северно от жп гарата. Общината беше предложила там да е една от зоните за небостъргачи, но идеята отпадна, тъй като високите сгради биха пречили на самолетите, които прелитат над района.\r\n\tФокусът на проектите трябва да е върху \"най-контактната и неразвита част\" от зоната - територията между булевардите “Христо Ботев” и “Княгиня Мария Луиза” и Предгаровия площад, \"чиито пространствен потенциал остава неоползотворен\".\r\n\tПроектите трябва да отчитат идеите на Общия устройствен план и \"да планират изграждането на разглежданата територия, като част от хармоничното бъдещо  развитие на София\". Намеренията на общината включват ремонт на улиците в района, както и изграждането на транспортен пробив под линиите като продължение на бул. \"Христо Ботев\". Освен това е включена и реконструкция на градините \"Алжир\" и тази на Майчин дом. Трамвайното депо \"Клокотница\" пък трябва да се превърне в център за младежки дейности.\r\n\tПроектите трябва да дават решение за подобряване на достъпа до зоната, включително пеша и с велосипед. Трябва да се предложат и варианти за финансиране, които да включват и възможност за публично-частно партньорство, публично кредитиране и други, както и възможен модел за компенсиране на собствениците на частни имоти, попадащи в рамките на зоната.\r\n\tПрепоръчително е да бъде изследвана възможността за изграждане на допълнителни буферни паркинги в района, включително чрез използване на съществуващите локални платна на бул. \"Княгиня Мария Луиза\".", "date": "2018.04.04", "title": "София търси най-добрата идея за преустройство на района около Централна гара"}
{"url": "http://www.mediapool.bg/ssb-plamen-georgiev-zastrashava-nezavisimostta-na-sada-news277648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКоментарите на председателя на Комисията за противодействие на корупцията и отнемане на незаконно придобито имущество (КПКОНПИ) Пламен Георгиев по делото, заведено от комисията срещу банкера в изгнание Цветан Василев, застрашават независимостта на съда.\r\n\tТова посочват от Съюза на съдиите в България (ССБ) в отворено писмо, изпратено в сряда до Съдийската колегия на ВСС, председателя на парламента Цвета Караянчева и Европейската комисия (ЕК).\r\n\tПовод за позицията на съдийската организация са коментарите на Георгиев, които той направи пред сайта \"Правен свят\" във връзка с решението на Софийския градски съд (СГС) да спре делото по иска на КПКОНПИ срещу Василев и 27 юридически лица за над 2 млрд. лв. Както е известно, магистратите отправиха  в Люксембург за това дали българския законза гражданска конфискация отговаря на европейските стандарти. Делото бе спряно до получаване на отговор.\r\n\tГеоргиев от своя страна отправи директни критики към СГС, заявявайки, че бил изненадан от това решение и в него намирал \"смущаващи факти\". След изявлението му по темата последваха серия от публикации, насочени срещу градския съд и лично срещу съдията, отправил преюдициалното запитване.\r\n\tЗатова и от ССБ напомнят в писмото си, че преценката дали и какво запитване да се отправи до Съда на ЕС е \"от изключителната компетентност на националните съдилища на държавите членки на ЕС\", както и, че този механизъм е предвиден в Договора за функциониране на Европейския съюз и \"обезпечава правилното функциониране на системата за съдебно сътрудничество, като от особено значение за тази система е независимостта на националните съдилища\".\n\n\r\n\t\"В този смисъл и компетентните държавни власти на Република България следва да обезпечат независимостта на българските съдилища както при осъществяването на тяхната правосъдна дейност, така и в случаите, когато вземат решение за отправяне на преюдициално запитване относно тълкуването на Правото на ЕС\", подчертава председателят на ССБ съдия Атанас Атанасов.\r\n\t\"Отбелязвайки, че отправянето на преюдициалното запитване е \"право\" на съда, господин Георгиев съвсем еднозначно изразява своята позиция, че това запитване е било ненужно за правилното решаване на делото, че също така ненужно ще го забави и ще затрудни работата на комисията му, както и изразява несъгласие със съдържанието на отправените в запитването въпроси, окачествявайки част от съдържанието им за \"невярно\", \"откровена лъжа\", \"абсурдно твърдение\", припомнят от съдийския съюз.\r\n\tСпоред него \"в цялост интервюто внушава, че българският съд е некомпетентен, зависим, обвързан, както и че института на преюдициалното запитване е в тежест на Българската държава, тъй като процедурите много се бавили, а конкретните национални дела били от изключителна важност\".\r\n\tВ писмото се отбелязва, че подобни коментари от висш държавен служител поставят под съмнение принципите на които се гради ЕС и върховенството на правото – \"една тенденция която се наблюдава и при други държави членки на ЕС от Централна и Източна Европа\".\r\n\t\"В случая следва да се има предвид, че освен представител на страна по висящото съдебно производство, господин Пламен Георгиев има качеството и на ръководител на държавен орган, който съгласно разпоредбата на чл. 4, ал. 1, т. 1 от Закона за противодействие на корупцията и отнемане на незаконно придобитото имущество следва да се ръководи от принципите на законност и обективност. В това си качество председателят на КПКОНПИ следва да се въздържа от коментари, засягащи по същество работата на съда и с които подкопава авторитета на съдебната власт\", напомнят съдиите.\r\n\tСпоред тях подобно поведение на високопоставен представител на орган извън съдебната власт застрашава независимостта на съда и създава предпоставки за опорочаването на бъдещите процесуални действия.\r\n\t\"Република България нееднократно е била осъждана от Съда за правата на човека за нарушили изискванията за обезпечаване на справедлив съдебен процес изявления на представители на държавната власт. В този смисъл и се обръщаме към председателя на Народното събрание с молба да запознае народните представители с нашето писмо, предвид правомощията им по чл. 17 от ЗПКОНПИ да осъществяват контрол върху дейността на ръководената от господин Пламен Георгиев комисия\", призовават от ССБ.\r\n\tСъюзът се обръща и към членовете на Съдийската колегия на ВСС като призвани да защитават независимостта на съда – \"да реагират и по отношение на поредните координирани анонимни медийни атаки срещу съдии по повод на тяхната работа по дела, както и срещу сегашното ръководство на СГС\".\r\n\t\"В еднакво звучащи публикации, макар и разпространени от различни медии, не се обсъждат правните съображения на съда за отправяне на преюдициалното запитване, а се отправят квалификации, засягащи личния и професионален авторитет на съдията, разглеждаща делото, приписват се без каквито и да е конкретни факти недопустими обвързаности и се твърди, че съдът е действал, за да обслужи ответниците по иска на КПКОНПИ\", се казва още в отвореното писмо.\r\n\tССБ визира публикации в медии, свързвани с депутата от ДПС Делян Пеевски, в които се призоваваше за чистка в съдебната система, а съдията по делото бе атакувана като член на съсловната организация.\r\n\t\"Липсата на реакция от страна на ВСС срещу такива публикации създава благоприятна среда за оказване на нелегитимен натиск върху съда и засяга всички съдии, потенциални обекти на злонамерени атаки, които биха се оказали незащитени от органа, призван да осигурява необходимата им институционална подкрепа\", заявяват още от Съюза на съдиите в България.\r\n\tОттам призовават за реакция и Еврокомисията в качеството й на \"пазител на правото на ЕС\", доколкото \"засягането на независимостта на българския съд по повод активността му да осигури спазването в страната на правния ред на Съюза, засяга и принципите, възприети и защитавани от страна на ЕС\".", "date": "2018.04.04", "title": "ССБ: Пламен Георгиев застрашава независимостта на съда"}
{"url": "http://www.mediapool.bg/17-godishno-momche-se-udavi-v-yazovir-koprinka-news277658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t17-годишно момче се удави в язовир \"Копринка\", предаде в сряда БГНЕС.\r\n\tТрагичният инцидент е станал около 14.30 часа. Веднага след подаден сигнал към мястото е изпратена спасителна група от Казанлък, за да извадят тялото на младежа.а.\r\n\tПричините за удавянето на непълнолетното момче все още се изясняват.", "date": "2018.04.04", "title": "17-годишно момче се удави в язовир \"Копринка\""}
{"url": "http://www.mediapool.bg/shofyor-na-kamion-s-balgarska-registratsiya-e-zadarzhan-s-9-kg-kokain-v-turtsiya-news277659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШофьор на тежкотоварен камион с българска регистрация е задържан в Турция след внезапна полицейска проверка, при която във возилото са открити 9 кг кокаин.\r\n\tСпоред първоначалната информация униформените са действали по предварителен сигнал, че от България ще бъде внесена дрога. При претърсването е включено и обучено куче, открило скритите пакети с кокаин в тайници под камиона.\r\n\tСлед разпит на шофьора полицията е претърсила кв. \"Бейкоз\" в Истанбул. Там са открити още 10 кг кокаин, укрити в противопожарни бутилки и пистолет без регистрационни номера. Арестувани са двама души, които по-късно са транспортирани в Текирдаг, уточнява БГНЕС.", "date": "2018.04.04", "title": "Шофьор на камион с българска регистрация е задържан с 9 кг кокаин в Турция"}
{"url": "http://www.mediapool.bg/gerb-izvadi-nov-kmetski-geit-tozi-pat-v-mezdra-news277660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед Хасково и Сопот този път Мездра се оказа арената на нов регионален \"гейт\", както политиците наричат всеки скандал, свързан със съмнения за неправилно изразходване на общински и държавни средства.\r\n\tГЕРБ обвини кмета на общината Генади Събков за нередности, свързани с недостроена спортна зала, получена земеделска субсидия от сина му и за изчезнал данъчен кредит от 2.6 млн. лв. Депутатът от ГЕРБ Александър Иванов нарече скандала \"Мездра гейт\" от парламентарната трибуна и обяви, че ще сезира прокуратурата и Комисията за конфликт на интереси. От ГЕРБ поискаха и оставката на Генади Събков.\r\n\tКметът заяви, че не само няма намерение да я подава, но и отрече обвиненията. На извънредно свикана пресконференция на площадката на недостроената спортна зала Събков посочи, че тези случаи са от преди да стане кмет на Мездра. Той прехвърли отговорността на предшествениците на поста му, а за земеделската субсидия на сина му обясни, че Комисия за конфликт на интереси се е произнесла, че няма допуснато нарушение.\r\n\tГенади Събков стана кмет на община Мездра в началото на ноември 2015 г., като бе избран с листата на БСП.Спортната зала – защо трета година няма положена тухла?\r\n\tВерсията на ГЕРБ за спортната зала е следната: През 2014 г. държавата дава 1.4 млн. лв. на общината. Тя от своя страна превежда парите като авансово плащане на избрания изпълнител на обекта. За изграждането на обекта има издадено разрешително за строеж, но до момента няма положена нито една тухла.\r\n\t\"Защо трета година няма една положена тухла?\", попита депутатът Александър Иванов от ГЕРБ и показа снимки. По думите му \"това на практика е било безлихвен заем към изпълнителя\".\r\n\tПровинението на кмета на Мездра Генади Събков, според ГЕРБ, е, че в края на 2016 г. той \"издава удостоверение за отлично изпълнение на правилно изразходване на финансовия ресурс от страна на изпълнителя\", каза Иванов.\r\n\tСъбков обясни, че първата му работа, след като станал кмет на Мездра през ноември 2015 г., била да провери кой е строил, какво е свършил и по какъв начин. По случая е сезирал окръжната прокуратура във Враца и Агенцията за държавна финансова инспекция. Районната прокуратура е изпратила материалите по случая в Специализцираната прокуратура за вземане на становище по компетентност, посочи кметът.\r\n\tАгенцията за държавна финансова инспекция открила нарушения и съставила актове на предишните управници на Мездра – 6 акта за изпълняващия длъжността кмет Николина Кътовска, 5 акта за бившия кмет Иван Аспарухов и на временния кмет Валентин Вълчев – 2 акта, каза Събков.\r\n\tТой обясни, че като добър стопанин е поискал и е наложен запор на сметките на строителите – \"Галчев инженеринг\" ЕООД, и на местния предприемач Тихомир Лаковски.\r\n\t\"Прекратих договора с тях от над 8.2 млн. лв. заради това, че залата продължава да е на кота нула\", каза кметът на Мездра. Той уточни, че до момента недостроената спортна зала е глътнала над 5.6 млн. лв.\r\n\tГенади Събков призова Специализираната прокуратура да каже кой е виновен и отговорен.Синът учи в Шотландия и взима земеделска субсидия\r\n\tБившият депутат от ГЕРБ Антон Тодоров, който не успя да стане шеф на Комисията по досиетата, обяви, че ГЕРБ ще сезира и новата комисия \"Антикорупция“, която се занимава с конфликта на интереси.\r\n\tОт ГЕРБ питат дали има конфликт на интереси и деклариран ли е такъв, защото в периода 2011-2015 синът на кмета Николай е взел под наем от общината ниви и пасища, а за обработването им е получавал европейски субсидии. По същото време Николай бил студент в Шотландия. По думите на Антон Тодоров сумата годишно била около 16 000 лв.\r\n\tКметът Генади Събков обясни, че още през 2015 г. Комисията за конфликт на интереси се е произнесла по случая и установила, че няма такова нарушение.Къде са 2.6 млн. лв. от възстановен ДДС?\r\n\tДруг случай, огласен от ГЕРБ, е свързан с 2.6 млн. лева от възстановен на община Мездра ДДС по изпълнен през 2014 г. проект за реконструкция на ВиК мрежа.\r\n\t\"В сигнала до Цацаров питаме къде са тези 2.6 млн. лева от възстановен на община Мездра ДДС по проект за пречиствателна станция. Безлихвен кредит от Министерството на финансите, получен 2016 г., не е възстановен до момента, тези средства стоят в общината, за какво се разходват, не е ясно\", каза депутатът Александър Иванов.\r\n\tГЕРБ питат още и какви санкции е понесла община Мездра от страна на КЗК за неправилно проведени конкурси и класирани изпълнители и на чия финансова сметка се пишат те.ГЕРБ иска оставката на кмета, той не се предава\r\n\t\"След изнесените факти за община Мездра, за мен като представител на избирателите от 6-ти МИР, за нас буди притеснение оставането на кмета на поста му. Имаме основателни притеснения, че той работи във вреда на жителите на общината. Ние считаме, че е редно той да подаде оставка, а институциите да направят проверка. За нас е морално той да се оттегли от поста\", заяви ексдепутатът Антон Тодоров в Народното събрание.\r\n\tКметът облаче няма намерение да подава оставка. \"Виновен съм, че съм се родил и съм станал кмет на община Мездра. Атаките срещу мен са, защото се кандидатирах за кмет и спечелих изборите. Виновен съм, че като добър стопанин предадох материалите на прокуратурата\", каза Събков.Прочистването на местната власт от феодалите\r\n\t\"Има ефективност от това, което правим – прочистването на местната власт от феодалите\", констатира доволно Антон Тодоров. Като успех посочи изгонването на зам.-кмета на Сопот Николай Новаков от партията и напускането на кмета Деян Дойнов – друг от \"гейтовете\" на ГЕРБ.\r\n\tДойнов и Новаков бяха герои на две пресконференции на Антон Тодоров и Александър Иванов. \"Задаваме въпрос – тези две лица остават ли лица на БСП в Сопот? Ще подкрепят ли БСП в Сопот искане за оставката на кмета и на зам.-кмета? Ще продължат ли общинските съветници да подкрепят налудничавите предложения на кметския екип?...\", попита Тодоров.\r\n\tМеждувременно от БСП-Пловдив съобщиха, че партийната организация в Сопот е потвърдила решението на Контролната комисия от 2 април 2018 г. за прекратяване на членството на Николай Новаков в партията и остро осъжда действията му, защото уронват престижа на община Сопот и левицата. Другата седмица ръководството на местната структура на БСП ще проведе среща и с кмета на Сопот Деян Дойнов, на която ще бъде обсъдено финансовото състояние на общината и ще се вземе решение.", "date": "2018.04.04", "title": "ГЕРБ извади нов кметски \"гейт\", този път в Мездра"}
{"url": "http://www.mediapool.bg/s-naglasa-za-seriozni-redaktsii-ns-prie-energiynite-reformi-news277633.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа първо четене парламентът прие в сряда два законопроекта, предлагащи промени в Закона за енергетиката, свързани съответно с реалното пълно освобождаване на електроенергийния пазар и с предоставянето на правомощия на Комисията за енергийно и водно регулиране (КЕВР) да може да се произнася по сделки с лицензирани от нея дружества. По-късно комисията по енергетика в Народното събрание одобри обединяването на корекциите, които ще минат сериозни редакции преди разглеждането на второ четене.\r\n\tПредложението на Обединените патриоти, според което КЕВР ще може да се произнася по сделки при промяната на собствеността в повече от 20 на сто и бе внесено специално заради купуването на българските активи на ЧЕЗ от пазарджишката \"Инерком\", например ще претърпи сериозни промени. Идеята предизвика критиките на шефа на енергийния регулатор Иван Иванов и на председателя на парламентарната енергийна комисия Делян Добрев от ГЕРБ, според които така схематично разписана може да доведе до субективни решения на КЕВР и злоупотреба с власт.\r\n\tВъпреки това тя е приета, но ще претърпи сериозни промени, стана ясно от думите на енергийния министър Теменужка Петкова пред журналисти след приемането на текстовете на първо четене в пленарна зала.\r\n\tСпоред нея регулаторът трябва да може да се произнася по сделки с дялове на енергийни предприятия, независимо какъв процент от капитала се прехвърля, защото дори да е един процент, \"той може да дава такива права на съответния собственик, които да му позволяват да взима решения по отношение на увеличаване, намаляване на капитала, функциониране на дружеството\". По думите й въпросът е да се намери балансирано решение, така че регулаторът да няма свръхправомощия, които са му неприсъщи и несвойствени и енергийното министерство вече подготвяло предложение в закона да се разпишат и ясни критерии и регламент, по който КЕВР ще контролира такъв тип сделки.\r\n\tСпоред обясненията в пленарна зала на вносителя на поправката с правомощията на регулатора Искрен Веселинов от \"Обединените патриоти\", тя все пак ще обхване сделката на \"Инерком\" с ЧЕЗ.\r\n\tОт съществено значение е дружествата-купувачи да бъдат стратегически инвеститори, които да могат да гарантират дългосрочното устойчиво развитие на енергийната система в страната, смятат от \"Обединените патриоти\". Те предлагат при нарушаване на новосъздадените разпоредби да се отнемат лиценза за пренос или разпределение.\r\n\tПромените във връзка със задължителното извеждане от 1 юли 2018 г. на борсата за ток на възобновяеми енергийни източници, топлофикации, заводски централи и когенерации с инсталирана мощност над 4 МВ също предстои да бъдат прецизирани, коментира по-късно пред журналисти Делян Добрев, председател на енергийната парламентарна комисия.\r\n\tОбхватът на предлаганите промени относно продажбата на ток от производителите засяга 147 електроцентрали.\r\n\tОт БСП се въздържаха при гласуването на първо четене, но обявиха, че ще участват активно с предложения за промени между първо и второ четене. Добрев заяви, че работна група ще обсъди как да се подобрят законовите предложения.\r\n\tПриетите реформи бяха приветствани от национално представените работодателски организации, под чиито натиск и заплаха за протести бяха предприети дълго отлаганите стъпки по либерализацията на енергийния пазар.\r\n\tБизнесът приветства предвиденото преминаване на плащането на такса \"Задължение към обществото\" от Фонда за сигурност на електроенергийната система (ФСЕС), а не от НЕК. Държавната електрическа компания в последната година не е успяла да събере 50 млн. лева задължения по тази такса от снабдители и търговци на ток. Затова е необходимо засилване на административния капацитет на ФСЕС, който се предвижда са събира и банкови гаранции за внасянето на въпросната такса.\r\n\tНовите законови текстове са решителна крачка напред в посока повишаване на конкуренцията между производители, оптимизация на технологичните разходи, повече предлагане на продукти и количества, и пазарна интеграция на производителите с преференциални цени, допълват от Асоциацията на организациите на работодателите в България.\r\n\tОт Националната енергийна камара обаче изразиха сериозна загриженост от \"грубата намеса в сектора с натиск за прибързани промени в законодателната рамка\". Според организацията, в която членуват най-големите енергийни компании у нас, смятат, че тези действия \"са пряко насочени към влошаване на инвестиционната и бизнес среда и излагат на риск сигурността и надеждността на българската енергийната система\".\r\n\tКамарата, която представлява близо 11.5 млрд. лв. частни инвестиции и над 10 000 заети в частните дружества в енергийния сектор, възразява и срещу все по-зачестилите напоследък опити на представители на бизнес сдружения да подчинят публичния дебат на теми, целящи да внушат нетърпимост към работата на предприятията от енергийния сектор и да омаловажат значението им за националната икономика.", "date": "2018.04.04", "title": "С нагласа за сериозни редакции НС прие енергийните реформи"}
{"url": "http://www.mediapool.bg/mo-shte-kupuva-iztrebiteli-i-bronirani-mashini-no-ne-i-korabi-news277661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенният министър Красимир Каракачанов ще представи проектите за купуването на нови изтребители и бронирани машини на обща стойност над 2.7 млрд. лева за одобрение в правителството и парламента, след като са били разгледани от Съвета по отбрана към МО. Засега обаче другият голям проект – за купуването на нови кораби - остава на трупчета, въпреки заявката на управляващите, че трите основни сделки от модернизацията на армията ще бъдат движени заедно.\r\n\tЗа сметка на това вероятно ще се ремонтират старите белгийски фрегати, на които Военноморските сили разчитат от години.\r\n\tПроектът за строителство на два нови патрулни кораба, който беше за над 820 млн. лв, се провали, след като единствената класирана фирма се отказа от него. Това наложи дори експертите в МО да признаят, че България трудно би могла да закупи модерни кораби за тези пари. В момента проектът се преработва, но бъдещето му остава много съмнително.\r\n\tСпоред източници от МО към момента най-приоритетен се оказва проектът за бронирани машини. Все още политическата воля за покупката на нови съвместими с НАТО изтребители е под въпрос на фона на решението на МО да  МиГ 29.\r\n\t\n\n\r\n\tПроектът за закупуване на нови изтребители бе на финалната права, но миналата година парламентарна проверка установи нередности в организирането му, довели до декласиране на офертата за изтребители Ф 16, и препоръча да се съберат нови оферти.\r\n\tПървоначалната идея бе МО да обмисли да поиска нови оферти само от страните и компаниите в досегашната шортлиста - Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\", но този път всички да могат да предоставят и предложение за нови машини.\r\n\tКъм момента обаче военното министерство клони към нов вариант – да разшири максимално обхвата на възможните оферти.\r\n\tТова решение отново трябва да бъде санкционирано от парламента, тъй като проекти на стойност над 100 млн. лева минават през пленарна зала.\r\n\tМО ще се опита да купи на първо време най-малко 8 изтребители за 1.5 млрд. лева. А на следващ етап още 8.\r\n\tПървите самолети следва да бъдат доставени до две години от сключване на договора.\r\n\t\r\n\tДоскоро най-бавно вървеше проекта за покупката на бронирани машини за Сухопътните войски, но в последните месеци той бе форсиран и сега се смята за най-приоритеният.\r\n\tЗа него са планирани 1.220 млрд. лева. С тях трябва да се закупят 150 машини (100 от които бойни) и допълнително оборудване.\r\n\tТой трябва да се реализира за 12 години, като МО иска изпълнителят му да сглобява и поддържа машините в България.\r\n\tОколо проекта има много бизнес и политически интереси и се очаква сериозно напрежение.\r\n\t\r\n\tСделката за строителството на два нови военни патрулни кораба за общо 820 млн. лева пропадна, след като спечелилата фирма МТГ \"Делфин\", която единствена бе подала оферта, се отказа изненадващо в последния момент.\r\n\tОфициалната причина за конфуза, посочена от МО, бе начисляването на ДДС върху военните проекти.\r\n\tСпоред военни експерти обаче дори и с 820 млн. лева строителството на два нови модерни военни патрулни кораба би било предизвикателство за която и да е компания.\r\n\tКъм момента бъдещето на този проект изглежда най-съмнително. Възможно е Военноморските сили да намалят изискванията си към новите машини, за да влязат в бюджета, но най-вероятно е проектът да остане на трупчета.\r\n\tДругият вариант е да се искат от финансовото министерство повече пари, но това едва ли ще стане.\r\n\tНай-вероятният сценарий е министерството да инвестира средства в ремонта на старите кораби, на които разчита от години.", "date": "2018.04.04", "title": "МО ще купува изтребители и бронирани машини, но не и кораби"}
{"url": "http://www.mediapool.bg/vodnite-proekti-na-plovdiv-i-tutrakan-poluchiha-nad-147-mln-lv-evrofinansirane-news277662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодните проекти на Пловдив и Тутракан получиха над 147 млн. лв. финансиране по оперативна програма \"Околна среда\". Договорите бяха подписани в сряда в Министерството на околната среда и водите.\r\n\tВодният проект на Пловдив е за над 115.3 млн. лв., от които 80.7 млн. лв. е безвъзмездната помощ.\r\n\tСредствата ще отидат за рехабилитазия на ВиК мрежата в града и на пречиствателната станция за отпадни води. Срокът за изпълнение е две години и половина (30 месеца).\r\n\tОбщина Пловдив вече е обявила поръчката за модернизацията на пречиствателната станция с прогнозна стойност над 58.8 млн. лв. без ДДС. Срокът за подаване на офертите е 16 април.\r\n\tСлед реализацията на проекта над 415 000 пловдивчани ще имат достъп до подобрено пречистване на водите, а близо 15 000 жители ще се ползват от подобрени услуги във водоснабдяването, посочи министърът на околната среда Нено Димов.\r\n\tДоговорът с община Тутракан е за изграждане на градска пречиствателна станция за отпадъчни води (ГПСОВ) и доизграждане на канализационната мрежа в града.\r\n\tПроектът е на обща стойност над 32.3 млн. лв., от които безвъзмездната финансова помощ е близо 22.7 млн. лв. Срокът за приключване на дейностите е 30 месеца.\r\n\tС доизграждане на канализационната мрежа в града ще се осигури изцяло свързаност на населението към канализацията, което ще повиши качеството на ВиК услугите. Освен това допълнително над 10 000 жители ще получат достъп до подобрено пречистване на отпадъчните води.\r\n\tС изграждането на новата пречиствателна станция за отпадни води ще се осигури събирането, отвеждането и пречистването им от територията на града преди заустването им в река Дунав.\r\n\t\"Ограничаването на замърсяването на речните води ще подпомогне и за опазване на биологичното разнообразие в река Дунав с ефект и извън границите на страната\", каза Нено Димов.", "date": "2018.04.04", "title": "Водните проекти на Пловдив и Тутракан получиха над 147 млн. лв. еврофинансиране"}
{"url": "http://www.mediapool.bg/prezidentat-razgovarya-s-amerikanskiya-poslanik-erik-rubin-news277663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев проведе в сряда среща на \"Дондуков\" 2 с посланика на САЩ в България Ерик Рубин, съобщиха от прессекратариата на президента.\r\n\tПо време на разговора са били обсъдени актуални теми от дневния ред на двустранните отношения и стратегическото партньорство на България и САЩ, както и сигурността в региона.\r\n\tРазменени са били и мнения за предприетите от България реформи в сферата на правосъдието и борбата с корупцията.", "date": "2018.04.04", "title": "Президентът разговаря с американския посланик Ерик Рубин"}
{"url": "http://www.mediapool.bg/vlastite-znaeli-ot-minaloto-lyato-za-podgotvyano-byagstvo-no-za-zhalost-zatvornitsite-izbyagali-news277615.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИмахме оперативна информация от миналото лято за бягството на единия от избягалите затворници, Владимир Стефанов, и бяха предприети необходимите мерки. Това обяви министърът на вътрешните работи Валентин Радев пред депутатите в сряда, където беше извикан заедно с правосъдния министър Цецка Цачева да разяснят случая с избягалите преди ден затворници от Централния софийски затвор – Влаимир Стефанов и Радослав Колев.\r\n\tРадев уточни, че информацията е подадена на Министерство на правосъдието. “Направени са и са взети необходимите мерки по това, но за жалост се случи така, че той сега е избягал от затвора“, каза Радев.\r\n\t, посочи  министърът на правосъдието Цецка Цачева.\r\n\t, допълни Радев. По думите му става въпрос за лица, които са им помагали или се очаква да им помагат.\r\n\tБезспорно в случая става дума за човешки грешки. Става дума и за техническо недокомплектоване на системите за сигурност, които действат, заяви Цачева.\n\n\r\n\tНаличието на човешки грешки се потвърждавало и от факта, че двамата са били въоръжени с огнестрелно и хладно оръжие, което е вкарано в затвора.\r\n\t, коментира Цачева.\r\n\tМалко след изслушването ѝ пред депутатите Цачева разкри пред медиите и друга подробност от бягството – последният от тримата надзиратели, през които минали бегълците, хванал единия от тях за дрехата, но го изпуснал.\r\n\tСлед това последвал затворниците на улицата, но преценил,ч е ще е рисковано да използва каквато и да е сила, за да ги спре, тъй като имало засилен трафик и хора. По думите на правосъдния министър надзирателят решил, че .\r\n\tТя информира още, че до 12 април назначената от нея комисия трябва да приключи с проверката. В зависимост от данните ще стане ясно кой трябва да понесе отговорност за .\r\n\tВътрешният министър Радев пък добави, че разследващите разполагали със следа и \"по автомобила\", но нямат повече информация. , уточни МВР шефът.\r\n\tИ отново увери, че в операцията по издирването на двамата бегълци са включени всички полицейски сили. Въпреки това той допусна, че те може и да успеят да излязат от България – .\r\n\t\r\n\tСлед признанието на Цачева, че властите са знаели за подготвяно бягство на единия затворник, от БСП призоваха тя да поеме политическата отговорност за инцидента и да си подаде оставката.\r\n\t, заяви Валери Жаблянов от левицата след изслушването в парламента. \r\n\tТой цитира доклади на Европейския комитет за предотвратяване на изтезанията към Съвета на Европа и отбеляза, че констатациите в тях за реда в българските затвори са смразяващи. , коментира Жаблянов.\r\n\tЦачева от своя страна отговори, че е недопустимо да се смесват двете теми - вчерашният инцидент с бягството на двама затворници и докладите на Комитета против изтезанията.\r\n\t, обърна се Цачева към Жаблянов. Трябва да сте доволни от констатациите за постигнат напредък, посочи тя.\r\n\tНа въпрос относно отговорността на служители за вчерашното бягство, министър Цачева каза, че в момента, в който разполага с пълната информация относно неизпълнени задължения на конкретни служители, без значение на какви нива в йерархията - в софийския затвор и в Главна дирекция \"Изпълнение на наказанията\", ще бъде безкомпромисна.\r\n\tВсе пак Цачева уточни, че ако премиерът Бойко Борисов й поиска оставката, тя ще си я подаде.\r\n\tНяколко часа по-късно от правосъдното министерство съобщиха, че по разпореждане на премиера Борисов Цачева е поискала и получила оставките на временно преназначения шеф на Главна дирекция \"Изпълнение на наказанията\" (ГДИН) Свилен Цветанов и на началника на софийския затвор Петър Кръстев.\r\n\tПостовете им временно ще бъдат поети от служители на Главна дирекция \"Охрана\", чиито имена обаче не се уточняват.\r\n\t\r\n\tПредседателят на парламентарната група на ГЕРБ Цветан Цветанов благодари на министрите, че са се отзовали на поканата да бъдат изслушани в парламента. Той коментира, че от такива инциденти не трябва да се прави политика, а да се мобилизира целият ресурс на държавата да не се допускат други такива и да се направят съответните законодателни промени. \r\n\t, коментира колегата му Данаил Кирилов. Този случай е поредния и това не е политически въпрос, добави той.  \r\n\t\r\n\tПо-рано и главният секретар на МВР Младен Маринов призна за допуснати грешки.\r\n\t, посочи Маринов. Той съобщи, че властите още нямат категорични данни как те са се сдобили с оръжието.\r\n\tПо думите му бегълците са имали логистика, а бягството е организирано добре.\r\n\t, уточни той, цитиран от бТВ.\r\n\tПо думите му търсенето продължава по няколко направления и всички сили и средства са ангажирани.\r\n\tИзбягалите са обявени и за международно издирване.\r\n\t, каза Маринов пред БНР.\r\n\t, допълни Маринов.\r\n\tЗа момента няма информация къде се намират бегълците. Издирването им продължава. Днес ще бъде разпитана останалата част от смяната, работила вчера следобед.\r\n\tБлизките на избягалите са в полицейските управления и полицията работи с тях.\r\n\tВластите призовават ако някой забележи бегълците да сигнализира на 112 или в най-близкото районно полицейско управление. Бегълците са въоръжени и опасни.", "date": "2018.04.04", "title": "Властите знаели от миналото лято за подготвяно бягство, но \"за жалост\" затворниците избягали"}
