{"url": "http://www.mediapool.bg/izvansadebni-pregovori-sas-sakskoburggotski-za-tsarskite-dvortsi-news272182.html", "text": "Министерството на регионалното развитие ще преговаря шест месеца за постигане на извънсъдебно споразумение със Симеон Сакскобургготски за двореца \"Врана\" и \"Царска Бистрица\".\r\n\tВнезапният обрат по тези дела, които държавата води повече от пет години, идва след като бившият премиер Сакскобургготски загуби чифлика \"Кричим\", хижата \"Саръгьол\" и къщата в Ситняково. Делата за тях приключиха на всички инстанции в полза на държавата.\r\n\tИсканията за спиране на делата за двореца \"Врана\" и за \"Царска Бистрица\" са внесени в съда месеци преди първото европредседателство на България, което започва в началото на 2018 г.\r\n\tОт регионалното министерство поясниха, че в случай, че не постигнат споразумение, производството по двете дела може да бъде възобновено отново.\r\n\tКъм настоящия момент с оглед на ранната фаза не са ясни основните параметри, около които ще се преговаря.\r\n\tДържавата заведе дела за връщане на царските имоти по времето на първото правителство на Бойко Борисов. Исковете бяха внесени чрез регионалното министерство, управлявано тогава от Росен Плевнелиев. Той защитаваше тезата, че тези имоти принадлежат на България.\r\n\tКъм момента съдиите все още не са се произнесли по молбите за спиране на двете дела.  Причината е, че по тях освен Сакскобургготски има още шестима ответници. Един от тях е починал и сега се издирват наследниците му.\r\n\tНаследниците на царската фамилия получиха дворците \"Царска Бистрица\", \"Ситняково\" и \"Саръгьол\" през 2002 г. с решение на правителството на НДСВ и ДПС. Премиер по това време беше Симеон Сакскобурготски. Бившият областен управител на София Олимпи Кътев деактува имотите от държавни.\r\n\tДворецът \"Врана\" бе върнат от тогавашния столичен кмет Стефан Софиянски с мотива, че изпълнява решение на Конституционния съд за връщането на царските имоти. Сакскобурготски запази за себе си само двореца, а парка дари на Столична община.\r\n\tПрез декември 2009 г. парламентът прие мораториум върху правото на Сакскобургготски и сестра му да се разпореждат със земи и имоти, върнати им като наследници на бившите царе. Мораториумът трябваше да е временен, но действа и досега и заради него бившият премиер води дело срещу България в Страсбург.\r\n\tПрез 2008 г. започна делото за имението \"Кричим\". То приключи в полза на държавата през 2012 г. Върховните съдии решиха, че интендантството на цивилната листа на царя, на чието име са нотариалните актове на повечето имоти, е държавен орган, а не гражданска структура на монарха за управление на неговото имущество.\r\n\tВърховният съд взе това решение без да назначи правна, историческа и каквато и да е експертиза на интендантството. След това решение на Върховния касационен съд всички по-долни съдебни инстанции започнаха каскадно да решават делата на същото основание в полза на държавата, независимо от представяните допълнителни доказателства по всеки конкретен спор.\r\n\tПрез 2011 г. държавата заведе делото за собствеността на \"Врана\", както и за именията \"Ситняково\", \"Саръгьол\", \"Бистрица\" и за горите в Рила.\r\n\tПо делото за \"Саръгьол\" държавата също спечели съдебната битка, но съдът нареди да плати на Сакскобургготски и сестра му Мария-Луиза Хробок общо 13 260 лв., преди да влезе във владение на имота. На толкова бяха изчислени разноските за ремонти и монтиране на слънчеви колектори, направени от двамата, докато притежаваха имота.\r\n\tПодобен е и изходът на делото за \"Ситняково\". Върховният касационен съд призна правото на Сакскобургготски и сестра му да задържат имението, докато не получат от държавата по 19 329 лв. заради направените разноски за поддържането им.\r\n\tПред първата съдебна инстанция виси и искът за 16 500 дка гори в Рила. Чака се окончателно решение и по делото за 1414 дка земи край София. Няма яснота дали и за тях държавата ще поиска спиране.", "date": "2017.11.22", "title": "Извънсъдебни преговори със Сакскобургготски за царските дворци"}
{"url": "http://www.mediapool.bg/spored-marin-lyo-pen-tya-i-partiyata-y-sa-zhertva-na-bankova-fetva-news272161.html", "text": "Водачката на френската крайнодясна формация Национален фронт (НФ) Марин Льо Пен заяви днес, че е жертва на \"банкова фетва\", след като някои банки закрили нейни сметки и сметки на партията й, предаде Ройтерс.\r\n\t \r\n\t\"Това е опит за задушаване на опозиционна партия\", каза на пресконференция Льо Пен.\r\n\t \r\n\tТя заяви, че формацията й ще подаде жалба срещу банка \"Сосиете женерал\" (Societe Generale) и нейната дъщерна банка Ейч Ес Би Си (HSBC), а самата тя ще подаде жалба срещу Ейч Ес Би Си за закриването на нейна лична сметка.\r\n\t \r\n\tНФ каза, че \"Сосиете женерал\" е закрила сметките му, а централната банка е наредила на подразделението си \"Креди дю Нор\" (Credit du Nord) да управлява сметка на партията вместо нея, но то отказало да обработва плащания с чекове и кредитна карта.\r\n\t \r\n\tВчера от \"Сосиете женерал\" казаха, че не могат да коментират въпроса поради банковата тайна. Засега няма коментар от Ейч Ес Би Си. Никоя от банките на потвърди или отрече закриването на сметки на НФ или Льо Пен.", "date": "2017.11.22", "title": "Според Марин Льо Пен тя и партията й са жертва на \"банкова фетва\""}
{"url": "http://www.mediapool.bg/germanskite-liberali-dopuskat-novi-pregovori-s-merkel-i-zelenite-za-obshto-upravlenie-news272127.html", "text": "Германските либерали заявиха, че не изключват възможността за възобновяване на преговорите за формиране на управляваща коалиция с консервативния блок на канцлера Ангела Меркел и Зелените. Свободната демократическа партия (СВдП) обаче постави като условие потенциалните партньори да излязат с \"напълно нов пакет\" с предложения, съобщи Ройтерс.\r\n\t \r\n\t\"Ако наистина е възможно да построим модерна република през следващите години, то тогава ние последни ще откажем да разговаряме\", каза генералният секретар на СВдП Никола Беер пред телевизия Ен Те Фау по повод провала на тристранните преговори в неделя.\r\n\t \r\n\t\"Не мога да си представя, че това ще проработи\", каза тя, визирайки досегашните предложения на консерваторите и Зелените.\r\n\t \r\n\tСамо няколко часа по-рано председателят на партията Кристиан Линднер каза, че не вижда смисъл да бъдат подновявани преговорите за управляваща коалиция с участието на либералите, консервативния блок Християндемократически/Християнсоциален съюз (ХДС/ХСС) и Зелените.\r\n\t \r\n\t\"В такава политическа конфигурация и с такова политическо съдържание няма смисъл да се започват наново преговорите\", каза Кристиан Линднер.\r\n\t \r\n\tЛидерът на СвДП заяви, че на консултациите канцлерът Ангела Меркел, която е и лидер на ХДС, \"практически не е оказала никаква подкрепа за компромисните предложения\" на свободните демократи.\r\n\t \r\n\tТой посочи, че се е създало усещане, че от СвДП се изисква просто да осигури \"мнозинство за черно-зелена коалиция (тоест коалиция между ХДС/ХСС и Зелените)\". \"Има си граници на готовността за компромиси\", каза политикът.\r\n\t \r\n\tПреговорите за съставяне на трипартийна управляваща коалиция между ХДС на Ангела Меркел, либералната Свободна демократическа партия (СвДП) и Зелените завършиха с провал в неделя и изходът от политическата криза засега не е ясен.\r\n\t \r\n\t\r\n\t \r\n\tНа този фон лидерът на германските социалдемократи Мартин Шулц е подложен на растящ натиск да склони на коалиция с консерваторите на канцлера Ангела Меркел, за да стане възможно формирането на ново правителство и да бъде изведена страната от най-тежката политическа криза в съвременната си история.\r\n\t \r\n\tСлед унизителното поражение на Германската социалдемократическа партия (ГСДП) на парламентарните избори на 24 септември нейният председател даде ясно да се разбере, че тя ще остане в опозиция, за да може да се възстанови.\r\n\t \r\n\tОт 2013 г. Германия е управлявана от \"голяма коалиция\" между Християндемократическия съюз (ХДС) на Меркел и традиционния му баварски партньор, Християнсоциалния съюз (ХСС), от една страна, и ГСДП, от друга. На изборите през септември социалдемократите регистрираха най-слабия си изборен резултат в своята история, в резултат на което Шулц реши партията да остане в опозиция.\r\n\t \r\n\tТова направи напълно реална перспективата за произвеждане на нови избори и нежеланието на лидера на социалдемократите да се коалира с консерваторите започна да изглежда по-спорно.\r\n\t \r\n\t\"Отказът на Шулц да участва в правителство предизвиква вълнения в ГСДП\", гласи водещото заглавие на вестник \"Зюддойче цайтунг\", цитирано от БТА.\r\n\t \r\n\tСпоред германския лявоцентристки всекидневник лидерът на социалдемократите \"е отишъл прекалено далеч\" и това е предизвикало скептицизъм в парламентарната група и ръководството на партията.\r\n\t \r\n\tНякои депутати се опасяват, че на евентуални предсрочни избори ГСДП може да бъде наказана заради своята позиция, която удължи политическата криза в Германия. \r\n\t \r\n\t\"(Вътрешнопартийната) съпротива срещу Мартин Шулц печели терен\", отбелязва таблоидът \"Билд\", германският вестник с най-голям тираж. Според изданието трийсетина депутати от 153-членната група на ГСДП в Бундестага, долната камара на парламента, поставят под въпрос стратегията на своя шеф.\r\n\t \r\n\t\r\n\t \r\n\t\"Ние сме в нова ситуация\", подчертава Йоханес Карс, лидерът на дясното крило на социалдемократите, цитиран от вестник \"Пасауер нойе пресе\". Той коментира, че Шулц не може просто да каже на президента Франк-Валтер Щайнмайер, че всичко е приключило.\r\n\t \r\n\tСега Щайнмайер води консултации с партиите, които евентуално може да формират управляваща коалиция, отбелязва Франс прес.\r\n\t \r\n\tКлаудия Рот, една от водещите фигури на Зелените, също насърчи германския президент да накара ГСДП \"да се раздвижи\". \r\n\t \r\n\tПреди да стане държавен глава през март, Щайнмайер бе член на Социалдемократическата партия.\r\n\t \r\n\tЦелта е баварският съюзник на Меркел да бъде насърчен да възобнови усилията за формиране на управляваща коалиция.\r\n\t \r\n\tХСС постави въвеждането на годишен праг от 200 000 на приеманите от Германия бежанци като условие за своето участие в управлението, припомня ДПА. \r\n\t \r\n\tЮгоизточната провинция Бавария понесе основния удар при миграционната вълна, която заля страната през 2015 г. ХСС и либералите са за по-строга миграционна политика - ключово тяхно разногласие със Зелените. \r\n\t \r\n\t\r\n\t \r\n\tСпоред социологическо проучване половината германци искат нови избори, а една пета подкрепят съставянето на правителство на малцинството.\r\n\t \r\n\tСпоред допитването на института ИНСА, извършено за всекидневника \"Билд\", 49.9 процента от анкетираните са за предсрочни избори. \r\n\t \r\n\tПосочва се също, че 48.5 процента смятат, че Германската социалдемократическа партия е постъпила правилно, като е отказала да влезе в нова управляваща коалиция с консерваторите на Меркел - такъв вариант подкрепят само 18 процента от запитаните. \r\n\t \r\n\tСпоред 28 процента от запитаните отговорност за неуспеха на преговорите за коалиция досега носи Кристиан Линднер, лидерът на СвДП, според 27 процента - Меркел, а само 13 процента обвиняват за това лидера на Зелените Джем Йоздемир.\r\n\t \r\n\tВсеки четвърти смята, че Меркел трябва да се кандидатира отново за канцлер, ако има предсрочни избори. Двайсет и четири процента биха предпочели нейната партия Християндемократически съюз да издигне друг кандидат, макар да няма особен консенсус кой да бъде.\r\n\t \r\n\tСпоред проучването при нови избори повечето избиратели биха предпочели коалиция между ХДС и СвДП, следвана от коалиция между ГСДП, Зелените и Лявата партия.", "date": "2017.11.22", "title": "Германските либерали допускат нови преговори с Меркел и Зелените за общо управление"}
{"url": "http://www.mediapool.bg/putin-urezhdaneto-na-siriyskata-kriza-iziskva-otstapki-i-ot-siriyskoto-pravitelstvo-news272159.html", "text": "Уреждането на кризата в Сирия изисква отстъпки от всички, в това число и от нейното правителство. Това заяви руският президент Владимир Путин в началото на тристранната среща на върха за Сирия в Сочи, предаде Франс прес.\r\n\t \r\n\tОсвен Путин, в срещата участват президентите на Иран и на Турция, Хасан Рохани и Реджеп Тайип Ердоган.\r\n\t \r\n\t\"Сирийският народ е този, който ще определи сам своето бъдеще. Очевидно е, че процесът няма да бъде прост и ще изисква компромиси и отстъпки от всички участници, в това число и от сирийското правителство\", каза Путин и увери, че Русия, Иран и Турция ще положат активни усилия, за да направят тази работа възможно най-продуктивна, предаде Франс прес.\r\n\t \r\n\tРусия, Иран и Турция успяха да избегнат разпадането на Сирия, допълни Путин. Той каза, че е бил достигнат нов етап в сирийската криза и че мащабните бойни действия срещу терористите в Сирия приключват, съобщи Ройтерс.\r\n\t \n\n\r\n\t\"Благодарение на усилията на Русия, на Иран и на Турция бе избегнато разпадането на Сирия, не беше допуснато тя да бъде превзета от международни терористи, бе избегната хуманитарната катастрофа\", каза руският президент.", "date": "2017.11.22", "title": "Путин: Уреждането на сирийската криза изисква отстъпки и от сирийското правителство"}
{"url": "http://www.mediapool.bg/darzhavata-e-nesposobna-da-se-spravi-s-opasnite-yazoviri-news272157.html", "text": "Оказва се, че държавата към момента не е способна да се справи с опасните язовири у нас. Държавната агенция по метрология и технически надзор (ДАМТН) смята, че има пропуски в правната уредба, които не й позволяват да се налагат принудителни административни мерки за спиране от експлоатация или източване на такива водоеми. Според Върховната административна прокуратура обаче това не е така и затова е издала предписания към министерството на околната среда, на регионалното развитие и на икономиката, които имат отношение към собствеността и контрола на язовирите.\r\n\tКакви са обаче прокурорските препоръки обаче така и не стана.\r\n\tПърво премиерът Бойко Борисов обяви в сряда, че е получил писмо от главния прокурор Сотир Цацаров с информация за резултатите от проверката на държавното обвинение за състоянието на язовирите. В писмото имало препоръки за предприемане на незабавни мерки, които били разпоредени за изпълнение от министерствата на околната среда, на икономиката и на регионалното развитие. Какви са тези препоръки той не каза, а екоминистърът Нено Димов заяви, че още не ги е получил.\r\n\tПо-късно заместник-главният прокурор Ася Петкова повтори данните от доклад на ДАМТН, обявен през февруари 2017 г., според който . Агенцията тогава препоръча на собствениците им да ги източат и да предприемат спешни действия по ремонта им, никой не се е впечатлил от предупрежденията. Към онзи момент общо 205 водоема бяха идентифицирани като опасни, тъй като са в частично неизправно състоянието.\r\n\tОт думите на Петкова стана ясно, че макар от агенцията по метрология да са направили опити да наложат глоби в 11 случая на нарушения, това не се е получило и към момента няма наказани за неизпълнени предписания за спешни ремонти.\r\n\tТака продължават да работят язовири, които реално би трябвало да са изведени от експлоатация, и масово не се изпълняват задължителни предписания, дадени от ДАМТН, но в същото време не са налагани принудителни административни мерки за източване на водоема например.\r\n\t\"Посочено е и че такива мерки, въпреки наличието на основание за това, не се налагат \"поради непълна правна уредба“, която, според председателя на ДАМТН, обуславя невъзможност да се наложат такива мерки. Считаме, че това становище е неправилно, то не може да бъде споделено, тъй като се касае за регламентирана в Закона за водите - компетентност, при това изключителна, на председателя на ДАМТН да налага принудителни административни мерки по отношение на язовирни съоръжения, намиращи се в предаварийно състояние“, допълни тя и уточни, че от прокуратурата считат, че законовата уредба е пределно ясна и регламентирана.\r\n\tПеткова допълни, че са едва шест съставените от ДАМТН актове за установяване на административно нарушение при 205-те язовира с най-висока степен на неизправност.\r\n\t\"По отношение на 129 от тези 205 язовира сме изправени пред неизпълнение продължително във времето на дадени предписания през последните 2 години за гарантиране на технически безопасно състояние на язовирите\", допълни зам.- главният прокурор. Затова и от министъра но икономиката била поискана проверка на работата на ДАМНТ, но той защитил подопечната си агенция, че \"се касае за непълна правна уредба, която препятства възможността да се налагат принудителни административни мерки“.\r\n\tПрокуратурата укорява ДАМТН, че не е предприела нищо спрямо забавен ремонт на язовир \"Бели Искър\", където отдавна има констатирани проблеми.\r\n\tВърху ремонта на язовир \"Бели Искър\", който захранва София и община Самоков, акцентира и Борисов в сутришното си изявление.\r\n\tСъоръжението е държавна собственост, но се стопанисва от концесионера на столичната ВиК-мрежа \"Софийска вода\".\r\n\tСпоред прокуратурата отговорността за извършването на ремонта му се прехвърля между няколко организации и затова сезирала преди няколко дни държавата и общината да предприемат спешни мерки.\r\n\tДанни на дружеството сочат, че в момента водата в съоръжението е на пет метра под чашката на язовира при нормативни предписания за два метра под чашката. От регионалното министерство също обявиха, че безопасността на язовири се поддържа чрез по-ниско ниво.\r\n\tПрез 2002 г. бе извършен първия етап на планираната реконструкция на стената на яз. \"Бели Искър\", в който концесионерът инвестира 12 млн. лв., в резултата но което цената на водата поскъпна с 18 процента. В момента по стената има разположени датчици, които в реално време състоянието й.  Вторият етап се забавя, тъй като държавата като собственик на язовира трябва да осигури парите за ремонта му. Петкова обаче заяви сега, че водният регулатор бърка в преценката си, че концесионерът не трябва да инвестира в укрепването на язовирната стена и повишаването на неговата земетръсна устойчивост.\r\n\tАко обаче \"Софийска вода\" инвестира необходимите между 15 и 18 млн. лв. в ремонта на стената, тези пари ще влязат в цената на водата и крайната сметка ще бъде платена от потребителите на водата от язовира. Това обаче не са само софиянци, а и жители на община Самоков, където има друг воден оператор. Затова виждането на концесионера и Комисията за енергийно и водно регулиране е, че собственикът трябва да даде парите за втория етап.\r\n\tОт регионалното министерство посочиха, че по силата на концесионния договор между \"Софийска вода\" и Столична община концесионерът осигурява стопанисването, поддържането и експлоатацията на язовир \"Бели Искър“. \"За извършване на реконструкцията на язовирната стена предстои в най-кратък срок да бъде подписано споразумение между всички заинтересовани страни. Технически експертен съвет ще определи най-доброто техническо решение, по което да бъдат извършени строително-монтажните работи\", допълва се в позиция на ведомството.\r\n\tКметът на София Йорданка Фандъкова коментира пред журналисти, че предстои областният управител на Софийска област да избере проекта за реконструкцията на язовирната стена. \"Разчетената сума е 15 млн. лв. Общината разчита на държавния бюджет за осигуряването им, тъй като язовирът е публична държавна собственост\", допълни Фандъкова.\r\n\tСпоред Ася Петкова започва процедура, която може да завърши с глоба за министъра на регионалното развитие и благоустройството за това, че не са предприети действия по укрепването на язовира.", "date": "2017.11.22", "title": "Държавата е неспособна да се справи с опасните язовири"}
{"url": "http://www.mediapool.bg/noviyat-shef-na-vas-be-osveten-ot-sveshtenitsi-news272160.html", "text": "овият председател на Върховния административен съд (ВАС) Георги Чолаков официално встъпи в длъжност в сряда на церемония в присъствието на няколко свещеника, които пяха и благословиха новото начало в съда. На тържествената церемония присъстваха главният прокурор, председателят на Върховния касационен съд, членове на Висшия съдебен съвет (стар и нов), съдии и министърът на правосъдието. Представителите на медиите бяха вкарани в отделна зала и наблюдаваха на монитор.\r\n\t \r\n\tВ словото си Георги Чолаков обясни, че никога не си е представял, че ще положи клетва като председател на ВАС. Той обеща да гарантира независимостта на съдиите.\r\n\t \r\n\t\"Независимостта на съдиите е най-добрият начин за постигане на правосъдието. Ще работя за осигуряване на условия за независимо и компетентно вземане на решения от административните съдии и защита на всеки съдия от опити за посягане на неговата независимост\", започна Чолаков.\n\n\r\n\t \r\n\tТой каза, че няма да дели съдиите във ВАС на такива, които са го подкрепили и на другите, които гласуваха за конкурента му Соня Янкулова. \"Независимост, прозрачност и достъпност, справедливост и навременност – това са основите на правовата държава и на независимото и обективно правосъдие\", каза Чолаков.\r\n\t \r\n\tПредседателят на Върховния касационен съд Лозан Панов не взе думата. Това обаче стори главният прокурор Сотир Цацаров.\r\n\t \r\n\t\"Желая ви кураж, за да следвате това, което сте набелязали като свои цели, без да се вслушвате в онова, което отстрани създава обикновено вреден шум, което малко или много обезценява винаги, или поне се стреми да обезцени работата на съдебната система\", каза Цацаров.\r\n\t \r\n\tГлавният прокурор поздрави и досегашния шеф на ВАС Георги Колев за това, че се е справил с работата, макар и \"да не му било леко\".\r\n\t \r\n\tГеорги Колев се включи с изказването, че оставя административното правосъдие в България на едно \"много по-високо ниво\". Досегашният шеф на ВАС ще има възможност да продължи да вдига нивото като редови съдия във ВАС. Преди да стане шеф на върховния съд той бе завършил Академията на МВР в Симеоново и бе наказателен съдия.\r\n\t \r\n\tГеорги Чолаков стана първият шеф на върховен съд, чийто избор се гласува от два различни съдебни съвета. След първия му успешен избор президентът Румен Радев отказа да подпише указ за назначаване. Георги Чолаков бе безпроблемно избран и от новия ВСС. Той има десетгодишен стаж като съдия, а 15 години е работил като адвокат и нотариус.", "date": "2017.11.22", "title": "Новият шеф на ВАС бе \"осветен\" от свещеници"}
{"url": "http://www.mediapool.bg/saprugata-na-bivsh-cheshki-premier-s-dvegodishna-uslovna-prisada-za-zloupotreba-s-vlast-news272162.html", "text": "Съпругата на бившия чешки премиер Петър Нечас - Яна Нечасова получи двегодишна условна присъда за злоупотреба с власт, предаде Асошиейтед прес.\r\n\t\r\n\tАгенцията припомня, че случаят доведе до падането от власт на правителството на Нечас.\r\n\t \r\n\tЯна Нечасова (преди Нагиова) бе призната за виновна по обвинения, че през 2012 г., когато е била началник на канцеларията и любовница на тогавашния премиер, е наредила на военното разузнаване да шпионира неговата съпруга, с която той вече е бил разделен.\r\n\t \r\n\tДруги трима подсъдими по делото, бившите ръководители на военното разузнаване Ондрей Паленик и Милан Кованда, както и един служител на разузнаването, също бяха признати за виновни и осъдени на между 18 и 20 месеца затвор условно.\r\n\t \r\n\tНечасова и останалите осъдени отричат да са нарушили закона. Всички те могат да обжалват присъдите.\r\n\t \n\n\r\n\tСлед като правителството му падна през юни 2013 г., Нечас призна, че има връзка с Нагиова, и се разведе с първата си съпруга Радка Нечасова.", "date": "2017.11.22", "title": "Съпругата на бивш чешки премиер с двегодишна условна присъда за злоупотреба с власт"}
{"url": "http://www.mediapool.bg/frantsiya-zabrani-upotrebata-na-neutralni-po-rod-ezikovi-formi-v-ofitsialni-dokumenti-news272158.html", "text": "Франция забрани използването на неутрален по род език в официалните документи, с което зарадва защитниците на лингвистичната традиция и разгневи феминистите, съзиращи в това поражение за равноправието, предаде Ройтерс.\r\n\t \r\n\tВ подчинения на множество правила френски език окончанието на част от думите показва дали те са от мъжки или женски род, а т.нар. обобщаващо изписване се използва, за да се заобиколи подобна определеност и да се придаде на думите неутралност по отношение на рода.\r\n\t \r\n\tВ бележка до министрите си френският премиер Едуар Филип забрани използването на неутрална форма, като отбеляза, че \"в официалните документи формата за мъжки род е неутрална и би трябвало да се използва както за мъже, така и за жени\".\r\n\t \r\n\tОбобщаващото изписване беше препоръчано от държавната комисия за равноправието през 2015 г. и оттогава се прилага все по-често от министерства, университети и училищни учебници.\r\n\t \r\n\tПри това изписване към корена на думата се добавят окончанията и за мъжки, и за женски род, като се отделят с точка. Например вместо \"кандидат или кандидатка\" се пише \"кандидат.ка\", вместо \"футболисти\" се пише \"футболист.ка.ки\".\r\n\t \n\n\r\n\tМиналия месец родово-неутралното изписване беше отхвърлено от Френската академия - национална институция с вековна история и мисия да бъде пазител на езика. Това нововъведение е смъртна заплаха за френския език и бъдещите поколения ще ни търсят отговорност за него, предупреди академията.", "date": "2017.11.22", "title": "Франция забрани употребата на неутрални по род езикови форми в официални документи"}
{"url": "http://www.mediapool.bg/rusiya-shte-zashtitava-interesite-na-zadarzhaniya-vav-frantsiya-miliarder-kerimov-news272163.html", "text": "Русия ще положи всички възможни усилия, за да защити интересите на руския сенатор и бизнесмен Сулейман Керимов, арестуван в понеделник от френската полиция на летището в Ница във връзка с дело за пране на пари, придобити чрез данъчни измами, предадоха Франс прес и Ройтерс, цитирайки говорителя на Кремъл Дмитрий Песков.\r\n\t \r\n\t\"Разбира се, сенаторският статут на Сулейман Керимов и фактът, че е руски гражданин, са залог за това, че ще положим всички възможни усилия за защита на законните му интереси\", заяви Песков. \"От особено значение е, че Керимов притежава дипломатически паспорт, с който е влизал на територията на Франция. Затова енергичната работа по защита на интересите му ще продължи\", добави говорителят.\r\n\t \r\n\tКеримов, който е роден в Дагестан, беше арестуван при пристигането си в Ница в понеделник. Очаква се днес той да бъде повикан отново на разпит във връзка с пране на пари, придобити чрез данъчни измами, съобщава източник, близък до случая. Според руски медии милиардерът е влязъл във Франция с личния си паспорт, а не с дипломатическия, тъй като посещението му е било частно, а не официално.\r\n\t \r\n\tМилиардерът е 21-ият по богатство човек в Русия по данни на сп. \"Форбс\", което оценява състоянието му на 7 милиарда долара, съобщава АФП. Задържането му във Франция разгневи руски депутати. Сенаторът Франц Клинцевич го определи като \"русофобска провокация\", отбелязва АФП.", "date": "2017.11.22", "title": "Русия ще защитава интересите на задържания във Франция милиардер Керимов"}
{"url": "http://www.mediapool.bg/vazduhat-v-montana-vidin-i-gorna-oryahovitsa-bil-nai-mrasen-news272155.html", "text": "Най-големи проблеми със запрашаването на въздуха имало във Видин Монтана и Горна Оряховица. В София, както и в други големи градове, положението се подобрявало в последните години. Това обяви министърът на околната среда и водите Нено Димов при представянето на резултати от извънредни изревания на качеството на въздуха в столицата.\r\n\tЕвропейската комисия осъди България заради неспазване на нормите за чистота на въздуха в почти цялата страна. Правителството се опитва да убеди Брюксел, че предприема мерки за справяне с проблема и на страната трябва да бъде даден срок за изпълнение на изискванията, а не да ѝ се налагат ежедневни глоби за нарушението.\r\n\tЕкоминистерството е замервало замърсяването на въздуха в периода 13 - 20 ноември в кварталите \"Студентски град\", \"Бояна\" и \"Младост\", както и на натоварения бул. \"Александър Стамболийски\". Показателите са следени от подвижни станции на Изпълнителната агенция по околна среда, която иначе замерва нивата на замърсителите в столицата през цялата година, но със стационарни станции.\r\n\tЗа времето на извънредните замервания превишение до 2 пъти на концентрацията на фини прахови частици е установено само от станцията в \"Бояна\" на 17 ноември в часовете от 17 до 23. В този квартал отоплението е основно на твърдо гориво. В двата квартала на парно - \"Младост\" и \"Студентски град\", както и на бул. \"Ал. Стамболийски\", основните замърсители били в норма. \"Това показва, че основният замърсител е бил битовото отопление с твърдо гориво, което потвърждава нашите наблюдения\", каза министърът.\r\n\tДимов отново повтори тезата си, че данни от станциите в София показват подобряване на качеството на въздуха през 2016 г. в сравнение с 2014 г. За миналата година само в една постоянна станция имало превишение на средногодишните норми за прах. \"В броя на дневните превишения също се вижда много ясно понижаване на замърсяването в София\", каза още Нено Димов.\n\n\r\n\tПо повод сигнали за случаи на нерегламентирано изгаряне на отпадъци в някои софийски квартали, министър Димов съобщи, че е разговарял със столичния кмет Йорданка Фандъкова за предприемане на строги мерки. Той бе категоричен, че нерегламентираното горене на гуми или дрехи втора употреба е недопустимо. За да се предотврати замърсяването на въздуха от подобни дейности, предстои затягане на контрола от страна на общинските власти. \"Ще търсим ефективни решения, разчитаме и на активността на гражданите\", заяви министърът.\r\n\tПредседателят на общинската екокомисия Лорита Радева (ГЕРБ) пък припомни, че общината ще раздаде 30 печки на пелети на семейства от район \"Нови Искър\". Целта е да се проследи дали промяната на горивото за отопление води до намаляване на замърсяването на въздуха и в същото време да се насърчат домакинствата да ползват по-екологично гориво. Решението за предоставянето на печките ще бъде взето на заседанието ан общинския съвет в четвъртък.", "date": "2017.11.22", "title": "Въздухът в Монтана, Видин и Горна Оряховица бил най-мръсен"}
{"url": "http://www.mediapool.bg/glavchev-veroyatno-shte-zameni-tsacheva-v-tyasnoto-rakovodstvo-na-gerb-news272156.html", "text": "Бившият председател на парламента Димитър Главчев ще влезе в неделя в партийното ръководство на ГЕРБ. Депутатът, който плати с поста си за опита да тушира скандал с опозицията в НС, породен от реплики на Бойко Борисов, че има \"депутати, замесени с наркотрафик\", ще бъде компенсиран, както предложи Цветан Цветанов в деня на оставката му. \r\n\tНародният представител най-вероятно  ще заеме мястото на правосъдния министър Цецка Цачева в Изпълнителната комисия на ГЕРБ, научи Mediapool от свои източници в партията.  Другата възможна опция е била той да измести от поста в Изпълнителната комисия на формацията шефката на кабинета на Борисов Румяна Бъчварова, но тази идея е отпаднала, твърдят управляващите. \r\n\tРокадите ще се случат в неделя на конгрес на ГЕРБ. Висшият форум има отчетно-изборен характер, но изненади не се очакват.\r\n\tИзпълнителната комисия на ГЕРБ се води тясното партийно ръководство, но не действа на принципа, който ръководи останалите партии у нас.  Органът по-скоро е проформа, няма регулярни заседания, а в редките случаи, когато се свиква негово заседание, то по-скоро е извънредно и служи за верифициране на политическо или кадрово решение на Борисов.\r\n\tВъпреки това постовете в него са престижни.  В изпълнителната комисия влизат лидерът на ГЕРБ, тримата му заместници и още 7 членове.\r\n\tДосега освен председател на парламента, какъвто вече не е, Главчев беше в друг партиен орган – контролната комисия на партията, от която ще излезе.\r\n\tЧленове на формацията твърдят пред Mediapool, че рокади ще има и там, но те ще са по-скоро козметични.  \"Контролната комисия, ако не се лъжа, никога не се е събирала. Това е синекурна история, понеже другите партии имат подобен орган да пази уставите им, и ние имаме\", каза представител на ГЕРБ. \r\n\tФорумът на партията ще преизбере лидера си за пореден път. Очаква се нов мандат на старите си позиции да получат и тримата му заместници – Цветан Цветанов, и кметовете на София и Бургас Йорданка Фандъкова и Димитър Николов. \r\n\tОт ГЕРБ коментираха неофициално, че с решението си да замени Цачева с Главчев, министър-председателят за пореден път показва, че е готов да мине през най-лоялните си хора, за да запази \"визията\" на формацията. \r\n\tЦачева бе номинирана в последния политически момент като кандидат-президент от ГЕРБ. След като загуби изборите, лидерът на партията заяви, че не е искал да печели вота. В последствие тя бе изместена от преференциални гласове за депутатската листа на ГЕРБ в Плевен и не влезе в парламента.  Бе утешена с поста министър на правосъдието, но предходният министър на правосъдието Екатерина Захариева стана наблюдаващ вицепремиер в областта и оглави външно министерство.", "date": "2017.11.22", "title": "Главчев вероятно ще замени Цачева в тясното ръководство на ГЕРБ"}
{"url": "http://www.mediapool.bg/uchenitsite-poluchavat-polovin-otsastvie-do-20-minuti-zakasnenie-za-chas-news272166.html", "text": "Закъсненията на учениците за часовете се отчитат по нов начин от края на октомври. Закъсненията до 20 минути от началото на часа вече се смятат като половин отсъствие. Преди, ако ученикът влезе в час до 15 минути след началото му, получаваше една трета неизвинено отсъствие.\r\n\tПромяната е записана в Наредбата за приобщаващото образование, която е в сила от около месец.\r\n\tОсвен това отсъствията вече не се разделят на извинени и неизвинени, а на такива по уважителни причини и такива по неуважителни. Уважителните причини са медицински или участие в мероприятия извън училище като състезания, конкурси, олимпиади, фестивали, концерти и други, по заявление на родителя. В последния случай при три дни отсъствие заявлението е до класния ръководител, а при до седем дни - до директора на училището.", "date": "2017.11.22", "title": "Учениците получават половин отсъствие до 20 минути закъснение за час"}
{"url": "http://www.mediapool.bg/berluskoni-se-nadyava-sadat-v-strasburg-da-mu-pozvoli-da-se-kandidatira-na-izborite-news272164.html", "text": "Бившият италиански премиер Силвио Берлускони се надява Европейският съд за правата на човека да постанови, че Италия е нарушила неговите права, като му е забранила да заема обществена длъжност, предаде Асошиейтед прес.\r\n\t \r\n\tЗабраната бе наложена на Берлускони заради негова присъда по дело за финансови нарушения. Берлускони обжалва в ЕСПЧ решението на италианските власти. В сряда бе първото заседание по делото. Очаква се съдът да вземе решение след няколко месеца.\r\n\t \r\n\tБерлускони поиска от президента на Италия Серджо Матарела да отложи парламентарните избори за втората половина на пролетта догодина в очакване на съдебното решение, което ще му позволи да се кандидатира от партията си \"Форца Италия\".\r\n\t \r\n\tПред в. \"Република\" бившият премиер изрази надежда, че съдът ще вземе бързо решение.\r\n\t \n\n\r\n\t\"Но моята роля в следващата предизборна кампания е ясна. Независимо дали ще мога или не да се кандидатирам, аз ще водя кампания, за да дойдат десноцентристите на власт в Италия\", каза той.\r\n\t \r\n\tБерлускони коментира и ситуацията в Германия. Той очаква Меркел да оцелее от политическата криза, предаде ДПА.\r\n\t \r\n\tБерлускони казва, че не вижда друг като \"опорна точка за стабилност\" в Германия. Според бившия премиер проблемите на Меркел се дължат на това, че крайнодясната партия Алтернатива за Германия е откраднала на изборите гласове от умерените сили, особено от Християндемократическия съюз на канцлерката.", "date": "2017.11.22", "title": "Берлускони се надява съдът в Страсбург да му позволи да се кандидатира на изборите"}
{"url": "http://www.mediapool.bg/shtainmaier---prezident-diplomat-pritekal-se-na-pomosht-na-angela-merkel-news272167.html", "text": "Всичко зависи от него: германският президент Франк-Валтер Щайнмайер, който обичайно изпълнява протоколни функции, сега трябва да потуши извънредна политическа криза, помагайки на Ангела Меркел да остане на власт.\r\n\t \r\n\t\"Никога в историята на Федералната република дипломатическите умения на нейния държавен глава не са били толкова необходими, колкото в предстоящите дни и седмици\", подчерта вчера сп. \"Шпигел\".\r\n\t \r\n\tОт неделя най-голямата европейска икономическа сила е в небивала политическа криза след провала на преговорите между консерватори, либерали и еколози за съставяне на ново правителство и отказа на социалдемократите да влязат отново в коалиция с Меркел.Обигран дипломат\r\n\t \r\n\tЩайнмайер можеше веднага да започне процедура, който би довела до разпускане на парламента - нещо, което изглежда искаха повечето партии. Опитният дипломат, който години наред беше външен министър, обаче иска да избегне предсрочни избори.\r\n\t \r\n\tТози приветлив 61-годишен човек с винаги безупречно сресани бели коси \"е шанс в кризата\", обобщи в. \"Цайт\".\r\n\t \n\n\r\n\t\"Очаквам от всяка формация да е готова за дискусия, за да можем скоро да съставим правителство\", заяви в понеделник социалдемократът.\r\n\t \r\n\tТова изказване беше предназначено за Мартин Шулц, председателя на неговата Социалдемократическа партия, претърпяла тежко поражение на парламентарните избори на 24 септември.\r\n\t \r\n\tЩайнмайер два пъти беше външен министър в правителство на Меркел въпреки унизителното изборно поражение, което канцлерката му нанесе през 2009 г.\r\n\t \r\n\tСлед като влезе в президентството през март, присъствието му беше почти незабележимо, но в понеделник той показа обратното, като призова с твърд тон политическите формации \"да служат на страната\".\r\n\t \r\n\tОт вчера партийните лидери, с изключение на крайната левица и крайнодесните, един сред друг посещават кабинета му в двореца \"Белвю\" в Берлин.\r\n\t \r\n\tЦелта за него е да се преодолеят различията. \"Тази криза го превръща в съвсем нов президент\", отбеляза левият всекидневник \"Зюддойче цайтунг\".Дискретност\r\n\t \r\n\tПреходът му от външните работи към президентството през пролетта, месеци преди парламентарните избори, приличаше по-скоро на пенсиониране за човека, останал дълги години в сянката на наставника си, бившия канцлер Герхард Шрьодер (1998-2005 г.).\r\n\t \r\n\tВещ във външнополитическата материя, но не особено обаятелен, той дискретно изкачва йерархичната стълбица в Социалдемократическата партия, чийто член става на 19 години.\r\n\tПреди да стане външен министър в първата голяма коалиция, оглавена от Ангела Меркел, Щайнмайер, който е доктор по право, не беше особено известен на широката германска общественост.\r\n\t \r\n\t\"Никога не съм смятал да ставам политик. Тези неща просто се случват\", довери той пред сп. \"Бунте\".\r\n\t \r\n\tВ по-личен план Щайнмайер, баща на тийнейджърка, е застъпник на каузата за даряване на органи. През 2010 г. той се оттегля временно от политическия живот, за да дари единия си бъбрек на тежко болната си съпруга.\r\n\t\r\n\tВъв второто правителство, съставено от голяма коалиция през 2013 г., той се връща във външното министерство, превърнало се в страст за този неуморен посредник.\r\n\t \r\n\tОтношенията му с канцлерката са смятани за почтителни, без да са приятелски. Случвало им се е обаче да влизат публично в конфронтация, например след гласуването за излизане на Великобритания от ЕС, когато канцлерката призова за търпение, докато нейният първи дипломат настоя Лондон да задейства процедурата за Брекзит.\r\n\t \r\n\tКато външен министър Щайнмайер въплъщава една прагматична, решително европейска, но същевременно загрижена за диалога с Русия дипломация, особено по отношение на украинския конфликт, и това му навлече много критики.\r\n\t \r\n\tКогато напусна министерството, за да стане президент, той знаеше, че е подразбиращ се от само себе си избор на Меркел, тъй като тя не разполагаше с по-добър претендент - консерватор.\r\n\t \r\n\t\"Той не беше нейният кандидат, но Ангела Меркел трябва да е особено доволна\", че днес Щайнмайер е посредник в кризата, тъй като в очите й той притежава две много желани качества - \"дипломат е и е социалдемократ\", припомня \"Шпигел\".", "date": "2017.11.22", "title": "Щайнмайер - президент-дипломат, притекъл се на помощ на Ангела Меркел"}
{"url": "http://www.mediapool.bg/sred-upravlyavashtite-ima-dialog-i-razbiratelstvo-tvardi-tomislav-donchev-news272129.html", "text": "В управляващата коалиция има диалог и разбирателство. Това каза в сряда пред БНТ вицепремиерът Томислав Дончев (ГЕРБ).\r\n\t\"В правителството си говорим. Но все пак говорим за представители на различни политически сили, няма как да няма нюанси, защото става дума за различни партии, които са се явявали поотделно на избори. Въпросът е на структурно ниво да не правят трудно и невъзможно управлението. Колкото и да сме различни, какъвто и интензивен дебат - публичен, полупубличен да е имало, това не е попречило на кабинета да си върши работата\", обясни позицията си той.\r\n\tВицепремиерът коментира, че работата на опозицията е да критикува и подозрително би било опозицията винаги да е съгласна. \"Но едва ли точно този нерационален тон, базиран кога на истински, понякога на неистински аргументи, ще доведе до алтернативната визия на България. Каквато претенция трябва да има всяка опозиция\", каза той.\r\n\tДончев коментира, че по време на председателството на ЕС България трябва да покаже способност да разбира проблемите както на старите държави членки, така и на страните от Източна Европа, вкл. и кандидатките за членство в Евросъюза.\r\n\t\"Европа изглежда по един начин, когато я гледаме от Франкфурт. Друго е като я гледаме от долния десен ъгъл\", заяви вицепремиерът.\r\n\tЗа членството на държавите от Западни Балкани в ЕС Томислав Дончев обясни, че е несериозно да се каже, че ще бъдат приети 2023 г. например, но е важно те да имат ясна перспектива.\r\n\tКолкото до стоплянето на отношенията между Българи я и Македония, вицепремиерът е убеден, че е най-добре да наблегнем на пътните връзки, а също и на сътрудничество в сферата на спорта и културата.\r\n\tДончев отбеляза е, че не е приемливо да говорим толкова скъпо в роуминг на 20-30 км от границата. Понижаването на таксите за роуминг между двете балкански съседки ще се обсъжда на днешното заседание на Министерския съвет.\r\n\tПо време на председателството се очаква България да бъде лидер, смята той. Според него успех за нас ще е ако успеем да сближим раздалечените позиции. Той е уверен, че България има достатъчно опитни експерти и политици.\r\n\tКохезионната политика е политиката по сближаване, обясни Дончев. \"Причината България да получава европейско финансиране е свързана с ангажимента, особено на по-старите и богати членки, да инвестират в сближаване, в свързаност. Логиката идва от общия пазар\", каза той. Следващите преговори ще влязат в зряла фаза през периода на българското председателство и Дончев не очаква те да са леки. Сега ще отекват последиците от бежанската криза и от Брекзит, смята той. За него най-големият проблем са политическите последици от излизането на Великобритания - как да се чете този сигнал вътре и вън от Европа.\r\n\t\"Ние очакваме ЕК да излезе с предложение за бюджет, да излезе с предложение за кохезионен пакет около май месец. В този смисъл ролята на нашето председателство се дели на две. Първо преди май месец ние трябва да организираме по най-добрият начин дискусията с държавите членки, с парламента, с всички други ключови участници и да сме в състояние да представим на комисията вижданията и очакванията на всички. След май месец задачата ни е да тестваме, да сондираме първите реакции след предложението на комисията\", каза Томислав Дончев.", "date": "2017.11.22", "title": "Сред управляващите има диалог и разбирателство, твърди Томислав Дончев"}
{"url": "http://www.mediapool.bg/telefonite-s-android-izprashtali-danni-za-prosledyavane-do-gugal-news272168.html", "text": "От началото на 2017 г. телефоните с Андроид изпращат данни за местоположението на потребителите, обяви във вторник сайтът qz.com.\r\n\tЕкспертите открили, че софтуерът на Гугъл споделя чувствителна информация, дори когато функциите като GPS и проследяване през интернет са изключени, а SIM картата е извадена от устройството. Оказало се, че събираните данни далеч надхвърлят разумните очаквания за поверителност.\r\n\tИнформацията, получавана от Гугъл, включва кодовете на клетките от мрежата на оператора, с които телефонът се свързва. С нейна помощ потребителите могат да бъдат локализирани приблизително.\r\n\tСлед изпратеното официално запиване от компанията потвърдили, че такава практика има. Според създателите на Андроид информацията се използва за управление на т. нар. push съобщения. Това са кратките бележки, които смарт телефоните получават, най-често в горната част на екрана.\r\n\tПрез последните 11 месеца тези данни се изпращат до Гугъл, но не се съхраняват за постоянно и не се използват за никакви други цели, заявяват от компанията. Събирането на такава информация ще приключи до края на ноември и няма да се включва в други продукти, различни от системата за управление на push съобщенията.\r\n\tОт сайта Quartz предполагат, че данни като описаните в случая биха могли да се предоставят на рекламодатели с цел профилиране на клиентите на различни услуги според тяхната локация и навици за придвижване.\n\n\r\n\tПри Андроид, както и при другите операционни системи за мобилни устройства, винаги има възможност за проследяване, като тя може да бъдат изключена, поне според официално обявената политика. Обикновено тези въпроси са част от лицензионното споразумение, с което потребителят се съгласява при инсталацията на системата или на допълнителен софтуер.", "date": "2017.11.22", "title": "Телефоните с Андроид изпращали данни за проследяване до Гугъл"}
{"url": "http://www.mediapool.bg/zhivotnovadite-s-nai-mnogo-evrosubsidii-za-investitsii-v-stopanstvata-news272122.html", "text": "Животновъдите са взели най-много европейски субсидии за инвестиции в стопанствата (подмярка 4.1) – над 150 млн. лв. Производителите на плодове и зеленчуци са получили над 136 млн. лв., следвани от биопроизводителите – близо 133 млн. лв. Това показва анализът на фонд \"Земеделие\" на данните до момента.\r\n\tМярката за инвестиции в земеделски стопанства е една от най-атрактивните за фермерите. До момента по нея имаше два приема през 2015 г. и 2016 г. По първия прием са подадени 3362 заявления за подпомагане, а размерът на заявената финансова помощ надхвърляше над 4 пъти определения бюджет – 1.2 млрд. лв.\r\n\tКъм края на септември 2017 г. по подмярката са сключени 939 договора по първия прием, по които одобрената субсидия е над 365.7 млн. лв. Най-много проекти са одобрени в областите Пловдив 298, Плевен 240и Бургас 226а най-малко в област Смолян 7показват данните на ДФЗ.\r\n\tПрез есента на 2016 г. по подмярката беше отворен втори прием със субсидия за 237 млн. евро. По него отново бяха подадени над 3000 проекта, но до момента все още не са класирани. Не е нормално повече от година да не е ясно, кои проекти ще получат финансиране, заявиха от Българската асоциация на консултантите по европейски програми (БАКЕП) пред Mediapool.\r\n\tС тези два приема средствата по най-атрактивната мярка за фермерите от този програмен период бяха изчерпани - общо 387 млн. евро.\r\n\tТази година е първата нулева година по Програмата за рзвитие на селските райони, по която не е отворена нито една схема за кандидатстване, казаха от БАКЕП.\r\n\tНяма яснота и за следващата година. Индикативният график за прием към момента все още не е публикуван, защото не е одобрен от Министерството на земеделието и храните. Така Програмата за развитие на селските райони остава към момента единствената без ясен график по кои мерки ще има прием през 2018 г.\r\n\tОбщо безвъзмездната европейска помощ по мярка 4 – инвестиции в материални активи, е над 613 млн. евро, от които до момента са договорени 325 млн. евро, показват данните на ДФЗ.\r\n\tОсвен инвестиции в стопанствата (подмярка 4.1), която е с изчерпан бюджет, останалите подмерки са инвестиции в преработка на селскостопански продукти подмярка 4.2и инвестиции в инфраструктура подмярка 4.3\r\n\tПрез октомври директорът на дирекция \"Развитие на селските райони\" в земеделското министерство Антон Аспарухов съобщи, че се водят преговори за прехвърляне на средства от подмярка 4.3 към 4.2, за да се подкрепят повече проекти и да се достигне изпълнение на междинните цели. С днешна дата обаче той вече не е на този пост и не е ясно какви са плановете на земеделското министерство.\r\n\tПо неофициална информация Аспарухов е отстранен, защото все още не е приключило класирането на проектите по втория прием по подмярка 4.1 и по подмярка 4.2, което е създало напрежение в бранша, както и липсата на яснота какви мерки ще бъдат отворени през следващата година.Проект от София с най-голямата субсидия\r\n\tНай-голямата субсидия по първия прием за инвестиции в стопанствата е получил проект от София в размер на над 1.8 млн. лв. Той е и единственият проект, одобрен от столицата, но не е дадена информация в какво ще бъдат инвестирани тези средства.\r\n\tНай-много средства ще получат фермерите от област Пловдив – 76 одобрени проекта за близо 28 млн. лв.\r\n\tКато среден размер на субсидия спрямо одобрените проекти най-много пари отиват за земеделците от област Пазарджик – средно по 600 хил. лв. на стопанин, показват още данните на ДФЗ.\r\n\tСредствата за инвестиции в земеделските стопанства основно отиват по приоритетните направления – производство на плодове и зеленчуци и животновъдство. Около 14 на сто от отпуснатите субсидии ще получат и производителите на житни кулутури, показват данните на ДФЗ.Животновъдите взимат най-много пари\r\n\tВ сектор \"Животновъдство\" са одобрени за 332 проекта, което е от общия брой на сключените договори по подмярка 4.1.\r\n\tОдобрената субсидия за тези проекти възлиза на над 150.5 млн. лв., което е 41.17 на сто от общата одобрена субсидия за целия прием.\r\n\tНай-голям брой договори са сключени за област Плевен 30, а най-малък са подписани за област Смолян 3.\r\n\tНай-голям дял от одобрените средства в сектора отиват в област Пазарджик – над 16.2 млн. лв., а най-малък в област Варна – над 1.3 млн. лв.Най-много одобрени проекти за плодове и зеленчуци\r\n\tНай-много договори за инвестиции в стопанствата по първия прием са подписани в сектор \"Плодове и зеленчуци\" 393, което 41.85 на сто от всички сключени договори за подпомагане. Одобрената по тях субсидия възлиза на 136.5 млн. лв., което е 37.34 на сто от общо одобрената субсидия на всички проекти по приема.\r\n\tПочти всеки десети проект в сектора ще се реализира в област Бургас (36), докато за София и Смолян има подписани по един договор. Най-висок е процента на одобрените субсидии в област Пловдив (7.29%).Етерично-маслените култури са слабо представени в Северозапада\r\n\tВ третия приоритетен за подпомагане сектор \"Етерично-маслени и медицински култури\" са подписани най-малко договори - 84, което е близо 9 на сто от общия брой. Договорената субсидия възлиза на над 23.5 млн. лв., което представлява 6.44 % от общо одобрената субсидия за целия прием.\r\n\tНай-много са договорените проекти в области Пловдив и Стара Загора – по 14, а с по един договор са области Враца, Ловеч, Монтана и Плевен. Като се добави и факта, че в област Видин договорите са само два, може да се стигне до извода, че за този приоритетен сектор Северозападен район е най-слабо представен, посочват от ДФЗ.\r\n\tВ този сектор най-голям дял одобрени проекти има в области Пловдив и Стара Загора по 14. В област Силистра са одобрени само четири проекта, но са с най-голяма субсидия – над 2.7 млн. лв., което е повече от субсидията, която че получат фермерите от Пловдив и Стара Загора общо за по 14 проекта.Извън приоритетните сектори получават над 51 млн. лв.\r\n\tПо извънприоритетните сектори са одобрени 116 проекта, които ще получат субсидия от над 51-3 млн. лв., което е над 14% от общо одобрената субсидия за финансиране. Това са проекти свързани със зърно производство - пшеница, царевица, слънчоглед, ечемик, фуражи - люцерна, сено, винени лозя, отглеждане на гъби и други.\r\n\tНай-много договори са подписани в област Хасково 17, а по един договор има в областите Велико Търново, Добрич, Кърджали, Кюстендил и Перник.Биопродукти\r\n\tБроят на проектите, които са свързани с биологично производство, е 404 с одобрени субсидии за над 132.8 млн. лв., което е около 36 % спрямо общо одобрената субсидия.\r\n\tНай-много одобрени проекти за биологично земеделие има в област Хасково – 38 за над 11.7 млн. лв., а най-малко в областите Смолян и Перник по един със субсидия съответно 351 027 лв. и 54 906 лв.\r\n\tОдобрените проекти за инвестиции в повече от един приоритетен сектор са 14 с общо одобрена субсидия за близо 3.7 млн. лв. Те ще бъдат реализирани в 11 области.", "date": "2017.11.22", "title": "Животновъдите с най-много евросубсидии за инвестиции в стопанствата"}
{"url": "http://www.mediapool.bg/dve-detsa-sa-zaginali-pri-vzriv-v-selo-shuma-news272123.html", "text": "Две деца са загинали във вторник вечерта при пожар в село Шума, община Годеч. Децата са момченце на година и шест месеца и момиченце две години и три месеца.\r\n\tСигнал за инцидента е подаден в 20:38 ч., като е съобщено за взрив в къща.\r\n\tПри избухването на пожара родителите на децата са били на двора. Те са в шок.\r\n\tПо първоначална информация причината е гръмнала газова бутилка.\r\n\tКметът на селото Йорданка Андреева каза, цитирана от бТВ, че семейството се е отоплявало на твърдо гориво и не са имали газови бутилки.\r\n\tРодителите са говедари и са били при животните, когато избухнал пожарът. Бащата опитал да спаси децата и има изгаряния, каза още кметът.\r\n\tСемейството живее отскоро в тази къща – от три седмици. Според Андреева децата са били добре гледани.  Според информация на Нова телевизия собствениците на къщата, в която е живяло семейството, са работодателите на майката и бащата на загиналите деца. Те твърдят, че в постройката не е имало газова бутилка.", "date": "2017.11.22", "title": "Две деца са загинали при взрив в село Шума"}
{"url": "http://www.mediapool.bg/ns-reshava-dali-da-namali-praga-na-plashtaniyata-v-broi-na-5-hil-lv-news272124.html", "text": "Второто четене на промените в няколко данъчни закона, които правителството предлага с проект за изменения на Закона за ДДС, са в дневния ред на парламента за тази седмица.\r\n\tСред многото предложения на правителството е и намаляването на прага за плащанията в брой от 10 хил. на 5 хил. лв. Финансовото министерство опитва за втори път тази година да намали сумата, но през лятото вече беше бламирано. Сегашният текст беше отхвърлен от водещата комисия по бюджет и финанси като единствено представителите на ГЕРБ застанаха зад министъра си.\r\n\tДруг според текст се очаква да стане и отпадането на 5-процентната отстъпка за физическите лица при подаването на данъчна декларация онлайн. Мотивът на финансовия министър Владислав Горанов беше, че повечето хора и без това подават е-декларации и администрацията е направила всичко възможно да ги улесни и затова нови насърчения не са нужни.", "date": "2017.11.22", "title": "НС решава дали да намали прага на плащанията в брой на 5 хил. лв."}
{"url": "http://www.mediapool.bg/mashtaben-proekt-na-unss-shte-izsledva-tyutyunevata-kontrabanda-news271723.html", "text": "На 1 август 2017г. стартира проект на УНСС наречен \"Идентифициране на риска от контрабанда и фалшифициране (анализ на бизнес процесите и пространствения аспект)\".\r\n\tКонтрабандата на тютюн и тютюневи изделия безспорно има много негативни отражения върху икономиката, здравето и сигурността на обществото. Обемът на незаконната търговия на места достига до 40-50% от пазара, средно 11,6% в световен мащаб. Контрабандата дава достъп до цигари на ниски цени, от което се възползват по-младите, както и чувствителните към цената на цигарите пушачи, които при други обстоятелства биха намалили или спряли тютюнопушенето. Незаконната търговия с тютюневи изделия струва милиарди евро годишно на правителствата вследствие от загубените митнически и данъчни приходи.\r\n\tПроектът ще окаже въздействие върху страните по Балканския път за трафик от Турция към Западна Европа с фокус към приемащите държави като Франция, Великобритания, Германия и Италия. България ще бъде основен акцент в изследването, заради ключовото си географско положение, тъй като може да бъде решаващ фактор за намаляването на нивото незаконна търговия в изследвания регион. За да се повиши осведоменосттта по проблема и да се изяснят връзките с други престъпления, проектът ще цели определянето на начина на действие и откриване на пространствено-времевите зависимости в незаноната търговия и свързаните престъпления. Освен това ще бъдат идентифицирани съществуващите пропуски и недостатъци на действащото национално и европейско законодателство в изследвания регион, като ще бъдат предложени промени и поправки в него.\r\n\tПроектът ще допринесе за по-доброто разбиране на проблема с незаконната търговия с тютюневи изделия и свързаните с нея престъпления, както и ключовите подкрепящи фактори и процеси. Изясняването на въздействието на тези дейности върху социално-икономическата обстановка на проучвания регион ще осигури солидна основа за подобряване на контрабандата и борбата с фалшифицирането. Прилагането на методологията за идентифициране на риска ще се съсредоточи върху противодействието на контрабандата и фалшифицирането на най-уязвимите места, като по този начин се спести време и усилия.\r\n\tЕкипът, участващ в изпълнението на проекта включва 20 специалисти в различни области като управление на риска, анализ на бизнес процесите,географски информационни системи, пространсвено-времеви анализи, клъстъри, както и експерти в областта на правния анализ и комуникациите. Ръководителят на проекта проф. Димитър Димитров е декан на факултета \"Икономика на инфраструктурата\" и ръководител на катедра \"Национална и регионална сигурност\" в УНСС. Той има опит в над 50 изследователски проекти, от които 16 са международни, член е на военната структура и оръжейна производствена мрежа SIPRI и Международната мрежа за обучение по ядрена сигурност. Професорът има над 100 материала, като много от тях са публикувани в Холандия, Великобритания, САЩ и Германия.\n\n\r\n\tИзпълнението на проекта ще бъде с продължителност 24 месеца и трябва да бъде приключено на 31 юли 2019г.\r\n\tПроектът се финансира от , глобална инициатива на Филип Морис Интернешънъл за борба с незаконната търговия, включително контрабандата и свързаните с нея престъпления. Проектът на Университета за национално и световно стопанство е един от 32-те избрани проекта от повече от 200 проектни предложения от целия свят в първия кръг финансиране на инициативата.", "date": "2017.11.22", "title": "Мащабен проект на УНСС ще изследва тютюневата контрабанда"}
{"url": "http://www.mediapool.bg/putin-i-zeman---vzaimnoizgodniyat-tsinizam-news272165.html", "text": "Чешкият президент Милош Земан пристигна в Сочи с делегация, включваща рекорден брой бизнесмени. Той се кани да остане в Русия четири дни и да попътува из страната. Мнозина смятат Земан за кремълски \"полезен идиот\", но нещата стоят другояче. Той е прагматичен и циничен политик, който ще се бори през януари за нов мандат. Просто ако разгледаме Русия като част от Европа, Чехия е в самия център, а без Русия се превръща в европейска покрайнина.С три самолета\r\n\t \r\n\tПрез последните седмици чешкият бизнес и канцеларията на Милош Земан анонсираха посещение без прецедент. Няма шега - президентът докара в Русия близо 130 предприемачи! Те са планирали два бизнесфорума с руски колеги в Москва и Екатеринбург. А тайната е проста: допълнително нает самолет и активен \"маркетинг\", развит от канцеларията на Пражкия замък (резиденцията на чешкия държавен глава).\r\n\t \r\n\tТози път бизнесмените платиха за обиколката едва по около 70 000 чешки крони, сиреч под 3000 евро на глава. Защо пък да не се отбиеш до Русия в компания с президента, щом плащаш колкото обикновен турист?\r\n\t \r\n\tПри всяко положение икономическите връзки не се измерват с броя бизнес делегати, даже не със сумите в многото договори за намерения, подписвани от чехите в Русия. Дори да говорим за магическо число - един милиард евро. Но след санкциите, наложени от ЕС, и руските \"антисанкции\" делът на Русия в чешкия износ достига едва 1,6 на сто. Което сочи реалното равнище на двустранните отношения.Автопиарът на Милош Земан\r\n\t \r\n\tЩом бизнесът не е основна цел на държавната визита - какво тогава? Може би Земан е дошъл да се сбогува с Владимир Путин? Нали и двамата отиват на избори. Чешкият държавен глава - през януари, а руският му колега - през март.\r\n\t \n\n\r\n\tТова естествено е шега. При все че за разлика от Путин Земан може и да изгуби вота, явно не е започнал \"прощален тур\". Напротив, чешкият президент пристигна да търси подкрепа.\r\n\t \r\n\tПосещение от такъв мащаб и само по себе си е отлична реклама. Земан показва пред своите избиратели, че е най-известният в чужбина действащ чешки политик.\r\n\t \r\n\tНещо повече, Чехия още няма нов външен министър, тъй че Земан претендира да определя и външнополитическия курс на страната си. Улеснен от факта, че след парламентарните избори там не е съставено правителство. Очертава се \"кабинет на малцинството\" и преговорите може дори да се провалят, както стана в Германия.\r\n\t \r\n\tВсъщност Земан \"продава\" тези свои възможности не само на избирателите, но и на Кремъл. Въпросът не е да работи за Русия, президентът на Чехия е напълно независим. Той просто предлага сделка - танто за танто.\r\n\t \r\n\tЗеман променя публично характера на дискусията в ЕС: казва, че общността трябва да признае анексията на Крим и е време да отмени санкциите - не защото са несправедливи, а защото са безполезни. В отговор руските власти го посрещат с най-високи почести, а представеният в Чехия руски бизнес се държи коректно към предизборната му кампания и стимулира чешките си партньори да я подпомагат.\r\n\t \r\n\tВ подкрепа на Земан може да бъдат пратени и легендарните \"руски хакери\", макар че лидерът на Чехия надали вярва в тия приказни злодеи последно поколение.Като равен с равен?\r\n\t \r\n\tПутин и Земан са достойни един за друг като политически циници, според които целта винаги оправдава всякакви средства. От тази гледна точка срещата в Сочи е именно среща на двама души с искрени симпатии един към друг. Там нямаше дори \"старши\" и \"младши\" партньор. Просто е твърде голяма разликата в потенциалите между пълновластен самодържец на ядрена държава като Русия и президент с представителни функции, който не решава почти нищо в парламентарна Чехия.\r\n\t \r\n\tЗатова излиза, че Земан се подмилква на Владимир Путин, а той го дарява с някакво благоволение. Което се повтаря вечно в историята на Централна и Източна Европа - лидерите й всъщност гледат на Запад, най-вече в посока Германия, но се мъчат да балансират нещата и откъм Изтока. Накрая се виждат в ролята на \"кремълски клоуни\" - лесен обект на обвинения, че са станали марионетки в сръчните ръце на Москва.", "date": "2017.11.22", "title": "Путин и Земан - взаимноизгодният цинизъм"}
{"url": "http://www.mediapool.bg/sad-otmeni-akt-na-kat-zaradi-nechetliv-pocherk-news272125.html", "text": "Нечетлив почерк стана причина акт на КАТ да падне в съда, без въобще да се обсъжда дали посоченото в него нарушение е извършено или не, съобщи “Сега”.\r\n\tВодач на лека кола \"Тойота\" бил засечен от пътни полицаи да шофира по ул. \"Васил Левски\" в Асеновград, говорейки по телефона без хендсфри. Униформените му написали акт за 50 лв. и му връчили препис. А шофьорът подал възражение, като обяснил, че текстът е нечетлив и това ограничава правото му на защита.\r\n\tВ КАТ не уважили жалбата и издали наказателното постановление. Тогава шофьорът се обърнал към Районния съд в Асеновград, който се произнесъл в негова полза с мотива, че всеки има право да е детайлно наясно в какво точно е обвинен.\r\n\tРешението може да бъде обжалвано пред Административния съд в Пловдив.", "date": "2017.11.22", "title": "Съд отмени акт на КАТ заради нечетлив почерк"}
{"url": "http://www.mediapool.bg/arestuvanite-balgari-ostavat-v-zatvora-v-odrin-news272126.html", "text": "Трима българи остават в турски затвор по подозрения, че са опитали да прехвърлят в Гърция три турски семейства.\r\n\tИмената на задържаните в Одрин наши сънародници са известни на дипломатическата ни мисия, но не се съобщават официално, потвърди българският посланик в Турция Надежда Нейнски пред БНТ.\r\n\tГенералният консул на Одрин е получил информация от турските власти, че тe са задържани на 17 ноември, а на 20 ноември им е наложена мярка задържане под стража, поясни българският посланик.\r\n\tНа този етап има досъдебно разследване и не се знае кога прокуратурата ще внесе обвинението в съда, допълни Надежда Нейнски.\r\n\tСпоред информация от вторник в одринската дирекция за борба с организираната престъпност и контрабандата е получен сигнал за група от общо 11 души, готвеща се да пресече границата. Сред тях са били шестима души, разследвани за връзки с организацията ФЕТО на ислямския проповедник Фетхуллах Гюлен, обвинен за миналогодишния опит за военен преврат.\r\n\tСлед сигнала полицейските екипи проследяват микробуса, превозващ бегълците и го спират в село Йеникадън до гръцката граница. При проверката е установено, че свързаните с Гюлен са обявени за издирване с обвинения за организиране и ръководство на групировка и за членство. Те са отведени първо на медицински преглед, а после на разпити в дирекцията по сигурността в Одрин. Децата им са предадени на техни близки.\r\n\tБългарските водачи на групата са с инициали Н.М.К., Г.Й.М. и С.Х.М. След разпитите в полицията те са транспортирани с белезници на ръцете до съда и с негово решение са оставени в ареста. \r\n\t \r\n\tПо-късно в сряда от Външно министерство съобщиха, че завеждащият консулската служба в Генералното консулство в Одрин Мюзеян Узунова е получила разрешение от прокуратурата в града и се е срещнала с тях в затвора.\r\n\t \r\n\tТримата нямат здравословни проблеми и срещу тях не е било упражнено физическо насилие тях в нито един етап от следствените действия. Назначени са им служебни защитници. Преводач не са пожелали, тъй като владеят турски език, съобщиха от МВнР.", "date": "2017.11.22", "title": "Арестуваните българи остават в затвора в Одрин"}
{"url": "http://www.mediapool.bg/amerikanski-voenen-samolet-padna-v-tihiya-okean-news272130.html", "text": "Самолет на военноморските сили на САЩ с 11 души на борда падна в водите на Тихия океан югоизточно от японския остров Окинава, съобщи командването на базирания в Япония Седми американски флот, цитирано от информационните агенции. Самолетът се е насочвал към самолетоносача \"Роналд Рейгън\". Започнала е издирвателно-спасителна операция.\r\n\tЯпонският министър на отбраната Ицунори Онодера съобщи пред журналисти, че става дума за транспортен самолет C-2. Осем души са спасени, останалите се издирват, съобщи японската агенция Киодо. Японските власти са били информирани от американските военни, че причината вероятно е проблем с двигателите.\r\n\tПо време на катастрофата самолетоносачът \"Роналд Рейгън\" е участвал в общи учения с японските Морски сили за самоотбрана край архипелага Окинотори.", "date": "2017.11.22", "title": "Американски  военен самолет падна в Тихия океан"}
{"url": "http://www.mediapool.bg/dimitar-glavchev-stana-chlen-na-vanshnata-i-byudzhetnata-komisiya-v-parlamenta-news272131.html", "text": "Доскорошният председател на 44-то Народно събрание Димитър Главчев беше избран за член на парламентарната комисия по външна политика и на комисията по бюджет и финанси. Това решиха депутатите с приемането на промени в състава на постоянни комисии.\r\n\tНастоящият председател на Народното събрание Цвета Караянчева беше освободена като член на парламентарната комисия по земеделието и храните и на комисията по регионална политика, благоустройство и местно самоуправление.\r\n\tМиналата седмица след като от БСП и ДПС поискаха освобождаването му, Димитър Главчев подаде оставка като председател на парламента, но остана в НС като редови депутат от ГЕРБ. На негово място за председател на 44-то Народно събрание беше избрана именно Цвета Караянчева.", "date": "2017.11.22", "title": "Димитър Главчев стана член на външната и бюджетната комисия в парламента"}
{"url": "http://www.mediapool.bg/hariri-otlozhi-podavaneto-na-ostavkata-si-news272132.html", "text": "Ливанският премиер Саад Харири заяви, че засега отлага връчването на оставката си в отговор на молбата на президента Мишел Аун да се даде възможност за повече консултации, съобщиха световните агенции. \r\n\t \r\n\t\"Днес представих оставката си на президента, но той настоя да изчакам, за да се даде време за повече консултации, така че приех\", каза Харири след закрита за журналисти среща с Аун.\r\n\t \r\n\t\"Призовавам всички политически сили към истинско партньорство в името на изграждането на силна държава\", заяви премиерът. \n\n\r\n\t \r\n\tТой отбеляза, че ще сътрудничи с президента Аун за предпазване на Ливан от обкръжаващите го конфликти. \r\n\t \r\n\tПо-рано в сряда Харири се завърна в Бейрут за пръв път, след като подаде оставка в телевизионно обръщение от Саудитска Арабия и след това страната му беше обхваната от политическа криза.\r\n\t \r\n\tВнезапната оставка на Харири на 4 ноември изкара ливанската страна на преден план в регионалната битка за надмощие между сунитската монархия Саудитска Арабия и шиитския ислямистки Иран, чиито влиятелни съюзници Хизбула са част от ливанското правителство, отбелязва Ройтерс. \r\n\t \r\n\tПреди да пристигне в Бейрут, Харири проведе разговори в Кайро с египетския президент Абдел Фатах Сиси и в Кипър с кипърския президент Никос Анастасиадис. \r\n\t \r\n\tВизитата в Кипър беше неочаквана, отбелязва Асошиейтед прес, тъй като се очакваше от египетската столица да отпътува директно за Бейрут. Бяха разпространени няколко снимки на Харири и Анастасиадис във ВИП-терминала на летището в Ларнака.\r\n\t \r\n\tСлед като пристигна в Бейрут, първото място, което посети, беше гробът на баща му, покойния бивш премиер Рафик Харири, над който отиде да се моли. След молитвата на гроба Харири се прибра в дома си, който се намира в центъра на Бейрут", "date": "2017.11.22", "title": "Харири отложи подаването на оставката си"}
{"url": "http://www.mediapool.bg/planat-na-putin-za-podmladyavane-na-ruskata-politika-napredva-bavno-news272134.html", "text": "Руският президент Владимир Путин, който се готви да се кандидатира за четвърти мандат, започна да разчиства стария политически елит и казва, че ще доведе млади хора \"с плам в очите\".\r\n\tАнализ на Ройтерс обаче показва, че засега успехите му са ограничени.\r\n\t \r\n\tВ очакване на изборите през март, на които Путин вероятно ще спечели нов мандат и ще остане на власт до 70-годишна възраст, президентът заявява, че подкрепя ново поколение лидери, които да ръководят политическото и икономическо бъдеще на Русия.\r\n\t \n\n\r\n\tЕдна пета от 85-те губернатори на региони бяха заменени тази година и почти половината от долната камара на парламента беше обновена на изборите миналата година, след като Путин назначи нов началник на президентската администрация.\r\n\t \r\n\tАнализът на политическите назначения, извършен от Ройтерс, показва, че както в кабинета, така и в горната камара на парламента, в президентската администрация и в Съвета за сигурност на руската федерация темпото на промяната се забавя. Средната възраст е почти три години по-висока, отколкото беше през 2012 г., когато Путин започна третия си мандат.\r\n\t \r\n\tГоворителят на Кремъл Дмитрий Песков отказа да коментира заключенията на Ройтерс. Той заяви, че проверката на данните би отнела прекалено дълго.\r\n\t \r\n\tКритици казват, че тъй като не се очакват промени на най-високото равнище, липсата на свежа кръв води до недостиг на свежи идеи за стимулиране на икономиката и политиката.\r\n\t \r\n\t\"Има прилики с епохата на (съветския лидер Леонид) Брежнев, по това, че сме изпаднали във вредна стабилност, от която няма излизане\", заяви пред Ройтерс Дмитрий Орешкин, независим политически анализатор.\r\n\t \r\n\tУчастници в опозиционните протести обичат да налагат с фотошоп лицето на Путин на тялото на Брежнев на плакати, намеквайки, че Путин и изградената от него система са в същия застой като СССР по времето на Брежнев. Кремъл отхвърля тези обвинения.\r\n\t \r\n\t\"Няма рискове за Путин, защото системата работи и му се подчинява\", каза Орешкин. \"Рисковете са за страната и за икономиката. Моделът на стабилността се основава на система от лоялност и корупция. Извън Москва, която е богата, има стагнация.\"\r\n\t \r\n\tЗабавена от западните санкции, наложени заради анексията на украинския полуостров Крим през 2014 г. и подкрепата за проруския бунт в Източна Украйна, руската икономика, макар че се възстановява, остава нестабилна и уязвима от промените в цените на петрола и от нови санкции.\r\n\t \r\n\t\r\n\t \r\n\tРойтерс сравни профилите на 784 действащи регионални губернатори, членове на двете камари на парламента, Съвета за сигурност и президентската администрация, със 768, които бяха на власт през май 2012 година. Анализът не показа големи признаци за обновяване на кабинета, на горната камара, на Съвета за сигурност и на президентската администрация.\r\n\t \r\n\tТитулярите на 314 от общо 784 позиции са се сменили през последните две години - по-малко, отколкото през май 2012 г., когато тази цифра е била 368. Когато титулярите напуснат заеманите позиции, често се оказват на други. В кабинета, горната камара на парламента, Съвета за сигурност и президентската администрация е имало по-малко промени.\r\n\t \r\n\tСредната възраст на чиновниците се е повишила от 52,6 години през 2012 г. до 55,5 години в момента.\r\n\t \r\n\tВ Съвета за сигурност, чийто председател е Путин, средната възраст е 60,4 години. В състава на 12-членния орган за последните две години е имало само две промени.\r\n\t \r\n\tВ президентската администрация, която Путин използва, за да изработва и прилага своите идеи, средната възраст е 57 години, в сравнение с 53,2 години през 2012 година. В долната камара на парламента средната възраст се е повишила до близо 53 години, в сравнение с 51 години преди пет години.\r\n\t \r\n\tТози месец Путин заяви пред 10 губернатори, че \"като правило\" ще ги заменят \"млади хора\".\r\n\t \r\n\t\"Вероятно сте забелязали плама в очите им\", каза той.\r\n\t \r\n\t\r\n\t \r\n\tПутин е заявил, че целта му е да създаде \"нов управленски корпус от млади, обещаващи модерни хора, които ще мислят за бъдещето на региона и на цяла Русия.\"\r\n\t \r\n\tКритици заявяват, че акцентът, който Кремъл поставя върху младостта, е фасада, целяща да създаде илюзията за политическа промяна в система без реално състезание.\r\n\t \r\n\tПочти две трети от руснаците искат някакъв вид обществена или политическа промяна, която да повиши жизнените стандарти, показват проучвания на общественото мнение. Избирателната активност на последните парламентарни избори достигна най-ниското равнище след разпадането на СССР.\r\n\t \r\n\t\"Логиката на Кремъл е, че ново лице на губернаторския стол може да намали недоволството на населението и да повиши избирателната активност\", пише в изследване за московския Карнеги център академикът Наталия Зубаревич.\r\n\t \r\n\tПутин прие група новоназначени губернатори на региони в офиса си в Кремъл. Срещите се излъчваха пряко по държавната телевизия. Той се срещна и с две групи бивши губернатори с мрачни лица.\r\n\t\"Ротацията е естествен и очевиден процес\", заяви той през февруари пред група от петима бивши губернатори.\r\n\t \r\n\tПомощници на Путин рекламират и програма за нови лидери. Кандидатите трябва да бъдат на възраст под 50 години. Части от 9-месечната обучителна програма за високопоставени регионални служители наблягат на добрата физическа форма и смелостта. Видеозаписи, изтекли до новинарския портал РБК, показват участници, които скачат в река от скала, висока 7 метра и преминават обучение по скокове с парашут и боравене с оръжие.\r\n\t \r\n\tНякои наблюдатели на Кремъл казват, че новодошлите са лоялни към Путин и той лесно би могъл да им влияе, ако напусне поста през 2024 г. и поеме роля на \"Баща на народа\".\r\n\t \r\n\t\"Той обучава 30-годишни и 40-годишни, за които ще бъде политически баща\", казва Сергей Доренко, влиятелният ръководител на московско радио пред в. \"Комсомолска правда\". \"Той ще улесни пътя им и ще им даде всичко\".", "date": "2017.11.22", "title": "Планът на Путин за подмладяване на руската  политика напредва бавно"}
{"url": "http://www.mediapool.bg/trend-radev-e-po-haresvan-ot-borisov-news272133.html", "text": "Осем месеца след предсрочните парламентарни избори през март, дистанцията между ГЕРБ и БСП е напълно сравнима с резултатите от последния вот, показват данни от представително проучване на агенция \"Тренд\" в периода 3- 12 ноември.\r\n\tГЕРБ запазва първата си позиция с 21.2 на сто от всички анкетирани, следвани от БСП с подкрепа от 17.8%..\r\n\t37 на сто декларират, че не биха гласували.\r\n\tСкандалите в последните осем месеца не са се отразили съществено върху електоралните нагласи.\r\n\tОстрото противопоставяне между двете основни партии води до консолидация и мобилизация на техните електорати, коментират анализаторите.\r\n\tНе се наблюдава и съществен спад в обществената подкрепа към \"Обединени патриоти\", въпреки участието им в управляващото мнозинство и изпълнителната власт.\r\n\tРазликата в електоралните нива между Обединени патриоти(5.4 на сто)и ДПС (6.3 на сто) е несъществена и трудно би могло да се направи категорична оценка дали Обединени патриоти или ДПС ще бъдат трета политическа сила в евентуална реална изборна ситуация, отбелязват от \"Тренд\".\r\n\tОценката за работата на президента е на високи нива - 64 на сто положителна оценка за работата срещу 22 процента отрицателна. Тя до голяма степен се явява функция от положителното отношение към личността му, коментират анализаторите.\r\n\tРумен Радев и Бойко Борисов продължават да са фигурите, събиращи най-високи стойности на положително отношение, съответно 67 процента и 42 на сто, като президентът отчита по-високи нива на подкрепа от премиера.\r\n\t \r\n\tКорнелия Нинова стои на нива от 28 процента положително отношение, като основната част от подкрепата за нея идва от симпатизантите на БСП, но й е трудно да мобилизира по-сериозна част от периферията.\r\n\tСред лидерите на Обединени патриоти Красимир Каракачанов остава най-одобряваната фигура - положителна подкрепа от 34 на сто. Зад него остават Валери Симеонов с положително отношение 20 процента и Волен Сидеров с 13 на сто.\r\n\t \r\n\t\r\n\tСпоред данните партията на Веселин Марешки \"Воля\" отчита понижение на стойностите спрямо месеците преди изборите, събирайки 1.8 на сто подкрепа от всички. Този спад е логичен, най-вече поради факта, че Веселин Марешки се ползваше преди изборите от \"бонуса\" на новия играч по терена, смятат анализаторите.\r\n\tСтойностите на положително отношение към Веселин Марешки като цяло се задържат на добри нива от 30 процента. Промяна обаче се отчита сред възрастовите категории. Варненският бизнесмен се ползваше с отчетливо по-високи стойности на симпатии сред най-младите възрастови категории, докато това проучване сочи практически идентични проценти във всички възрасти, уточняват от \"Тренд\".\r\n\tРезултатите от изследването показват, че инерцията на Реформаторския блок (1.8 на сто) все още се запазва. При \"Да, България\" (1.4 на сто) и ДСБ (1.1 на сто) не се отчита съществена динамика на ръст или спад в подкрепата. От \"Тренд\" уточняват, че проучването е осъществено, преди да се даде старт на новата инициатива \"Български манифест за Европа\".\r\n\t \r\n\tНиското доверие към съдебната система като цяло е основната причина оценката за работата на съда и прокуратурата да бъде на ниски нива (малко над 20 процента положителни оценки). Традиционно армията и полицията събират по-висока подкрепа.\r\n\tВпечатление правят високите стойности на положително отношение към работата на омбудсмана. По всичко личи, че действията на Мая Манолова в последните две години дават резултат в обществените оценки за работата й, посочват от \"Тренд\".\r\n\t46 на сто от всички български граждани са на мнение, че правителството ще изкара пълен мандат, докато 32 процента не смятат така. Най-убедени в четиригодишния мандат на това управление са привържениците на ГЕРБ, докато при социалистите доминира мнението, че няма да успее.\r\n\tНе се наблюдава съществена динамика в отношението към различните политически лидери в последните 8 месеца.\r\n\tМалко над половината от българите - 52 процента, са оптимисти за развитието на България, докато 39 на сто са на обратното мнение. Наблюдава се ярка зависимост между оптимистичните нагласи и възрастта.\r\n\tОптимизмът при по-младите доминира съществено, с напредването на възрастта дяловете постепенно спадат, като сред тези над 70 години мнозинството са песимисти и само една трета от тях са оптимистично настроени.\r\n\tТрадиционно оценката към работата на парламента е на най-ниски нива - 23 на сто положителна, 68 процента - отрицателна.\r\n\tРегистрират се по-високи нива на положителни оценки към правителството, основно поради факта, че привържениците на ГЕРБ и Обединени патриоти изразяват по-скоро положителна оценка върху работата на правителството, отбелязват от \"Тренд\".\r\n\tДанните са от първата част на проучване, направено по поръчка на \"24 часа\", в рамките на нов общ проект за обществено-политически индекс, чиято цел е всеки месец да се тестват нагласите на българите както по политически, така и по обществени теми.", "date": "2017.11.22", "title": "\"Тренд\": Радев е по-харесван от Борисов"}
{"url": "http://www.mediapool.bg/aets-belene---proekt-na-dalechnoto-minalo-news272135.html", "text": "През изминалата седмица в кратко резюме бяха представени резултатите от доклада на Българската академия на науките за АЕЦ \"Белене\". В телевизионно интервю по националната телевизия, представяйки го, министър Теменужка Петкова заяви, че:\r\n\t \r\n\t- докладът на БАН отговаря на \"най-важния въпрос“: има ли нужда от нова мощност. Отговорът е положителен: След 2030 г. в региона ще има недостиг на мощности от около 2000 мегавата;\r\n\t \r\n\t- съществуват варианти, при които проектът е жизнеспособен: крайна цена от 10.5 млрд. евро, със 70% кредит и с 30% участие на държавата и с лихва не повече от 4,5%;\n\n\r\n\t \r\n\t- най-лошият вариант би бил, ако по проекта не се прави нищо.\r\n\t \r\n\tМинистърът не изрази собствена позиция относно проекта и заяви, че ще търси \"широко обсъждане“ на доклада. Самия той не е достъпен; публикувано е резюме от 9 стр., които съдържат кратко експозе на прогнозата за крайното потребление и цените на електрическата енергия в България и региона, финансовия модел и възможностите за реализация на проекта. От публикуването не става ясно, какви са конкретните измерения на \"проиграните“ сценарии и особено на тези, при които проектът е жизнеспособен. Това, което е ясно обаче е доста тревожно.\r\n\t \r\n\tПърво, докладът на БАН, ако остане конфиденциален, не трябва да се използва за аргументиране на каквото и да било. Основен принцип на научните проекти, статии, доклади е възможността за репликация на резултатите. Теорията, методологията и източниците на данните се посочват експлицитно, така че други специалисти в дадената област да могат да повторят изследването и да се убедят в неговата достоверност. За сравнение, Референтните сценарии на Европейската комисия, които се публикуват от 2003 г. насам на интернет страницата й, съдържат подробно описание на моделите, прилагането им и конкретните резултати. Резултатите дори могат да бъдат изтеглени в табличен вид. \r\n\t \r\n\tПо принцип дългосрочното прогнозиране на потреблението на електрическа енергия е трудно начинание. То не цели пълна достоверност, защото е изначално известно, че съществуват редица препятствия за достигането й. Прието е да се говори за допустими сценарии и чрез процесите, които се моделират, се търсят определени тенденции в динамиката на това, което се прогнозира. Затова, например, ЕК нарича моделите си \"сценарии“, а не прогнози, а моделирането – \"упражнение“. \r\n\t \r\n\tПотреблението на електроенергия е обусловено или зависимо потребление. Ние не консумираме електричество директно – използваме енергия за задоволяване на потребности и предоставяне на различни услуги. Така този, който прогнозира, трябва да направи не само оценка на демографски и макроикономически процеси, но и да предвиди как ще се развият технологиите и какви ще бъдат тези услуги, за които в бъдеще ще използваме електрическа енергия. Това включва и оценка на степента на заместване между различните конкуриращи се видове енергия за задоволяване на потребителските потребности на един напълно либерализиран пазар, а \r\n\t \r\n\tДокладът на БАН има хоризонт 2040 г. – почти 23 години напред. В неговото резюме се твърди, че потреблението ще нарасне със 7.3 TWh в края на периода в максималния сценарий.\r\n\t \r\n\tЗа да поставим всичко това в перспектива, нека да се върнем почти 23 години назад, в 1995-та. Тогава крайното потребление на електроенергия беше практически същото като днес: 28.6 TWh, (в 2015 е 28.3 TWh). Година по-късно България претърпя държавен фалит и започна преструктуриране на икономиката си. За изминалите 23 години БВП нарасна с повече от 78%, а населението намаля с 15%. През 1995 г. нямаше енергоспестяващи електроуреди, LCD телевизори, повечето домакинства нямаха персонални компютри, не съществуваха смартфони и таблети. На фона на тази динамика и при сегашния темп на иновации и скъсяване на жизнения цикъл на продуктите, консумиращи и съхраняващи енергия, \r\n\t \r\n\tУчените от БАН предвиждат недостиг на електроенергия в региона след 2030 г. в размер на 24-49 TWh. Това съставя между 7 и 13% от потреблението в региона – заедно с Турция. Нека да приемем това за точна оценка, като си даваме сметка, че крайното потребление не е постоянна величина. Има значителни месечни вариации заради сезонната икономическа активност, поведението на потребителите – например през празниците и периодите за отпуски и заради вариациите на климата. За България разликата между най-високото потребление през януари и най-ниското през юни е 63%, а за Гърция, за месеците януари - април е още по-висока – 72%.\r\n\t \r\n\tВ реално време, в периодите, в които няма температурно обусловено потребление (това са май – юни за България), товарът на електроенергийната система се движи в порядъка на 3000 – 4000 MW. Така, поне докато АЕЦ \"Козлодуй\" не излезе от експлоатация – т.е. до 2050 г., по оценка на самите автори, мощностите на новата АЕЦ ще трябва в определени времеви периоди или да са изключени, или да се конкурират с другите евтини източници на енергия в региона. Такъв източници, например, са Украйна и Румъния, с техните излишъци от ядрени мощности. \r\n\t \r\n\tДинамиката на цените представлява най-голямото предизвикателство за една прогноза. Авторите от БАН прогнозират увеличението им в три сценария до почти 70-75 евро/MWh до 2030 г., т.е. те да се удвоят за малко повече от 12 г. В 2040 г. те трябва да достигат между 80-85 евро/MWh. Критично важно за тази прогноза и за цялата аргументация на пазарната реализация на АЕЦ \"Белене\" е на какво следва да се дължи това повишение на цените.\r\n\t \r\n\tВ момента средните борсови цени на електрическата енергия в България се движат около 40 евро/MWh, като в последните месеци е налице трайна тенденция за задържане под тази граница. Съществува и конвергенция на цените на пазарите в Гърция, Румъния и България, като средното ниво на цените е около 40 евро.  Защитниците на проекта - политици и експерти, ще трябва да оправдаят това силно повишение пред българските граждани, които неведнъж са демонстрирали чувствителността си по тази тема.\r\n\t \r\n\tПреди близо десет години, в средата на 2008 г., средните борсови цени в ЕС достигнаха рекордните 83 евро/MWh. За второто тримесечие на 2017 г. най-високите цени - около 47 евро/MWh, са достигнати в Испания, Португалия, Гърция и Великобритания. Защо се случи това? Различни фактори действат в различните европейски пазари, но може да се откроят като особено важни  Има достатъчно основание да се очаква, че \r\n\t \r\n\tНа един либерализиран пазар производството на електроенергия е рисков бизнес. Потреблението и цените варират непрекъснато: първите заради икономиката, потребителите, а вторите - заради вариациите на търсенето, предлагането и нуждата от балансиране на различните източници – особено ако ВЕИ имат приоритет за включване в системата. Ето защо, според оценките на самата Световна асоциация за ядрена енергетика, делът на инвестициите в нови мощности от АЕЦ на либерализирани пазари са едва 10% от всички.\r\n\t \r\n\tЕдин реален пазарен инвеститор следва да се интересува от паричната възвръщаемост на вложените средства. Пазарната реализация на АЕЦ \"Белене\" е силно проблематична поне по двете критично важни причини, които бяха засегнати. Първо, пазарното търсене, дори да бъде налице, е със силно изразена сезонна динамика. На вътрешния пазар при сегашната динамика на потреблението тази нова мощност няма да може да се конкурира с действащата АЕЦ. Второ, на един свободен пазар прогнозата за борсовата цена е силно проблематична и тя не представлява необходим и достатъчен аргумент за такова начинание. Борсовите цени предоставят краткосрочни пазарни сигнали, докато един реален инвеститор ще иска дългосрочни гаранции за връщане на капитала. Това означава, че той ще търси преференции или под формата на договори за задължително изкупуване (и асоциираните с тях високи цени) или държавни гаранции за бъдещото финансиране на проекта. \r\n\t \r\n\tМинистър Петкова се въздържа да изрази собствено мнение за нуждата от новата централа. Вярвам, че всеки български гражданин, дори да не е министър, има право на такова мнение. Моето е следното. \r\n\t \r\n\tВсеки български гражданин следва да се запита дали поредното възкръсване на този проект от миналото е най-необходимото за България. Министър Петкова е права като заявява, че този проект вече струва на данъкоплатците 3 млрд. лв. Но това не е основание за неговото съживяване, а е проявление на грешката на потъналите разходи: оправдаването на нови загуби, заради невъзможността от връщане на вече направените.", "date": "2017.11.22", "title": "АЕЦ \"Белене\" - проект на далечното минало"}
{"url": "http://www.mediapool.bg/agentsiyata-za-privatizatsiya-s-nov-shef-news272136.html", "text": "Агенцията за приватизация и следприватизационен контрол има нов изпълнителен директор, след като избраният през май Митко Симеонов на мястото на станалия икономически министър Емил Караниколов влезе миналата седмица в Надзорния съвет на Българската банка за развитие.\r\n\tНовият шеф на приватизационната агенция е Петя Александрова, която е дългогодишен служител там и досега е била шеф на правната дирекция във ведомството. Тя е завършила право в СУ \"Св. Климент Охридски“, посочват от правителствената пресслужба след заседанието на Министерския съвет в сряда.\r\n\tВ последните години Агенцията за приватизация и следприватизационен контрол сключва много малко сделки за продажба на държавни дружества или държавно акционерно участие. Приходите от тази й дейност са символични и наскоро Караниколов каза, че идва естественият край на приватизацията.\r\n\tВедомството обаче се очаква да поеме нови функции по контрола върху концесионните договори, след като бъде приет окончателно в парламента на второ четене.", "date": "2017.11.22", "title": "Агенцията за приватизация с нов шеф"}
{"url": "http://www.mediapool.bg/notariusite-veche-shte-zaveryavat-prevodi-na-dokumenti-ot-chuzhbina-news272137.html", "text": "Заверката на подписа на преводач на документи от чужбина вече ще се извършва от всички български нотариуси по места, а не както досега – от централното управление на Министерството на външните работи (МВнР) в София. Това предвиждат приети от Министерския съвет промени в Правилника за легализациите, заверките и преводите на документи и други книжа, съобщиха от правителствената пресслужба в сряда.\r\n\tТака вече няма да се налага преводачите или гражданите да пътуват до столицата единствено с цел да заверят превод на определен документ, предназначен за ползване в страната. За услугата до момента МВнР събираше такса от 15 лв., а при нотариусите същото ще струва 6 лева.\r\n\tЗа да бъде гарантирана правната сигурност, преводачът ще се легитимира пред нотариуса с издаден от МВнР документ, удостоверяващ, че е вписан в списъка на физически лица, извършващи преводи на документи и други книжа. До момента преводите на документи, предназначени за ползване в страната, трябваше да бъдат заверени от Служба \"Заверки и легализации“ към дирекция „Консулски отношения“ в МВнР. Това изискваше отделянето на сериозен времеви и финансов ресурс.\r\n\tУслугата ще продължи да се извършва както и досега – и от МВнР, ако такава заверка се изисква или се приема от държавата, в която ще се използва.\r\n\tМярката е поредната, предприета от правителството за облекчаване и ускоряване на административното обслужване на гражданите и бизнеса в страната, посочват от Министерския съвет.", "date": "2017.11.22", "title": "Нотариусите вече ще заверяват преводи на документи от чужбина"}
{"url": "http://www.mediapool.bg/rumanskata-antikoruptsionna-direktsiya-zaporira-imushtestvoto-na-lidera-na-upravlyavashtite-news272138.html", "text": "Националната дирекция за борба с корупцията запорира имущество на лидера на управляващата Социалдемократическа партия (СДП) Ливиу Драгня на стойност над 127 милиона леи (около 27 млн. евро), съобщиха информационните агенции. \r\n\t \r\n\tНаложен е запор на имуществото на общо петима души, разследвани по делото \"Тел Друм\" за злоупотреба с еврофондове. \r\n\t \r\n\tВикове \"Оставка\" посрещнаха Ливиу Драгня, който посети Националната дирекция за борба с корупцията. Имаше и негови съпартийци, дошли да изразят подкрепа.\n\n\r\n\t \r\n\tТой е заподозрян за създаване на организирана престъпна група и подправяне на документи, с цел придобиване на средства от европейските фондове. Разследвани са общо осем души. \r\n\t \r\n\tСтава дума за периода 2001-2012 г., когато Драгня е ръководил Окръжния съвет на ТЕлеорман, в Южна Румъния. Заподозрените са приватизирали фирмата за пътни строежи \"Тел Друм\", откъдето идва името на делото.\r\n\t \r\n\tПод контрола на Ливиу Драгня фирмата е спечелила с измами редица обществени поръчки. Разследването е по сигнал на Европейската служба за борба с измамите ОЛАФ. \r\n\t \r\n\tОттам имат доказателства, че Румъния е получила незаконно за пътно строителство 21 млн. евро от Европейския фонд за регионално развитие. Средствата трябва да бъдат възстановени.\r\n\t \r\n\tСрещу Ливиу Драгня се води и друго дело за злоупотреба със служебно положение. Миналата година Драгня беше осъден условно за изборни измами. Той отхвърля всички обвинения като политически мотивирани.", "date": "2017.11.22", "title": "Румънската антикорупционна дирекция запорира имуществото на лидера на управляващите"}
{"url": "http://www.mediapool.bg/domove-za-hora-s-psihichni-razstroistva-shte-badat-zakriti-i-zameneni-ot-po-kachestveni-uslugi-news272139.html", "text": "До 2021 година трябва да бъдат закрити 10 специализирани институции за хора с психични разстройства и умствена изостаналост и да бъде осигурена качествена грижа и подкрепа чрез нови услуги в общността на минимум 750 души, които ще бъдат изведени от специализирани институции. Това предвижда проект на план за действие към Националната стратегия за дългосрочна грижа.\r\n\tВ момента в България около 11 000 възрастни хора и хора с увреждания живеят в 161 специализирани институции за предоставяне на социални услуги, а чакащите за настаняване в тях са 3 600 души. От тях 2 200 са лицата с психични разстройства, умствена изостаналост и деменция. Близо 900 са хората, които чакат за настаняване в социални услуги в общността от резидентен тип, от които над 750 са чакащите за настаняване лица с психични разстройства, умствена изостаналост и деменция.\r\n\tНе е малък броя и на хората с психични разстройства (240 към 30.09.2017 г.), които са трайно настанени – над 1 година, в държавни психиатрични болници. Това са хора, които нямат нужда от активно лечение, но не могат да бъдат изписани поради липсата на жилище, липса на близки роднини или защото близките им не желаят да се грижат за тях след изписването им от болницата.\r\n\tОсновно, това са лица с шизофрения – 82 %, 7 % са с умствена изостаналост и по 3 % с биполярно афективно разстройство и деменции.\r\n\t\r\n\tВ плана за действие е предвидено изграждането на 100 нови социални услуги за 2 140 потребители, в това число 6 Дневни центрове за подкрепа на лица с различни форми на деменция и техните семейства; 16 Дневни центрове за лица с увреждания и техните семейства, включително с тежки множествени увреждания; 10 Центрове за социална рехабилитация и интеграция за лица с психични разстройства и за лица с умствена изостаналост; 68 Центрове за грижа за хора с увреждания и стари хора (за лица с психични разстройства, лица с умствена изостаналост, лица с различни форми на деменция и стари хора в невъзможност за самообслужване).\n\n\r\n\tНа областно ниво ще бъде развита патронажна грижа за лица с увреждания и възрастни хора, зависими от грижа. Ще продължи и предоставянето на социални услуги в домашна среда – личен асистент, социален асистент и домашен помощник. Чрез тези дейности ще бъдат подкрепени над 30 000 лица.\r\n\tВъпреки наличието на известни тенденции за преодоляване на този стереотип, институционалната грижа все още се възприема от потребителите и техните близки като най-подходящия модел на грижа за хора с увреждания.\r\n\tОпитът и проведените международни проучвания обаче показват, че престоят в специализирана институция води до влошаване на качеството на живот, деградация на личността, загуба на умения за независим живот, социално изключване, развитие на проблемно и предизвикателно поведение, отключване на психични проблеми. Независимо от това, броят на чакащите за настаняване в специализирана институция в България е висок, което налага развитие на алтернативи за подкрепа за живот в общността, които да премахнат специализираните институции като вариант за подкрепа.", "date": "2017.11.22", "title": "Домове за хора с психични разстройства ще бъдат закрити и заменени от по-качествени услуги"}
{"url": "http://www.mediapool.bg/opustoshitelnoto-ikonomichesko-nasledstvo-na-mugabe-news272140.html", "text": "Зимбабве някога бе житницата на Африка. Страната обаче беше опустошена от катастрофално управление на промишлеността, страда от недостиг на храни, срив на валутата и неудържима корупция.\r\n\tРобърт Мугабе управляваше страната близо четири десетилетия и мнозина го обвиняват за икономическия й колапс. Той подаде оставка като президент на 21 ноември, оттегляйки се от властта, след като военните завзеха контрола над страната миналата седмица при очевиден преврат и разположиха танкове в столицата Хараре.\r\n\t \r\n\tТова е историята на икономическия възход и упадък на Зимбабве.80-те години\r\n\tМугабе е избран за първия премиер на получилото неотдавна независимостта си Зимбабве през 1980 година, след като прекарва години в затвора за политическата си дейност. Той е обожаван от мнозина като личност, съизмерима с Нелсън Мандела, която да поведе страната напред след десетилетия на британска колонизация и управление, доминирано от белите.\r\n\t \r\n\t\"Той винаги е заемал популистка позиция, което означава, че иска да работи за благото на народа си, но не задължително в полза на икономиката\", посочва г-жа Фунми Акинлуйи, мениджър на активи, която инвестира в Африка и граничните пазари за компанията Silk Invest.\r\n\t \r\n\tМугабе печели международно признание за инициативите си в образованието и здравеопазването, а страната стабилно увеличава износа си на промишлени и земеделски стоки.\r\n\t \r\n\tЗимбабве бе известна с тютюневите си продукти, а климатът дава възможност за целогодишно земеделие.90-те години\r\n\t \n\n\r\n\tПолитическата инерция на Мугабе затихва, обвиняват го, че използва бруталност и подкупи, за да остане на власт. Той непрекъснато отрича да е извършвал неправомерни действия.\r\n\t \r\n\tРеформите, които той въвежда в земеделския сектор, са повратната точка, която допринася за икономическата катастрофа. Целта на правителството е да бъде сложен край на десетилетията, през които белите са собственици на фермите - положение, оценявано от мнозина като колониална несправедливост.\r\n\t \r\n\tПрез 1992 година \"Законът за придобиване на земята\" позволява на Мугабе да принуди поземлените собственици да предадат собствеността си, така че той да може да я преразпредели. През 1993 година Мугабе заплашва да изгони от страната белите фермери, които се противопоставят на разпоредбите.След 2000 година\r\n\tКампанията на Мугабе набира сила към 2000 година и той принуждава 4000 бели фермери да предадат земята си. Селскостопанското производство на Зимбабве се срива буквално за една нощ.\r\n\t \r\n\t\"Веднага се появи недостиг на храни. Хората започнаха да гладуват\", спомня си Акинлуйи.\r\n\tТова е последвано от две години слаба реколта и изключително суша, довели до най-тежкия глад в страната от 60 години.\r\n\t \r\n\tНа фона на хроничния недостиг на основни храни, централната банка на страната пуска пресата за пари, за да финансира вноса. Резултатът е ужасяваща инфлация.\r\n\t \r\n\tВ пика на кризата цените се удвояват на всеки 24 часа. Икономистите на института Cato оценяват, че през 2008 година месечната инфлация е достигнала 7,9 милиарда процента.\r\n\tБезработицата скача, обществените услуги се сриват, а икономиката се свива с 18 % през 2008 година.\r\n\t \r\n\tЗимбабве се отказва от валутата си през 2009 година, трансакциите се извършват в щатски долари, южноафрикански рандове и седем други валути.След 2010 година\r\n\tМугабе отговаря на международните санкции през 2010 година, заплашвайки да изземе всички инвестиции, собственост на чуждестранни лица в страната.\r\n\t \r\n\tТази заплаха отблъсква евентуални инвеститори.\r\n\t \r\n\t\"Политическият риск натежава повече от възможностите, които знаете, че са там\", отбеляза Акинлуйи преди оставката на Мугабе.\r\n\t \r\n\tПравителството на Мугабе също така пренасочва вниманието си от земеделието към минодобива, нареждайки на почти всички компании, които добиват диаманти, да спрат работа и да изоставят съоръженията си. Планът е тази дейност да бъде поета от държавна структура.\r\n\t \r\n\tЗимбабве вече трудно успява да получи пари кеш от други страни, след като властите са задушили основните износни отрасли. Тежка суша засилва натиска върху страната, водейки до чести случаи на масово теглене на пари от банките през 2016 година.\r\n\t \r\n\tВ края на миналата година в опит да облекчи хроничния недостиг на ликвидни пари, страната започна да печата така наречените облигационни бележки, всяка на стойност 1 щатски долар.\r\n\t \r\n\tСпоред Акинлуйи положението е вбесяващо, тъй като Зимбабве има толкова голям потенциал.\r\n\t \r\n\t\"Те имат диаманти, въглища, мед, желязна руда . . . За каквато и суровина да се сетите, те я имат. Аз лично съм на мнение, че ситуацията бързо може да промени коренно с правилния човек на власт\", допълва експертът.", "date": "2017.11.22", "title": "Опустошителното икономическо наследство на Мугабе"}
{"url": "http://www.mediapool.bg/pochina-amerikanskiyat-pevets-i-aktyor-deivid-kasidi-news272141.html", "text": "На 67-годишна възраст почина американският певец и актьор Дейвид Касиди, звездата от телевизионните серии от 70-те \"Семейство Партридж\", съобщиха информационните агенции, цитирайки семейството и пиарът му.\r\n\t \r\n\tКасиди е починал в болница във Флорида, където постъпи миналата седмица в критично състояние, страдайки от полиорганна недостатъчност.\r\n\t \r\n\tПрез февруари актьорът каза пред медии, че спира сценичните си изяви, защото страда от деменция.", "date": "2017.11.22", "title": "Почина американският певец и актьор Дейвид Касиди"}
{"url": "http://www.mediapool.bg/samolet-izdirvasht-izcheznalata-arzhentinska-podvodnitsa-otkri-obekt-s-toplinen-radar-news272142.html", "text": "Самолет от военноморските сили на САЩ, участващ в издирването на изчезналата аржентинска подводница \"Сан Хуан\", откри на океанското дъно неизвестен обект, излъчващ топлина. Това съобщиха във вторник местни медии, цитирани от ДПА.\r\n\t \r\n\tПоказанията на топлопеленгатора може би сочат наличие на метален обект на дълбочина 70 метра и на разстояние 300 км от бреговете на аржентинската провинция Чубут. Към мястото са насочени спасителни кораби и самолети.\r\n\t \r\n\tВръзката с дизелово-електрическата подводница с 44-членен екипаж бе изгубена на 15 ноември. В започналата на другия ден спасително-издирвателна операция участват близо 4000 души с над десет кораби и самолети от Аржентина, САЩ, Великобритания, Чили и Бразилия.\r\n\t \r\n\tГоворител на аржентинските военноморски сили заяви, че не са изгубени надеждите екипажът да бъде спасен, но операцията наближава критична точка поради опасността от недостиг на кислород в подводницата. Днес времето в района ще е по-добро и това може да улесни издирването, добави той.", "date": "2017.11.22", "title": "Самолет, издирващ изчезналата аржентинска подводница, откри обект с топлинен радар"}
{"url": "http://www.mediapool.bg/ratko-mladich-shte-prekara-ostataka-ot-zhivota-si-v-zatvora-news272143.html", "text": "Бившият командир на силите на босненските сърби ген. Ратко Младич ще прекара остатъка от живота си в затвора. Трибуналът в Хага го призна за виновен по 10 от общо 11-те предявени му обвинения, сред които геноцид, военни престъпления и престъпления срещу човечеството и го осъди на доживотен затвор. Малко преди прочитането на присъдата в сряда, председателят на съдийската колегия Алфонс Орие го отстрани от заседанието, тъй като подсъдимият започне да крещи срещу съдиите, обвинявайки ги в лъжа.\r\n\t\"Те лъжат, вие лъжете. Не се чувствам добре\", викаше Младич, докато двама охранители го извеждаха от залата. Гневната му реакция бе предизвикана от отказа на Алфонс Орие да уважи искането на сърбина за отлагане на заседанието заради високото му кръвно и влошеното му здравословно състояние.\r\n\tСлед като подсъдимият бе изведен от залата, Орие продължи с произнасянето на решението си. От него стана ясно, че Младич \"значително е допринесъл\" за военните престъпления в Сребреница, като е бил ключова фигура в тях, целейки да унищожи мюсюлманското население. Според Трибунала командирът на силите на босненските сърби е бил част от \"колективна престъпна организация\", опитала да извърши \"етническо прочистване\". В присъдата се посочва още, че политическият лидер на босненските сърби Радован Караджич е наредил да се създадат \"невъзможни условия\" за цивилните през 1995 г., а Младич е \"превърнал тази заповед в реалност\".\r\n\t\"Престъпленията, извършени с участието на Младич, са сред най-отвратителните, известни на човечеството, и включват геноцид и изтребление като престъпление срещу човечеството\", заяви още Алфонс Орие. Присъдата обаче не е окончателна и може да бъде обжалвана, което вероятно ще се случи, след като близките на Младич вече обявиха, че Трибуналът в Хага е бил предубеден \"още от началото\".\r\n\tВърховният комисар по човешките права към ООН Зеид Раад ал Хусейн заяви, че присъдата на Младич е \"огромна победа за правосъдието\", съобщи Ройтерс. По думите му решението е предупреждение към всички извършители на подобни престъпления, че няма да се измъкнат от правосъдието, независимо колко власт имат.\r\n\t\"Случаят на Младич, както и този на Караджич, се смятат за два от най-важните, ако не и най-важните, в историята на Трибунала, тъй като смятаме Младич за главния архитект на политиката на етническо прочистване в много общини в Босна\", коментира миналата седмица прокурорът Серж Брамерц.\r\n\tТова бе последното решение на Трибунала, който трябва да се разпусне на 31 декември след 20 години работа. Очаква се обжалването на 40-годишната присъда на Караджич, както и евентуалната жалба на Младич, да бъдат разгледани от по-малък съд, създаден от Съвета за сигурност на ООН в Хага.\r\n\t74-годишният Младич, известен с прозвището си \"касапина от Сребреница\", е пряко отговорен за избиването на близо 8000 мюсюлмани през 1995 г., което е смятано от международното правосъдие за най-масовото избиване на хора в Европа след Втората световна война. Общо над 100 000 души бяха жертвите по време на войната в Босна и Херцеговина, продължила от 1992 до 1995 г.\r\n\tОсвен за клането в Сребреница, Младич бе обвинен за обсадата на Сараево, при която бяха убити 10 000 цивилни в резултат на минометна стрелба от хълмовете над града, както и на изстрели на снайперисти. Той бе подведен под наказателна отговорност и за взимането за заложници на 200 войници на ООН между 26 май и 2 юни 1995 г., които бяха завързани с вериги на стратегически места в завладените райони с цел да се попречи на бомбардировките на НАТО срещу силите на босненските сърби. Младич бе обвинен и, че е участвал в създаването на лагери, където са били държани при ужасяващи и нечовешки условия хиляди цивилни хървати и босненски мюсюлмани, специално в района на Приедор в Северозападна Босна.\r\n\tТой бе задържан в Сърбия на 26 май 2011 г., след като прекара в укриване цели 16 години. След ареста му стана ясно, че въпреки спекулациите, че е избягал в планините на Черна гора, Република Сръбска и Сърбия, та дори в Русия или Казахстан, той всъщност не се бе отдалечавал особено от Белград. По данни на прокуратурата за военни престъпления в западната ни съседка Младич е имал няколко апартамента в сръбската столица, като освен в тях, се е укривал в съседни села, казарми и военни почивни станции. Най-отдалеченото място, където бе пребивавал бившият военен лидер на босненските сърби, бе Крагуевац, който е на по-малко от 150 км от Белград.", "date": "2017.11.22", "title": "Ратко Младич ще прекара остатъка от живота си в затвора"}
{"url": "http://www.mediapool.bg/bitov-konflikt-e-osnovnata-versiya-za-zhestokoto-ubiystvo-v-sofiya-news272128.html", "text": "Разследващите смятат, че най-вероятно битов конфликт е довел до жестокото убийство на 45-годишния мъж, който бе открит прострелян и с прерязано гърло в гаража си в столичния кв. \"Хиподрума\".\r\n\tТова стана ясно от думите на говорителя на главния прокурор Румяна Арнаудова в сряда. Тя отрече по случая да има задържан, както съобщиха някои медии по-рано.\r\n\tЖертвата бе намерена от живеещи района през нощта срещу сряда. Трупът е бил в гараж, използван от убития като работилница. Той се е занимавал с изработване на автомобилни аларми.\r\n\tСпоред първоначалната информация мъжът е криминално проявен. Разследващите предполагат, че той се познавал с убиеца.", "date": "2017.11.22", "title": "Битов конфликт е основната версия за жестокото убийство в София"}
{"url": "http://www.mediapool.bg/dokoga-darzhavata-shte-byaga-ot-otgovornostta-za-vissheto-obrazovanie-news272145.html", "text": "Преди 25 години група университетски администратори и политици разработват и прокарват един порочен Закон за висшето образование (ЗВО). В първата глава на този закон държавата се задължава “да гарантира академичната автономия на висшите училища” и едновременно с това - да ги финансира, да им предоставя имоти и т.н. В следващата глава се разбира, че под “академична автономия” трябвало да се разбира затворено самоуправление и че държавата не може по никакъв начин да участва в управлението на висшите училища.\r\n\tИ сега – иди, че доказвай, че  и че затворено самоуправление на държавни университети няма никъде по света.\r\n\tПри създаването на този закон веят различни ветрове.\r\n\tОт една страна е  на тодорживковото самоуправление на някои държавни предприятия, което някои разглеждат като проява на демокрация, която трябвало да се запази.\r\n\tОт друга страна е  на новоизлюпени пазарни предприемачи, които считат, че висшето образование трябва да бъде пазарно ориентирано и си подготвят почвата за бизнес в тази сфера.\n\n\r\n\tОсновен фактор, обаче, е  – завладени от задачите и притесненията на започналия преход, политици и държавни администратори предпочитат да не поемат отговорност за висшето образование и са склонни да принизят ролята, задълженията и отговорностите на държавата в приемания закон.\r\n\tПорочните положения, залегнали в ЗВО, са валидни до ден днешен. Уникалният модел на управление създаде статукво с което академичните състави са жизнено обвързани и създаденият Съвет на ректорите е готов да го брани с нокти и зъби. Те, ректорите, нямат никаква отговорност към държавата и обществото, а единствено към общите събрания на широките университетски състави.\r\n\tТова, което университетските състави искат от тях, е преди всичко по-добро заплащане. И те търсят разширяване на правата си (което наричат разширяване на академичната автономия) за постигане финансово укрепване на университетите с комерсиализиране на знанието, което продават. Започнаха да се редят скандал след скандал свързани със създаване на незаконни филиали и други форми на комерсиализация.\r\n\tОказа се че държавата в лицето на Министерството на образованието и науката няма никакви законови механизми за контрол и санкции в случаи на всякакви нарушения, дори и най-фрапиращи.\r\n\t . Да си припомним скандалите в Свищовската стопанска академия, свързани с името на ректора Величко Адамов. Обвинен е в , вземане на изпити и защити на дисертации, в поръчки за фиктивен ремонт на студентски общежития от приближени фирми. Открити са фаллшиви дипломи с неговия подпис, обявява се сам за професор, защитава професура при закрити врати и строга охрана... Оказа се, че министърът на образованието и науката не може да санкционира тези нередности, а още по малко пък да отстрани ректора.\r\n\t \r\n\tДа си припомним как многобройни  по времето на ректора Иван Харалампиев. Министърът на образованието и науката се оказа отново безпомощен.\r\n\t , зад техните стени ръката на Министерството на образованието не можеше да проникне. Последваха нови скандали, но като че ли и Министерството нямаше особено желание да се намесва.\r\n\tХристоматийна илюстрация стана бившият ректор на МУ-София и , незаконно обучение в изнесените центрове на университета в чужбина и скандални сделки. Ваньо Митев накрая стана подсъдим, той твърди в своя защита, че оставил на университета близо 100 милиона лева.\r\n\tРекапитулацията за обществото е, че Турция и Гърция престанаха да признават българските медицински дипломи.\r\n\tВместо законодателни мерки от страна на държавата, които да ограничат академичния феодализъм и “макдоналдизация” на висшето образование, Съветът на ректорите под ръководството на Ваньо Митев започна да настоява за още по-голяма автономия, за “развързване на ръцете”, за пълна свобода на университетите за търговска дейност и публично-частни партньорства.\r\n\tПредседателят регистрирал Съвета на ректорите като частно сдружение на висшите училища, въпреки вложените държавни активи в тях и въпреки че законът ясно казва (чл.23), че това е орган на ректорите (а не на училищата) за общо представяне на становища и мнения. Никъде не е казано, че този съвет трябва да бъде сдружение-юридическо лице на висшите училища, с който държавните институции задължително да се съобразяват.\r\n\tОказва се че настъпателността на ректорите минава, държавата отстъпва.  в ръководствата на висшите училища, блокираха и внесения в НС проект за изменение и допълнение на Закона за развитие на академичния състав (ЗРАС).\r\n\tСъветът на ректорите се обяви в защита дори на плагиатството.\r\n\tНеотдавна бе разкрито, че в Софийския университет служители и преподаватели си раздали близо 20 млн лева над заплатите. АДФИ и прокуратурата се заемат със случая, МОН отново се оказва неправоспособно да се намеси.\r\n\t \r\n\t \r\n\tСъвсем скоро на дискусионен форум, организиран от МОН, представител на еврокомисаря за науката представи доклад с препоръки към министерството от партньорско изследване по европейската програма “Хоризонт 2020“. Те включват рязко намаляване на броя на 52-те български висши училища.\r\n\tСедмица по-късно Съветът на ректорите се събира на заседание и приема решение, че 52 университета на територията на страната не били много – необходим бил само своеобразен мораториум върху бъдещото разрастване на мрежата на висшите училища.\r\n\t \r\n\tМоже ли Съветът да взема такива “решения”? Новият председател на Съвета на ректорите Любен Тотев на заседание на Комисията за образование и наука на НС уведомява комисията за това “важно решение” на Съвета и присъстващият министър не възразява. Въпросът се оказва приключил – ректорите не разрешават, нищо не може да се направи...\r\n\tДържавата допусна навремето закон, който й връзва ръцете защото бягаше от отговорност за висшето образование и две десетилетия се оправдава с този закон. Все още бяга от конфронтация с жадните за автономия ректори. Проблемите, обаче, се задълбочиха, . \r\n\tПравителството издигна през тази година образованието в стратегически национален приоритет.\r\n\t \r\n\tПриоритет с вързани ръце?  . МОН трябва да започне да използва активно и най-малките възможности за намеса и контрол над управлението на университетите, които законът позволява.\r\n\tНо преди всичко –, който да въдвори нов модел на управление.\r\n\tМинистерските администратори трябва да търсят независими експерти, а не Съвета на ректорите. Защото този съвет е част от проблема.\r\n\tЕдин законопроект трябва да може да бъде приет и без благословията на този съвет, без “консенсус в широката академична общност”. Това се нарича реформа.", "date": "2017.11.22", "title": "Докога държавата ще бяга от отговорността за висшето образование?"}
{"url": "http://www.mediapool.bg/razpraviyata-mezhdu-proruskite-separatisti-v-lugansk-ne-zatihva-news272146.html", "text": "Лидерът на самопровъзгласилата се Луганска народна република (ЛНР) в Източна Украйна Игор Плотницки осъди \"опита за преврат\", подстрекаван от бившия му вътрешен министър, чиито подразделения от два дни контролират град Луганск, предаде Франс прес.\r\n\t \r\n\t\"Подценихме престъпленията на бившия министър на вътрешните работи: предприемането на опит за държавен преврат и за завземане на властта говори много за него\", заяви Плотницки на среща с новия вътрешен министър, излъчена от телевизията на ЛНР.\r\n\t \r\n\tТази сутрин журналисти на АФП са видели десетина военни камиона да се движат из Луганск, а четири бронетранспортьора и въоръжени мъже били разположени пред централата на местното правителство и на МВР.\n\n\r\n\t \r\n\tБившият вътрешен министър Игор Корнет, освободен от длъжност от Плотницки, отрече уволнението и вчера сутринта разположи войски на министерството в центъра на града, около управленските институции.\r\n\t \r\n\tКремъл следи ситуацията в контролираната от бунтовници Луганска област в Украйна, заяви днес говорителят на руското президентство Дмитрий Песков, цитиран от Ройтерс. \r\n\t \r\n\tТой каза, че за момента не може да оповести становище на Кремъл за събитията в Луганск.", "date": "2017.11.22", "title": "Разправията между проруските сепаратисти в Луганск не затихва"}
{"url": "http://www.mediapool.bg/deputatat-emil-hristov-stava-zam-shef-na-parlamenta-news272147.html", "text": "Депутатът и бивш шеф на Общинския съвет в Стара Загора Емил Христов ще бъде заместник-председателят на НС от квотата на ГЕРБ. \r\n\tРокадата се налага след като Димитър Главчев подаде оставка, а за председател на 44-ия парламент бе избрана досегашната му заместничка Цвета Караянчева.\r\n\tНа конгреса на ГЕРБ в неделя се очаква да има промени в най-тясното ръководство на ГЕРБ - Изпълнителната комисия. Сред депутати има мнения, че лидерът Бойко Борисов ще предложи в Изпълнителната комисия да влезе Димитър Главчев. За тази \"компенсация\" заговори Цветан Цветанов миналата седмица, когато Главчев подаде оставка.", "date": "2017.11.22", "title": "Депутатът Емил Христов става зам.-шеф на парламента"}
{"url": "http://www.mediapool.bg/danachnata-proverka-na-skapi-koli-s-nemski-nomera-oshte-ne-e-priklyuchila-news272148.html", "text": "Данъчните още не са приключили проверката срещу схемата със скъпите возила със съмнителни немски номера.\r\n\tТова става ясно от отговор на финансовия министър Владислав Горанов на въпрос на депутата от \"Обединени патриоти\" Николай Александров.\r\n\tПрез юни Националната агенция за приходите (НАП) обяви, че проверява дейността на германски дружества, които отдават под наем автомобили от висок ценови клас на български фирми и граждани.\r\n\tСтава въпрос за возила с номера SHA, както и ВВ. От години у нас се шофират луксозни автомобили, за които се твърди, че са наети в Германия, като целта е да се избегне плащането на различни видове данъци.\r\n\tНаправени са проверки на две немски дружества – Eurolink D GmbH и Eurolink e. K. Inh Evgenia Nikova, които твърдят, че отдават под наем луксозни возила с чужда регистрация. И двете проверки обаче все още не са приключили.\n\n\r\n\tДо момента данъчните са направили служебни проверки в базите си от данни за декларираните сделки на двете фирми и са извършили анализ на проверките на шофьори на скъпи коли с немска регистрация. За целта инспекторите от НАП са работили по списъци, предоставени от полицията по нейни проверки, които са стигнали до собственик с наименование Eurolink.\r\n\tДоговорите за наем на скъпи коли с български клиенти са сключвани най-вече през 2013 г. и 2014 г., посочва министър Горанов. Проверени са известните адреси на двете фирми, но не са намерени данни за извършваната от тях дейност у нас.\r\n\tВъзложени са 162 насрещни проверки на граждани и фирми, ползвали автомобилите, като от тях до момента не са приключили три. При проверките е начислен данък при източника, за какъвто няма данни да е бил плащан. Възложени са 3 ревизии и 34 проверки на български фирми, които са сключили договори за наем на скъпите возила с немските дружества.\r\n\tДо Германия още през юни са изпратени две молби за предоставяне на информация за двете фирми, защото чрез тях се избягва задължението за регистрация на МПС. Освен това има съмнения, че дейността на дружествата реално се извършва в България, което означава, че те трябва да се регистрират по ДДС. До октомври НАП е пратила и две напомнителни писма до немските си колеги, но въпреки това още няма никакъв отговор, съобщава още Владислав Горанов.", "date": "2017.11.22", "title": "Данъчната проверка на скъпи коли с немски номера още не е приключила"}
{"url": "http://www.mediapool.bg/prokuraturata-proveryava-skandala-s-deputatite-narkotrafikanti-vapreki-nezhelanieto-na-tsatsarov-news272149.html", "text": "Върховната касационна прокуратура (ВКП) е образувала проверка по твърдението на премиера Бойко Борисов, че \"\r\n\t\"Ако са решили да носят отговорност за тези народни представители, да продължат да я носят. Ако са решили, че не могат да носят такава отговорност, да спрат да я носят, като ги изключат от парламентарната си група... Ако те не разбират за какво става въпрос, означава че в 80% в случаите най-вероятно действат неадекватно\", каза още Биков.\r\n\tСлед това Манев изчете въпросното съобщение на прокуратурата от 12 юли, припомняйки, че въпреки обвинението срещу Генов, Корнелия Нинова публично го е защитила.\r\n\t\"Оставям на медиите, на честната българска журналистика, на гражданите да преценят подкрепянето на един депутат, обвинен в купуване на гласове, най-тежкото според мен политическо престъпление, дали е морална мярка за хора, които искат да си присвоят правото на морални стожери в този парламент\", добави депутатът от ГЕРБ.\r\n\tСпоред главния прокурор Сотир Цацаров пък целият скандал с депутатите-наркотрафиканти бил провокиран от \"политически изказвания\", с които не било редно да се занимава държавното обвинение.\r\n\t\"Мисля, че трябва да правим разлика между политически изказвания и действително подаване на сигнали за престъпления. Политическите изказвания в тази сграда очевидно са доста силни и те са силни, защото такова е предназначението на сградата. Но да се хаби ресурс на прокуратурата за политически изказвания, било то на премиера, било то на лидера на опозицията, някак си ми се струва доста пресилено\", коментира той миналата седмица в отговор на журналистически въпрос.", "date": "2017.11.22", "title": "Прокуратурата проверява скандала с депутатите-наркотрафиканти, въпреки нежеланието на Цацаров"}
{"url": "http://www.mediapool.bg/tavanat-na-keshovite-plashtaniya-ostava-10-000-lv-news272150.html", "text": "И третият опит на финансовия министър Владислав Горанов за сваляне на тавана на кешовите плащания от 10 000 лв. на 5000 лв. се провали, след като депутатите в сряда окончателно отхвърлиха предложението му на принципа \"всички срещу ГЕРБ\". Това стана по време на гласуването на второ четене в пленарна зала на промените в данъчните закони за 2018 г. Така таванът остава 10 000 лв.\r\n\tСрещу свалянето му се обявиха от \"Обединени патриоти\", \"БСП за България\", ДПС и \"Воля\". Председателят на бюджетната комисия Менда Стоянова (ГЕРБ) защити предложението, като отбеляза, че това е важна мярка за борба със сивата икономика.\r\n\tКрасимир Янков от левицата обаче коментира, че ако се приеме текстът на правителството, всички разплащания над 5000 лв. ще минават през банковата система и ще се таксуват. Според него така на практика се повишава данъчната тежест за гражданите.\r\n\t\"Целта е, ако може, през банките и семки да си купуваме\", коментира Павел Шопов от \"Обединени патриоти\".\r\n\tПървият път, когато Министерството на финансите предложи промяната като мярка за борба със сивата икономика, беше по време на втория кабинет на ГЕРБ, а вторият път - в самото начало на третия мандат на Бойко Борисов. И двата пъти досега мярката не събра парламентарна подкрепа и таванът остана 10 000 лв., въпреки че втория път МФ бе предложило график, по който таванът да падне дори на 1000 лв. до няколко години.\r\n\t\"Ще помоля Министерството на финансите предложения, които са отхвърлени, да не ни се внасят в следващите 6 месеца. Нямаме шизофрения\", коментира преди седмица пред бюджетната комисия Йордан Цонев от ДПС.\r\n\tВ сряда парламентът реши още да се запази отстъпката при онлайн подаване на годишната данъчна декларация от гражданите.\r\n\tПървоначално Министерството на финансите настояваше от 2018 г. да отпадне 5-процентната отстъпка върху данъците на физическите лица при онлайн деклариране на доходите им. В момента при подаване на годишната декларация електронно до 31 март се ползва отстъпка от 5% върху данъка за довнасяне от последните три месеца на предходната година, но не повече от 1000 лв. Освен това сега срокът за плащане на данъка за довнасяне е 30 април.\r\n\tДепутатите обаче гласуваха окончателно да запазят привилегията, но с известни ограничения. Срокът за подаване на формуляра и внасяне на данъка се скъсява до 31 януари, а облекчението се ограничава до максимум 500 лв.\r\n\tОт 2018 г. фирмите са задължени да подават годишните си декларации за корпоративния данък само по електронен път. Първоначално МФ настояваше това изискване да важи и за самоосигуряващите се, но парламентът окончателно отхвърли и тази идея на ведомството на Горанов.\r\n\tДогодина фирмите ще имат срок до 15 март да представят в НАП справка за изплатените от тях през годината доходи на физически лица. Целта е НАП да възстановява по-бързо данъка на подалите декларация, а също и да се даде възможност гражданите коректно да декларират своите доходи, като им се предостави съответната електронна услуга за достъп до информацията с ПИК код. \"Това е и стъпка към въвеждане на предварително попълване на данъчните декларации от страна на приходната администрация\", твърдят от НАП.\r\n\tДава се и възможност гражданите да обявяват в годишната си декларация придобитите през годината необлагаеми доходи, например от социални помощи, продажба на имот или друго, а също и полученото имущество по наследство, завет или дарение или на базата на възстановено право на собственост. Целта е \"да се оптимизират процесите, свързани с проверки и ревизии на физическите лица във връзка със съпоставката между имуществото, придобито през течение на годината и декларираните от тях доходи\".\r\n\tВ момента, дори да иска, гражданинът не може да обяви необлагаемите си доходи, като това става само по време на проверка или ревизия. Така често граждани биват избирани за ревизия заради несъответствие, което впоследствие се оказва, че се дължи единствено на необлагаемите доходи.\r\n\tЗанапред НАП ще обявява в интернет списък на търговските обекти, които подлежат на запечатване за срок до един месец. Освен това мярката ще може да се прилага и по отношение на трети лица, които стопанисват обекта, предвиждат гласуваните на второ четене промени в Закона за ДДС. Тя ще се задейства, когато към момента на запечатване обектът се стопанисва от въпросното трето лице, \"ако то е знаело или е могло да знае, че е започнала процедура по запечатване\".\r\n\t\"Предложението е с цел превенция срещу избягването на налагане на принудителната мярка чрез смяна на лицето, стопанисващо търговския обект, във времето между установяване на нарушението и привеждане в изпълнение на заповедта за налагане на мярката\", твърдят от МФ. През лятото данъчните запечатаха стотици обекти по Черноморието, но срещу част от тях бяха заведени дела в съда с цел да се предотврати спирането на работа на обектите в разгара на сезона, което предизвика гнева на вицепремиера Валери Симеонов.\r\n\tДруга промяна предвижда съкращаване от 14-дневен на 7-дневен на срока за подаване на заявление в случаите на възникване на основание за регистрация по закона за ДДС.", "date": "2017.11.22", "title": "Таванът на кешовите плащания остава 10 000 лв."}
{"url": "http://www.mediapool.bg/zdravniyat-ministar-se-razbra-s-deputati-za-rast-v-parite-na-dobolnichnata-pomosht-news272151.html", "text": "Допълнителни 27 млн. лева за извънболничната помощ да бъдат предвидени в бюджета на Националната здравноосигурителна каса (НЗОК) за догодина за сметка на по-малък резерв за непревидени и неотложни разходи. За това са се разбрали на среща в сряда здравният министър Кирил Ананиев и депутати от управляващата коалиция от ГЕРБ и Обединените патриоти.\r\n\tСъс 7 млн. лв. повече ще са средствата за първичната извънболнична помощ за 2018 г., със 7 млн. лв. ще е увеличението за специализираната извънболнична помощ, с 3 млн. лв. ще е по-голям бюджетът за медикодиагностичните дейности и с 10 млн. лв. повече ще са средствата за стоматологична дейност.\r\n\tУвеличаването на парите за извънболничната помощ беше сред основните искания и на съсловната лекарска организация и сдружението на общопрактикуващите лекари.\r\n\t“Представителите на Патриотичния фронт имаха няколко предложения, които бяха направили между първо и второ четене. Изложих какви са нашите мотиви. Нямаме противоречия с групата на Патриотичния фронт.“, посочи след срещата здравният министър.\r\n\tАнаниев уточни, че средствата ще дойдат от резерва, като в никакъв случай в момента не трябва да се намаляват парите за други дейности като болничната помощ или лекарства.\n\n\r\n\tТака резервът на касата от 114.5 млн. лева, който догодина ще е едва 3% вместо досегашните 10%, ще изтънее допълнително заради новите предложения.\r\n\tЗдравният министър коментира, че междуведомствената работна група, която се занимава с ТЕЛК е към края на своята работа и до дни ще излезе с предложение, което ще бъде представено на ръководството на Министерството на здравеопазването.", "date": "2017.11.22", "title": "Здравният министър се разбра с депутати за ръст в парите на доболничната помощ"}
{"url": "http://www.mediapool.bg/po-nova-neyasna-formula-shte-se-razpredelya-darzhavnata-subsidiya-za-kino-news272152.html", "text": "Държавната субсидия за киноиндустрията ще се разпределя по нов неясен засега начин през 2018 г. Това става ясно от съобщение на правителствената пресслужба по повод одобрените промени в Закона за филмовата индустрия. Те се правят заради факта, че България не изпълнява европейски изисквания в тази област и е поставена под наблюдение от Брюксел.\r\n\tПромените в закона бяха поискани от редица известни кинорежисьори през лятото в отворено писмо до парламента и премиера. Те настояваха за нов модел на финансиране на производството на филми и се обявиха против сегашната практика, при която пет-шест филма взимат цялата годишна субсидия.\r\n\tВ същото време филми, получили международно признание, се отказва да бъдат финансирани от Националния филмов център и получават средства от други държави, благодарение на факта че са копродукции.\r\n\tПромените в закона засягат 685 продуцента, става ясно от оценката му за въздействие.Новата схема\r\n\t \r\n\tКъм момента Министерството на културата не е представило официално по каква схема ще се субсидира киноиндустрията през 2018 г. \r\n\t\r\n\tКинорежисьорите настояваха размерът на държавната субсидия да се увеличи и да се обвърже като процент от бюджета на Министерството на културата. Предложението им беше за 15%, което означаваше около 23–25 млн. лв. да бъде годишната субсидия за киноиндустрията.римерно разпределение на субсидията: за производство на игрално кино - 30 % за стандартни филми (които могат да получат до 50 % от бюджета си), 30% за нискобюджетни и микробюджетни игрални филми (които могат да получат до 80 % от бюджета си), 30 % за първи и втори пълнометражни филми (които могат да получат до 80 % от бюджета си), 5 % за късометражни филми (до 80 % от бюджета си) и 5 % за развитие на проекти (до 80 % от бюджета си).\r\n\tПреди време министърът на културата Боил Банов обеща повече пари за кино, които да се разпределят между повече кандидати, а не както сега - между няколко. Публично не е представял новата схема.\r\n\tПремахване на дискриминационни текстове\r\n\tС предлаганите промени в Закона за филмовата индустрия се премахват редица дискриминационни текстове, които противоречат на правото на Европейския съюз.\r\n\t \r\n\tОтпада текстът, според който авторите на филми, произведени на територията на страната, трябва да притежават българско гражданство.\r\n\tЗаради този текст в момента България е поставена под наблюдение от Европейската комисия по отношение на парите за киноиндустрията, което няма да приключи, докато този текст в закона не бъде премахнат, става ясно от правителственото съобщение.\r\n\tИзискването на ЕС е да има равнопоставеност между кандидатите, а не да се дава предимство на българите.\r\n\tБългарски творци могат да кандидатстват за финансиране в други държави и получават одобрение, като така са създадени едни от най-успешните филми през последните години, които у нас никога не биха получили финансиране.\r\n\tНапример, анимацията \"Сляпата Вайша\" на Теодор Ушев и Георги Господинов, финансирана от Канадския филмов център, която стигна до номинация за \"Оскар\".\r\n\tДругият дискриминационен текст, който се променя, е свързан с това, къде да се изхарчи отпуснатата субсидия.\r\n\tСега законът предвижда не по-малко от 75 на сто от отпуснатата субсидия да бъде похарчена в България, като се дава право на Националния съвет за кино всяка година да определя и по-висок процент за разходване. Това поставя авторите пред невъзможността да снимат извън страната. Сега се въвежда горен праг. Не става ясно доколко ще бъдат изпълнени европейските правила, според които държавите-членки могат да изискат от проектите минимално равнище на производствена дейност на своя територия като условие за получаване на държавна помощ, но това равнище не може да надвишава 50% от целия бюджет на продукцията.Абсурдното определение \"труден филм\"\n\n\r\n\t \r\n\tАбсурдно звучи поправката в закона, с която се въвежда легално определение за \"труден филм\". Това е филм, чиято единствена версия е на български език, се казва в правителственото прессъобщение, без да става ясно какво се крие зад това.\r\n\tОт мотивите към законопроекта се разбира, че новата дефиниция \"труден филм\" заменя досегашната \"нискобюджетен\" филм, която е значително по-ясна. \"Нискобюджетен\" филм е филм с бюджет не по-голям от 60 на сто от средностатистическия бюджет на европейски филм за предходната година по данни на Европейската аудио-визуална обсерватория.\r\n\t\"Въвеждането на легално определение за труден филм е от особена важност, тъй като възприетите в ЕС политики, отреждат ключово значение именно на този вид творби, при определяне на параметрите и лимитите за финансово подпомагане на производството, промоцията и разпространението на игрални, документални и анимационни филми на територия на ЕС\", се казва в мотивите към законопроекта.\r\n\t \r\n\tС промените в закона се предлагат и мерки за намаляване на административната тежест. Отпада изискването за включване в публичния регистър на филмовите продуценти, разпространителите на филми и на лицата, осъществяващи показ на филми на територията на България, предоставянето на актуално удостоверение за вписване в Търговския регистър. Цялата тази информация ще се събира по служебен път, е посочено в правителственото съобщение.Промените са козметични \r\n\t \r\n\tПредложените промени в закона са козметични и няма да доведат до решаването на основното ни искане – повече пари за кино и различен размер на субсидия за различните жанрове кино, коментира пред  кинорежисьорът Камен Калев", "date": "2017.11.22", "title": "По нова неясна формула ще се разпределя държавната субсидия за кино"}
{"url": "http://www.mediapool.bg/gerb-predlaga-po-visoki-zaplati-v-psihiatriite-i-zdravnite-inspektsii-news272153.html", "text": "Да се увеличат заплатите на работещите в Регионалните здравни инспекции (РЗИ), кръвните центрове, психиатриите и домовете за деца без родители, предлага председателят на парламентарната здравна комисия д-р Даниела Дариткова (ГЕРБ) с поправки в Закона за държавния бюджет между първото и второто четене.\r\n\tПредложението й е да се пренасочат 8.1 млн. лв. от парите за капиталови разходи и покупки на материални активи на здравното министерство и да се дадат за заплати.\r\n\tДариткова мотивира искането си с това, че заплатите в тези здравни институции ще се доближат до минималната работна заплата след нейното увеличение от 460 на 510 лева. По този начин ще се изравни заплащането на висококвалифицирани медицински специалисти и немедицински експерти с аналитични и контролни функции с това на длъжностите с неквалифициран труд, което е несправедливо.\r\n\tВ момента заплатите в психиатричните болници са 886 лв., в центровете по трансфузионна хематология – 855 лв., в РЗИ – 632 лв., в домовете за медико-социални грижи – 718 лв.\r\n\tПодобно предложение за ръст на заплатите в тези структури имат и депутати на БСП, но те са за цялостно увеличение на бюджета на Министерството на здравеопазването от 495 млн. лв. на 528 млн. лв., като се дадат 17 млн. повече за заплати, 12 млн. повече за капиталови разходи, 9 млн. за покупки на апаратура и 7 млн. лв. за профилактика и промоция на здравето.", "date": "2017.11.22", "title": "ГЕРБ предлага по-високи заплати в психиатриите и здравните инспекции"}
{"url": "http://www.mediapool.bg/kabinetat-dade-blizo-47-mln-lv-na-obshtini-za-remont-na-ulitsi-news272154.html", "text": "допълнителни трансфери за тази година по бюджетите на общини. Средствата ще се използват приоритетно за ремонт на улична мрежа и за реализиране на инфраструктурни проекти в подкрепа на общинската социална и жилищна среда, е посочено в съобщението на правителствената информационна служба. В него не се казва за кои общини ще отидат парите.\r\n\tТова стана повод преди време лидерът на БСП Корнелия Нинова да обвини управляващите, че извънредни пари се отпускат на общини управлявани от ГЕРБ и ДПС. Отговорът на Борисов бе, че няма какво да направи, след като БСП имат малко кметове.\r\n\tКабинетът \"Борисов 3\" е раздал на 77 общини близо 150 млн. лв. с министерски постановления от 9 юни до 15 ноември, показва проучване на в.\"Банкер\". Това са средства, които не са били планирани предварително и не са били одобрени в Закона за държавния бюджет.\r\n\tНад половината от тези пари (85 млн. лв.) са отишли за община Варна, на която Борисов , за да дръпне в развитието си, защото по думите му \"Бургас доста го изпревари\".\r\n\t \r\n\tВтора по получени извънредни средства от кабинета е община Пловдив. За разлика от Варна културната столица на Европа за 2018 г. е получила извънредно едва 7 млн. лв. от държавния бюджет.\r\n\tОт малките общини най-много средства е получила управляваната от ДПС община Кирково – 2 млн. лв.\r\n\t\r\n\tС новата порция от 47 млн. лв. за неясно колко и кои общини сумата наближава вече 200 млн. лв., които отиват в около една трета от общините у нас. За сравнение целевата субсидия за капиталови разходи на всичките 265 общини за тази година е 154 млн. лв. За разлика от отпуснатите без критерии пари на общините, тези за капиталови разходи са одобрени в Закона за държавния бюджет за 2017 г.\r\n\tС друго постановление правителството одобри допълнителни трансфери от над 12.2 млн. лв. За бюджетите на общините. Те са за оптимизиране на училищната мрежа и с тях ще бъдат изплатени обезщетения за юли и август 2017 г. при намаляване на числеността на персонала поради промяна в структурата и състава му, както и за обезщетения при прекратяване на трудови договори. Включени са и обезщетения на персонала при преструктурирането на мрежата чрез закриване или преобразуване на училища, детски градини, общежития и регионални центрове.\r\n\tНа общините са предоставени и близо 4 млн. лв. осигурени от бюджета на Министерството на образованието, за изплащане на допълнително възнаграждение за постигнати резултати от труда на директорите на общинските детски градини, училища, центрове за подкрепа за личностно развитие и за специална образователна подкрепа.\r\n\tНа заседанието си в сряда правителството е отпуснало допълнително и 100 хил. лв. по бюджета на Комисията за отнемане на незаконно придобито имущество и 60 хил. лв. по бюджета на Националната служба за охрана. Средствата са за сметка на предвидени средства по централния бюджет за 2017 г. и за сметка на преструктуриране на разходи и трансфери по централния бюджет, е посочено в правителственото прессъобщение.", "date": "2017.11.22", "title": "Кабинетът даде близо 47 млн. лв. на общини за ремонт на улици"}
{"url": "http://www.mediapool.bg/siriyskata-opozitsiya-e-podlozhena-na-natisk-v-riyad-ochakvat-se-kompromisi-news272169.html", "text": "Основните фракции на сирийската опозиция започнаха преговори в саудитската столица Рияд, за да се опитат да уеднаквят позициите си на фона на увеличаващите се инициативи за прекратяване на тежкия конфликт, разкъсващ Сирия от 2011 г., предаде Франс прес.\r\n\t \r\n\tОколо 140 сирийски дисиденти участват в срещата, организирана по покана на саудитското външно министерство. Дискусиите започнаха малко след 10:15 ч. (7:15 ч. по Гринуич) в сряда. Външният министър на Саудитска Арабия Адел ал Джубейр, чиято страна подкрепя сирийските бунтовници през последните години, обяви откриването на конференцията. \"Ние сме на страната на сирийския народ, за постигане на справедливо решение\", подчерта той.\r\n\t \r\n\tЕдинственият път за решаване на кризата в Сирия минава през постигане на консенсус между сирийците, който ще постигне исканията на народа. Той трябва да се основава на първото споразумение от Женева и на резолюция 2254 на Съвета за сигурност на ООН, подчерта външният министър, цитиран от Ройтерс.\r\n\t \r\n\tЦелта на срещата е да се създаде единна делегация, която да представлява опозицията на преговорите под егидата на ООН, които се очаква да започнат на 28 ноември в Женева.\r\n\t \r\n\tПратеникът на ООН за Сирия Стафан де Мистура, който също говори на откриването на срещата, призова сирийските опозиционни групировки да участват с обща делегация в Женевските преговори, съобщи Асошиейтед прес.\r\n\t \n\n\r\n\tВ същото време Турция, Иран и Русия имат среща на върха в Сочи, за да обсъдят възможност за прекратяване на сирийския конфликт. Досега всички опити за постигане на мирно споразумение се провалят и основната пречка се оказва съдбата на сирийския президент Башар Асад. Много сирийски опозиционери искат незабавното му оттегляне от властта, но в момента режимът печели все повече военни победи и укрепва международните си позиции, докато бунтовниците са отслабени, отбелязва АФП.\r\n\t \r\n\tВисокопоставен представител на Върховния комитет по преговорите на сирийската опозиция, който не е бил поканен на срещата, съобщи, че няколко лидери, които отказват категорично да приемат Асад, са били отстранени. Според него това се дължи на натиск, оказан върху Саудитска Арабия от Москва, която е съюзник на Дамаск. \"Макар че Саудитска Арабия подкрепя сирийската революция, тя има свои интереси с Русия и САЩ и иска бързо решение на сирийския конфликт\", подчерта той.\r\n\t \r\n\tДесетки представители на опозицията обаче подписаха отворено писмо до участниците в срещата в Рияд, в което им напомнят някои принципи, които смятат за основни. Сред тях е и искането за \"оттегляне на Асад и неговата банда\".", "date": "2017.11.22", "title": "Сирийската опозиция е подложена на натиск в Рияд, очакват се компромиси"}
{"url": "http://www.mediapool.bg/yuber-ukrila-hakerska-ataka-zasyagashta-milioni-klienti-i-shofyori-news272170.html", "text": "Компанията за транспортни услуги Юбер (Uber) е станала жертва на хакерска атака преди повече от година, съобщи Bloomberg в сряда.\r\n\tИзточени са данни за 57 милиона потребители и работещи в компанията.\r\n\tПробивът е осъществен през октомври 2016 г., а от превозвача са решили да приложат оригинален метод за борба с кибер престъпниците. Те им предложили пари, за да прикрият щетите и да не коментират станалото. Компанията платила за тази \"услуга\" 100 000 долара.\r\n\tНикой от потенциално заинтересованите страни – клиенти, шофьори и властите, не са били своевременно информирани за станалото.\r\n\tХакерите са откраднали лични данни като имена, адреси и телефонни номера, имейли, номера на дебитни и кредитни карти, профили в социални медии и данни за маршрути.\r\n\tОт компанията обвиняват за случилото се предишното ръководство, в лицето на бившия шеф Травис Каланик.\r\n\tЗаради неадекватната си реакция по случая двама от служителите по сигурността са уволнени.", "date": "2017.11.22", "title": "Юбер укрила хакерска атака, засягаща милиони клиенти и шофьори"}
{"url": "http://www.mediapool.bg/tragvat-pregovori-za-po-evtin-rouming-s-makedoniya-news272173.html", "text": "Меморандум за насърчаване на мобилните оператори на България и Македония да договорят по-ниски цени на разговорите между гражданите на двете държави в роуминг ще бъде подписан в четвъртък по време на заседание на правителствата на страните, което ще се проведе в Струмица.\r\n\tАко преговорите бъдат успешни и се постигнат цени за вход в мрежите на мобилните оператори от двете държави като договорените на територията на Европейския съюз, е възможно сегашните цени на разговори между близо 3 и 7 лв. за минута да паднат до 50 стотинки, по оценка на \"Виваком\".\r\n\tСъгласно междуправителствения документ шест месеца след подписването му телекомите, работещи в България и Македония, трябва да докладват какви конкретни резултати са постигнати в преговорите на корпоративно ниво, заявиха от Министерството на транспорта, информационните технологии и съобщенията пред Mediapool. Според ведомството меморандумът не е формален акт, а  политическа подкрепа на установеното в сондажи желание на операторите и в двете страни да се свалят цените на разговорите между България и Македония.\r\n\tКато краен резултат се очаква да се договори график за плавно намаляване на цените на роуминг таксите по подобие на този, които административно наложи Европейската комисия за територията на Евросъюза до пълното отпадане на тези тарифи през юни 2017 г. От \"Мтел\" и \"Виваком\" заявиха пред Mediapool, че подкрепят инициативата и ще работят за договаряне на по-ниски цени. \"Теленор\" посочи, че темата с приобщаването на Западните Балкани към европейските цифрови технологии е изключително актуална и компанията е за разширяването на европейската цифрова икономика, но като се запознаят с текста на меморандума ще могат да коментират реалистично ли е постигането на заложените цели и в какъв срок.\r\n\tАмбициите на България са да стане първата държава от ЕС, която е преодоляла роуминг границата със Западните Балкани, каквато цел си постави и самата Еврокомисия, но започва да работи по въпроса от следващия юни. Свързаността със Западните Балкани в икономически, транспортен, енергиен и телекомуникационен аспект е акцентът на българското европредседателство в първата половина на 2018 г. \"Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души\", аргументират от Министерския съвет бъдещия меморандум.\r\n\tОт правителствената  пресслужба посочват, че в момента цените за мобилни разговори между България и Македония са едни от най-високите в Европа – между 2.99 лв. и 6.99 лв. на минута, а ползването на интернет струва около 25 лв. на мегабайт. Затова и ще се работи за намаляването на цените на роуминга и дори отпадането му, какъвто приоритет очерта и българския еврокомисар по информационните технологии Мария Габриел.\r\n\tОт \"Мтел\" коментираха, че са запознати с лансираната идея и я подкрепят, но засега не могат да прогнозират доколко е реалистично намаляването на цените в роуминг с Македония и кога това може да се случи.\r\n\tТелекомът допълни още, че на този етап е трудно да се прогнозира с колко може да поевтинеят разговорите, защото това зависи от различни цени на едро за разплащанията между операторите – цени на едро за минута разговор, за пренос на данни, за кратки съобщения, цени за терминиране на международен трафик и др. Компанията припомня, че именно определянето на тези цени на едро отне десет години на Европейската комисия за намаляването на цените за роуминг в ЕС и достигането на днешните нива. \"От наша страна ще бъдат положени всички усилия да няма такова забавяне\" относно роуминга с Македония, допълниха от компанията..\r\n\tМтел припомни, че и в момента предлага на клиентите си много изгодни условия за разговори с Македония и Сърбия и срещу 1.99 лв. с ДДС на ден да ползват сто минути и също толкова кратки съобщение в препоръчани мрежи на Сърбия и Македония, както и 200MB за мобилен интернет на ден.\r\n\tОт \"Виваком\" заявиха, че принципно подкрепят инициативата за междудържавно споразумение, което да регламентира стъпките за намаляване на цените за роуминга в Западните Балкани, и ангажимента на институциите към това. Телекомът отбелязва, че правителственият меморандум трябва да регламентира намаляването на цените за разплащания на едро между операторите, което е предпоставка за намаляване на цените на дребно за потребителите. \"Виваком\" преговаря и има готовност да намали цените стига да има реципрочно намаление от страна на македонските оператори\", посочва се в становището на оператора.\r\n\t\"При разплащания между операторите на нива около приложимите в ЕС, може да се очаква цена на минута и МВ в роуминг около 0.50 лв. За сравнение, в момента цените на разговорите са между 2-4 лв., а при ползването на MB могат да достигнат и до 20 лв.\", посочиха от \"Виваком\".\r\n\tИ този оператор посочва, че в различни периоди е предлагал специфични допълнителни пакети за роуминг на своите клиенти, включително за страните от Балканския полуостров. Към настоящия момент \"Виваком\" подготвя нови допълнителни пакети на преференциални цени именно за балканските страни, допълват от телекома.\r\n\tСтановището на \"Теленор\" е, че \"в контекста на българското председателство на Съвета на Европейския съюз, темата за приобщаването на Западните Балкани към европейските цифрови политики става изключително актуална\". Компанията обяви, че подкрепя разширяването на европейската цифрова икономика, тъй като това ще позволи на гражданите да се възползват от нови възможности, но с коментар в детайли ще може да направи като се запознае със съдържанието на меморандума между между българското Министерство на транспорта, информационните технология и съобщенията и Министерството на информационното общество и администрацията на Македония.", "date": "2017.11.22", "title": "Тръгват преговори за по-евтин роуминг с Македония"}
{"url": "http://www.mediapool.bg/mok-nalozhi-dozhivotni-nakazaniya-na-chetirima-ruski-sastezateli-po-skeleton-news272174.html", "text": "Международният олимпийски комитет (МОК)  доживотни наказания на четирима руски състезатели по скелетон (спускане с шейни, при което състезателите са легнали с лице към ледения улей) - Елена Никитина, Мария Орлова, Олга Потилицина и Александър Третяков.\r\n\t \r\n\tСпортистите са признати за виновни в нарушаване на антидопинговите правила и са отстранени до живот от участие на олимпийски игри. Освен това резултатите им от Сочи 2014 са анулирани. На Игрите в руския зимен център Третяков спечели златен медал, а Никитина има бронзово отличие. Орлова и Потилицина заеха пето и шесто място.\r\n\t \r\n\tТака Русия загуби още две отличия от олимпиадата в Сочи 2014 заради допинг нарушения.\n\n\r\n\t \r\n\tТретяков е един от най-успешните руски състезатели по скелетон. Той е бронзов медалист от олимпийските игри през 2010 година, световен шампион през 2013-та и европейски първенец през 2017-та. Руснакът има в кариерата си още четири сребърни и два бронзови медала от световни първенства, а през сезон 2008/2009 спечели Световната купа.\r\n\t \r\n\tДелата на четиримата скелетонисти са били разгледани на 6 ноември от ръководената от Денис Осуалд комисия на МОК, която се занимава с повторните проверки на допинг пробите на руските спортисти от игрите в Сочи.\r\n\t \r\n\tНа 1 ноември комисията отстрани пожизнено от участие в олимпийски игри и състезателите в ски бягането Александър Легков, Максим Вилегжанин, Александър Белов, Алексей Петухов, Евгения Шаповалова и Юлия Иванова. Те бяха признати за виновни в нарушаване на антидопинговите правила. Заради това решение Русия се лиши от пет медала от Сочи – два златни, два сребърни и един бронзов.\r\n\t \r\n\tПрез юни 2016 година МОК започна разследване въз основа на доклада на независимата комисия на Ричард Макларън. Комисия изследват допинг пробите от зимната Олимпиада в Сочи и изучават участието на руски официални лица в прикриване на допинг нарушенията на спортистите.\r\n\t \r\n\tНа базата на резултатите от работата на тези комисии през декември Изпълнителният комитет на МОК ще решава дали въобще да допусне руски спортисти до участие в предстоящата от 9 до 25 февруари зимна Олимпиада в Пьонгчан, Република Корея.", "date": "2017.11.22", "title": "МОК наложи доживотни наказания на четирима руски състезатели по скелетон"}
{"url": "http://www.mediapool.bg/savetat-na-federatsiyata-odobri-zakon-za-mediite---chuzhdestranni-agenti-v-rusiya-news272175.html", "text": "Руските сенатори одобриха закон, позволяващ медии да бъдат регистрирани от правосъдното министерство като \"чуждестранни агенти\". Така Москва отвърна на изискването към руската телевизия РТ да се регистрира с това определение в САЩ, предадоха Франс прес и ТАСС.\r\n\t \r\n\tЗа документа гласуваха 154 членове на Съвета на федерацията - горната камара на парламента, един се въздържа.\r\n\t \r\n\tЗа да влезе в сила, текстът, приет единодушно миналата седмица от Държавната дума, трябва да бъде подписан и от президента Владимир Путин.\r\n\t \r\n\tРуските власти го представят за ответна мярка срещу неотдавнашното регистриране на руската телевизия РТ, контролирана от Москва, като \"чуждестранен агент\" в САЩ.\r\n\t \r\n\t\"Министерството на правосъдието би могло произволно да определи като чуждестранен агент всяка чуждестранна медия\", коментира в комюнике в понеделник кремълският Съвет по правата на човека, който препоръча на сената да отхвърли проекта заради мъглявите формулировки и възможността за злоупотреби.\r\n\t \n\n\r\n\tОстро разкритикуван от \"Хюман райтс уоч\" и \"Амнести интернешънъл\", законът принуждава засегнатите организации да предоставят на властите информация за финансовото си състояние и да уточняват в различни документи, че са регистрирани като \"чуждестранни агенти\" - термин, съдържащ намек за предателство и шпионаж.\r\n\t \r\n\tНовият акт официално включва и медиите в обхвата на руски закон от 2012 г., обявяващ за \"чуждестранни агенти\" неправителствените организации, финансирани от чужбина и участващи в \"политическа дейност\".\r\n\t \r\n\tМосква вече изпрати предупреждения във връзка с това до \"Гласът на Америка\" и Радио \"Свободна Европа\"/Радио \"Свобода\".\r\n\t \r\n\t\"Руски медии не могат да бъдат собственост на чуждестранни юридически лица. Затова с оглед законовите положения всички предвидени ограничения може да бъдат въведени спрямо определени медии, това ще зависи от ситуацията, в която нашите медии ще се намират в чужбина\", обясни сенаторът Андрей Клишас, цитиран от ТАСС.", "date": "2017.11.22", "title": "Съветът на федерацията одобри закон за медиите - \"чуждестранни агенти\" в Русия"}
{"url": "http://www.mediapool.bg/sluzhitel-na-vanshno-ministerstvo-e-zadarzhan-s-tsigari-i-skapotsenni-kamani-news272176.html", "text": "Служител на външното министерство е бил задържан от \"Гранична полиция\" в Свиленград, докато пътувал с автомобил, в който били открити около 500 стека цигари, скъпоценни камъни и 500 ампули с хормона на растежа, съобщи прокуратурата.\r\n\tСлучаят бе потвърден от Външно с уточнението, че по разпореждане на министър Екатерина Захариева срещу служителя е образувано дисциплинарно производство.\r\n\tОттам добавят, че той не е дипломат, а експерт в общата администрация и че не е пътувал служебно и с кола на министерството.", "date": "2017.11.22", "title": "Служител на външно министерство е задържан с цигари и скъпоценни камъни"}
{"url": "http://www.mediapool.bg/ek-zapazva-zasileniya-ikonomicheski-monitoring-nad-bulgaria-news272179.html", "text": "12 държави от ЕС, сред които и България, ще бъдат обект на \"задълбочен преглед\" по отношение на икономиката си през 2018 г., съобщи в сряда Европейската комисия.\r\n\tТова са същите държави, за които при предходната процедура по макроикономически дисбаланси бе констатирано, че имат дисбаланси — България, Германия, Ирландия, Испания, Италия, Кипър, Нидерландия, Португалия, Словения, Франция, Хърватия и Швеция, казаха от ЕК.\r\n\tПрез февруари тази година институцията действително констатира, че България има \"прекомерни макроикономически дисбаланси\" най-вече заради уязвимости във финансовия сектор, високата фирмена задлъжнялост и проблемите на трудовия пазар.\r\n\tСега експертите смятат, че има подобрение при някои от показателите, но ЕК остава притеснена за практиките във финансовия сектор, качеството на активите и надзора. Не са решени и структурните проблеми на пазара на труда. Затова комисията счита, че остават уязвимости в българската икономика, включително във финансовия сектор, които трябва да се наблюдават.\r\n\tКомисията ще представи задълбочените прегледи в докладите по държави през февруари 2018 г.\r\n\tДокладът за т. нар. механизъм за предупреждение е част от европейския семестър. Неговата цел предотвратяване на дисбалансите, които затрудняват нормалното функциониране на икономиките на държавите от ЕС.", "date": "2017.11.22", "title": "ЕК запазва засиления икономически мониторинг над България"}
{"url": "http://www.mediapool.bg/britanskoto-pravitelstvo-izbegna-bunt-v-reditsite-si-zaradi-brekzit-news272180.html", "text": "Правителството на британския премиер Тереза Мей избегна бунт в парламента заради намеренията Великобритания да излезе от Хартата за основните права на ЕС. Кабинетът обеща да направи преглед на въпроса и да внесе промени, ако е нужно, предаде Ройтерс.\r\n\t \r\n\tПарламентът дебатира по законопроект за британското излизане от ЕС през 2019 г., предвиждащ да интегрира европейското право в британската правна система. Той е окачествяван от някои като \"най-големия законодателен проект, изготвян в Обединеното кралство\".\r\n\t \r\n\tЗаконопроектът поставя на изпитание способността на Мей да управлява, след като през юни загуби мнозинството си и сега е премиер на правителство, разполагащо с крехко мнозинство, и лидер на Консервативната партия, която е разделена по въпроса как най-добре да се извърши излизането от ЕС.\r\n\t \r\n\tВчера фокусът на дебатите в парламента, които вече принудиха някои министри да направят отстъпки, беше върху намерението на правителството да не включи хартата във внедряването на европейски правни актове в британското законодателство.\r\n\t \r\n\tКабинетът твърди, че няма нужда хартата да заляга в законите на Обединеното кралство, защото тя единствено кодифицира права, съществуващи по линия на други правни инструменти. Той избегна потенциален бунт в парламента, обещавайки преглед на въпроса, а евентуално и технически промени в хода на законодателния процес.\r\n\t \n\n\r\n\tТова беше достатъчно за недоволните съпартийци на Мей и ги разубеди от намерението им да се обединят с депутати от опозицията, за да предизвикат оставянето в сила на хартата.\r\n\t \r\n\tПравителството все още твърди, че ще отмени действието й, но посочва, че гражданите няма да загубят нито едно от залегналите в нея права.\r\n\t \r\n\tПо време на дебатите критици - включително хора от партията на Мей - заявиха, че премахването на хартата е ненужен риск за правата на гражданите.\r\n\t \r\n\tТя влезе в сила през 2009 г. с Лисабонския договор и събира в един-единствен документ всички защитени от ЕС права.\r\n\t \r\n\tТова е едно от малкото изключения в правителствения план за запазване на европейското право. Запазването се прави с цел след излизането от съюза да няма несигурност за бизнеса, че постоянно ще има законодателни промени.\r\n\t \r\n\tПриемането на законопроекта е все още на ранен етап.\r\n\t \r\n\tЗасега правителството не допуска поражения по темата, но се налагаше да прави отстъпки в последния момент. Вчерашната отстъпка представлява технически въпрос, отнасящ се до това как някои видове европейско право следва да бъдат третирани след Брекзит.\r\n\t \r\n\tНай-сериозният тест за авторитета на Мей се очаква да бъде въпросът за записването на датата и часа на Брекзит в закононопроекта, отбелязва Ройтерс. От сегашния етап от приемането му предстоят още пет дни дебати, но за тях няма определена дата.", "date": "2017.11.22", "title": "Британското правителство избегна бунт в редиците си заради Брекзит"}
{"url": "http://www.mediapool.bg/tsveta-karayancheva-ne-e-imalo-sdelka-s-bsp-za-glavata-na-glavchev-news272177.html", "text": "Не е имало сделка БСП да са кротки по време на европредседателството, а в замяна Димитър Главчев да напусне председателското място в парламента. Това каза в сряда пред бТВ новият председател на парламента Цвета Караянчева.\r\n\t \r\n\tТя бе избрана на поста миналата седмица след като предшественикът й подаде оставка заради скандал с опозицията, вследствие на който от БСП обявиха, че напускат пленарната зала и няма да присъстват на заседанията.\r\n\t \r\n\t\"Опозицията е за това – да поставя управляващите в трудни ситуации и управляващите да вземат мъдри решения, никой няма да запуши устата на опозицията\", допълни тя.\n\n\r\n\t \r\n\t\"Ние също имаме 95 депутати, които имат достатъчно аргументи и няма да оставят опозицията сама да говори\", каза тя.\r\n\t \r\n\tПо думите й никой не е искал от опозицията да бъдат по-кротки.\r\n\t \r\n\t\"Беше се натрупало много напрежение, Димитър Главчев имаше възможност да избира, никой нищо не му е налагал\", допълни Караянчева. Той е човек с достойнство и взе своето решение, добави тя.\r\n\t \r\n\tВ отговор на упреците към нея, че е много вироглава и избухлива, има остър език и не е юрист, Караянчева заяви, че никой не може да бъде компетентен за председател на Народното събрание и винаги има какво да се учи.\r\n\t \r\n\t\"Вярно, аз съм машинен инженер, но знаете, че има екип от юристи, които помагат на НС, имаме много добър правен отдел, имаме добри референти, имаме колеги юристи, които във всеки един момент са на разположение. В крайна сметка човек не може да знае всичко и човек се учи\", обясни новият председател на НС.\r\n\t \r\n\t\"Относно моя характер, мисля, че за тези 6 месеца показах, че мога да преглътна емоцията си. Ще се опитам да продължа в същия дух, защото председателят трябва да бъде пръв сред равни. Ще се опитам да бъда повече равна, отколкото първа и да внасям спокойствие в залата\", допълни тя.\r\n\t \r\n\t\"Всеки има право да се изказва, защото ние сме 240 народни представители и всички имат зад гърба си много избиратели и, ако запушиш устата на един, това означава, че не даваш възможност на избирателя да каже какво мисли, а народният представител е там, за да казва какво мислят хората в региона, какво искат да се промени. Ще се опитам да не допускам личностни нападки, но човек никога не може да се закълне в нещо на 100%. Ще видим, времето ще покаже\", коментира още тя.\r\n\t \r\n\tНа Цвета Караянчева щяло да й липсва, че няма да може да се изказва експресивно и да взема страна в спорове. \"Трябва да покривам пристрастията си понякога, защото трябва да бъда абсолютно и аргументирана и хладнокръвна\", допълни председателят на парламента.", "date": "2017.11.22", "title": "Цвета Караянчева: Не е имало сделка с БСП за главата на Главчев"}
{"url": "http://www.mediapool.bg/otnet-e-litsenzat-na-tyutyuneviya-izkupvach-liyv-tabako-a-mihailidis-news272181.html", "text": "След сигнали, че не изпълнява договорите си за изкупуване на суров тютюн, областната земеделска комисия в Благоевград е отнела лиценза на фирмата \"Лийв Табако А. Михайлидис\", съобщиха от земеделското министерство в сряда.\r\n\tТака издаденото през март 2017 г. разрешително е отменено и фирмата вече няма право да извършва търговска дейност.\r\n\tНе става ясно обаче как ще се реши проблемът с договорените с тютюнопроизводителите количества за изкупуване, които не са изпълнени.", "date": "2017.11.22", "title": "Отнет е лицензът на тютюневия изкупвач \"Лийв Табако А. Михайлидис\""}
