{"url": "http://www.mediapool.bg/vazmozhni-sa-problemi-s-targovskiya-i-imotniya-registar-zaradi-nadgrazhdane-news279304.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа възможни временни затруднения при ползването на електронните услуги на Търговския и Имотния регистър в периода 19 май – 8 юни, предупреди Агенцията по вписванията в петък.\r\n\tПричината за неудобството е в надграждането на системите на двата важни регистъра, за да се повиши капацитетът на функциониране на всички съществуващи електронни услуги, като ще бъдат добавени и нови – с по-високо качество, сигурност и бързо действие.\r\n\tПри възникнали затруднения, потребителите на услуги на Агенция по вписванията могат да сигнализират на e-mail: , посочиха от ведомството.", "date": "2018.05.18", "title": "Възможни са проблеми с търговския и имотния регистър заради надграждане"}
{"url": "http://www.mediapool.bg/yuzhna-koreya-omalovazhi-zaplahite-na-severa-da-otmeni-dvustrannite-pregovori-news279279.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея омаловажи заплахите на Севера да се оттегли от двустранните преговори, предаде Асошиейтед прес.\r\n\t \r\n\tВярваме, че Северна Корея остава ангажирана с подобряването на нашите отношения, каза говорител на южнокорейското министерство на националното обединение.\r\n\t \r\n\tПо-рано Пхенян разкритикува остро започнали американско-южнокорейски военни учения и даде да се разбере, че няма да се върне на масата на преговорите със Сеул, докато исканията му не бъдат изпълнени.\r\n\t \r\n\tЦитираният южнокорейски говорител изрази очакване Северът да спазва споразуменията, постигнати на междукорейската среща на върха в края на миналия месец.\r\n\t \r\n\tТогава севернокорейският лидер Ким Чен-ун и южнокорейският президент Мун Дже-ин дадоха неопределено обещание за \"пълна денуклеаризация\" на полуострова, отбелязва АП.\r\n\t \n\n\r\n\tСеверът отмени предвидени за 16 май разговори с високопоставени представители на Юга и заплаши да се откаже от насрочената за идния месец в Сингапур историческа среща между Ким и президента на САЩ Доналд Тръмп, като предупреди, че няма да позволи да бъде принуден да изостави едностранно ядрената си оръжейна програма.", "date": "2018.05.18", "title": "Южна Корея омаловажи заплахите на Севера да отмени двустранните преговори"}
{"url": "http://www.mediapool.bg/dvama-pochinali-i-11-novi-sluchaya-na-zarazeni-s-ebola-v-dr-kongo-news279280.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването на Демократична република Конго съобщи за двама починали и за 11 нови случая на заразени хора с ебола, предаде Асошиейтед прес.\r\n\t \r\n\tЗдравното ведомство каза вчера в комюнике, че общият брой на заразените с ебола е 45, включително 10 предполагаеми, 21 вероятни и 14 потвърдени.\r\n\t \r\n\tСамо в един от общо 25 смъртни случая до момента е сигурно, че е от ебола, добави министерството.", "date": "2018.05.18", "title": "Двама починали и 11 нови случая на заразени с ебола в ДР Конго"}
{"url": "http://www.mediapool.bg/tramp-izklyuchi-libiyskiya-model-za-denuklearizatsiya-na-severna-koreya-news279281.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп заяви, че в никакъв случай не би препоръчал \"либийския модел\" за денуклеаризация на Корейския полуостров, предаде Франс прес. Той направи изявление пред журналисти, дошли да отразят срещата му с генералния секретар на НАТО Йенс Столтенберг.\r\n\t\r\n\tС това Тръмп отхвърли изявлението на своя съветник по националната сигурност Джон Болтън, който заяви преди няколко дни, че администрацията използва този подход за модел за предстоящите преговори. Думите му предизвикаха недоволството на Пхенян.\r\n\t \r\n\tТръмп подчерта, че Либия е била опустошена, но не е имало споразумение, предвиждащо запазването на Муамар Кадафи на власт. Президентът на САЩ увери, че плановете за провеждането на срещата на високо равнище между него и севернокорейския лидер Ким Чен-ун не се променят. Страните преговарят за избора на място, сякаш нищо не се е случило.\r\n\t \r\n\t\"Нищо не са ни казали. Четем същите източници, които и вие\", заяви Тръмп.\r\n\t \r\n\tАко се стигне до среща, тя ще се състои, а ако не, САЩ ще продължат напред, добави президентът, цитиран от Ройтерс.\r\n\t \n\n\r\n\tТръмп подчерта, че ако Ким Чен-ун приеме да денуклеаризира Северна Корея, \"той ще получи протекции, които ще бъдат много силни\", предаде Асошиейтед прес.\r\n\t \r\n\tПхенян твърди, че се нуждае от ядрени оръжия, за да гарантира сигурността си, позовавайки се на примера на Муамар Кадафи, който беше свален и убит от бунтовници през 2011 г., след като през предишното десетилетие се отказа от ядрената си програма.\r\n\t \r\n\tТръмп обаче подчерта, че на срещата няма да бъде обсъждан въпроса за броя на американските военни в Южна Корея.\r\n\tПо-късно Белият дом увери, че американският президент Доналд Тръмп е \"готов\" да се срещне със севернокорейския лидер Ким Чен-ун както бе предвидено за средата на юни в Сингапур, въпреки съмненията, които надвиснаха дали историческата среща ще се състои, предадоха световните агенции.\r\n\t \r\n\t\"Ако севернокорейците искат среща, ние ще бъдем на нея. Няма промяна в нашия график. На този етап ние продължаваме с приготовленията\", каза говорителката на Белия дом Сара Сандърс.\r\n\t \r\n\t\"Това бе покана, която Северна Корея ни отправи и ние приехме и продължаваме да се придвижваме напред с приготовленията\", повтори тя.\r\n\t \r\n\tСъщевременно Пентагонът съобщи, че не се водят дискусии за намаляване на мащабите на бъдещите военни учения между САЩ и Южна Корея, предизвикали гнева на Северна Корея в навечерието на планираната среща на върха Северна Корея - САЩ, предаде Ройтерс, като цитира говорителката на Пентагона Дейна Уайт.", "date": "2018.05.18", "title": "Тръмп изключи \"либийския модел\" за денуклеаризация на Северна Корея"}
{"url": "http://www.mediapool.bg/yutyub-puska-muzikalna-striyming-usluga-news279282.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВидео платформата на Гугъл (Google) Ютюб (YouTube) ще пусне музикална стрийминг услуга идната седмица, съобщи Ройтерс.\r\n\t \r\n\tЮТюб ще се опита с помощта на популярния си видео бранд да навлезе на все по-големия пазар за платени музикални стрийминг услуги.\r\n\t \r\n\tЮТюб Мюзик (YouTube Music) ще предлага както версия, чиито приходи ще бъдат от реклами, така и платена версия срещу 9,99 долара на месец. Услугата ще се конкурира директно с услугите на Спотифай (Spotify Technology SA), Пандора медиа (Pandora Media), Епъл (Apple) и Амазон (Amazon).\r\n\t \r\n\tЮТюб Мюзик ще бъде пусната на 22 май и ще включва персонализирана плейлиста, основаваща се на предишното ползване на ЮТюб от потребителя. Очаква се услугата да замени Гугъл плей мюзик (Google Play Music), вече съществуващия бранд за музикален стрийминг на компанията майка на Гугъл Алфабет (Alphabet).\r\n\t \r\n\tВсе по-големият прием на платените стрийминг услуги помогна поколение почитатели на музиката да се отдръпне от безплатната или пиратска музика, а услугите предоставяни от Спотифай и Епъл мюзик станаха най-големият единичен източник на приходи за музикалната индустрия.\r\n\t \n\n\r\n\tПриходите от музикални стрийминг услуги изпревариха приходите от продажби на компактдискове и дигитално сваляне на музика за първи път през 2017 година, според Международната федерация на звукозаписната индустрия.\r\n\t \r\n\tЮТюб Мюзик ще бъде пусната на 22 май в САЩ, Австралия, Нова Зеландия, Мексико и Южна Корея, а след това и в други страни.\r\n\t \r\n\tЮТюб ще промени и платената си версия ЮТюбРед (YouTubeRed), за да включи ЮТюб Мюзик, като абонаментът ще се вдигне с 2 долара до 11,99 долара.", "date": "2018.05.18", "title": "Ютюб пуска музикална стрийминг услуга"}
{"url": "http://www.mediapool.bg/proekt-za-proverka-na-kachestvoto-na-gorivoto-specheli-sastezanieto-powerup-news279283.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроект за преносимо и компактно лазерно устройство, с което може да се провери качеството на дизеловото гориво, спечели националния финал на състезанието PowerUp! на EIT InnoEnergy. Това е четвъртото издание на най-голямото състезание за стартиращи компании в сферата на чистата енергия.\r\n\tDiesel Express Tester може да се използва от малки и средни земеделски производители, които зареждат гориво при полеви условия. Целта е с него да решат дали да използват доставения дизел, след като проверят качеството му.\r\n\tНа 19 юни печелившият български отбор ще се изправи срещу победителите на изданията в останалите държави на финала на конкурса в Прага. Те ще се състезават за парични награди (първо място - 30 000 евро), както и за участие в престижния Highway® Аccelerator, който помага трансформацията на стартъпите от стартиращи компании в успешен бизнес.\r\n\t\"Всички участници в PowerUp!, с които имахме удоволствието да се състезаваме, ни пожелаха български екип да спечели наградата в Прага и се надяваме да ги зарадваме, като изпълним заръчаното\", заяви Кристина Койчева, основател на Diesel Express Tester.\r\n\tНа второ място се нареди проектът, представен от екипа на HES. Той е насочен към преобразуването и съхранението на електроенергия под формата на водород в електролизни клетки с иновативна анион проводяща мембрана.\r\n\tWhat Do I Breathe зае трето място. Целта на проекта е да информира хората в по-малките населени места за качеството на въздуха, който дишат, както и да предостави предложения и решения за подобряване на състоянието.\r\n\t\"Третото издание на състезанието PowerUp! на EIT InnoEnergy приключи с изключително интригуващи презентации, с много добри екипи и идеи\", заяви Марияна Хамънова, управител на \"Клийнтех България\", координатор и организатор на PowerUp! за България.\r\n\t299 стартъпа от 24 различни държави от Централна и Източна Европа участваха в четвъртото издание на най-голямото състезание за стартиращи компании в сферата на чистата енергия, което се организира от EIT InnoEnergy.\r\n\tНационалният финал в София беше предшестван от интензивни тренировъчни лагери. Участниците имаха възможността да проверят техните бизнес модели и да подобрят презентационните си умения.\r\n\tПо време на националния финал, най-добрите стартъпи от България представиха своите иновации пред журито, както и пред инвеститори и представители на медии.", "date": "2018.05.18", "title": "Проект за проверка на качеството на горивото спечели състезанието PowerUp!"}
{"url": "http://www.mediapool.bg/putin-ostavi-klyuchovi-ministri-i-v-noviya-kabinet-news279284.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин одобри предложения от премиера Дмитрий Медведев състав на новото руско правителство, след като двамата го обсъдиха на среща в Сочи. В новото правителство позициите си запазват ключови министри от досегашния кабинет, съобщиха световните агенции.\r\n\t \r\n\tСергей Лавров остава министър на външните работи, а Сергей Шойгу -министър на отбраната. Министри на икономическото развитие, на финансите, на енергетиката и на търговията отново ще бъдат Максим Орешкин, Антон Силуанов, Александър Новак и Денис Мантуров. Постовете си запазват също министрите на правосъдието и на вътрешните работи Александър Коновалов и Владимир Колоколцев. Начело на министерството на транспорта на мястото на Максим Соколов застава досегашният заместник-министър по транспорта Евгений Дитрих.\r\n\t \r\n\tСменен е и министърът на селското стопанство. Досега това беше Александър Ткачов. Новият министър е Дмитрий Патрушев, който е президент на държавната Руска стелскостопанска банка (Росселхозбанк). \n\n\r\n\t \r\n\tНачело на министерството на извънредните ситуации вместо Владимир Пучков ще бъде Евгений Зиничев, който бе заместник-ръководител на Федералната служба за сигурност. \r\n\t \r\n\tВицепремиерът по спортните въпроси Виталий Мутко е преназначен за вицепремиер, отговарящ за строителството. Мутко се оказа в центъра на международен допингов скандал, припомня Франс прес. Той бе министър на спорта от 2008 г. до 2016 г. През това време той беше главен организатор на зимните олимпийски игри в Сочи през 2014 г. Преди две години бе назначен за вицепремиер по спортните въпроси. \r\n\t \r\n\tВ доклад на Световната антидопингова агенция (САДА) и на Международния олимпийски комитет (МОК) Мутко е обвиняван, че е изиграл ключова роля в \"институционализиран допингов механизъм\" в Русия в периода 2011 г. - 2015 г. В доклада на МОК и на САДА Мутко бе обвинен за 11 случая на допинг, укрити от руските власти в периода 2012 -2015 г., касаещи футболисти. \r\n\t \r\n\tРусия призна, че има проблеми с антидопинговите мерки и че съществуват отделни случаи на състезатели, приемали допинг, но винаги е отричала съществуването на организирана от държавата система за допинг на спортистите, отбелязва Франс прес.\r\n\t \r\n\tВ новото правителство министър на спорта си остава Павел Колобков. \r\n\t \r\n\tПрезидентският указ за назначенията ще блъде подписан по-късно в петък.", "date": "2018.05.18", "title": "Путин остави ключови министри и в новия кабинет"}
{"url": "http://www.mediapool.bg/danakat-za-vili-i-vakantsionni-imoti-mozhe-da-skochi-v-pati-news279273.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ пъти по-високи данъци за вили, къщи и ваканционни имоти в курортите предлагат депутати от коалиционния партньор в управлението \"Обединени патриоти\". Според внесен от тях законопроект за промяна в Закона за местните данъци и такси за такива жилища, които не са основни за собствениците си, данъчната ставка трябва да е не промили (на хиляда), а проценти (на сто) от данъчната оценка. По същество предложението им е за въвеждане на нов данък в допълнение с плащания и в момента данък сгради.\r\n\tМотивите на депутатите са, че имотите в курортите често реално се използват като места за настаняване на туристи, но това не се декларира и не се плащат съответните данъци. Дори и да не се дават под наем, отседналите в тях собственици, техни роднини или приятели ползват курортните ресурси, които трябвало да се поддържат от съответната община. За целта местните власти имали нужда от средства. Според вносителите годишните приходи от този данък щели да са около 200 млн. лева.\r\n\tСпоред предложението на патриотите по-високите данъци трябва да важат за имоти в курортите, които не са декларирани като туристически, но в тях се настаняват безплатно роднини или приятели на собствениците. На практика подобен имот може и да е семейната вила или пък втори апартамент във Варна, Бургас или друго определено за курорт населено място, който не е деклариран за отдаване под наем.\r\n\tВ законопроекта се предвижда за ваканционните жилища в националните планински и морски курорти да се плаща данък между 0.5 и 0.7 на сто от данъчната оценка. Общинските съвети по места ще трябва да определят точната ставка. За сравнение в момента за такива имоти се плаща т. нар. данък \"сгради\", който може да е в границите от 0.1 до 4.5 на хиляда от данъчната оценка. Тази ставка ще остане да важи за имоти и вили извън курортите, които също може да се дават под наем, без да се плащат данъци.\r\n\tВ решение на Министерския съвет са определени около 20 морски курорта с национално значение. Сред тях са Албена, Ахтопол, Балчик, Варна, Бургас, Приморско, Несебър, Поморие, Слънчев бряг, Созопол, Царево, Златни пясъци.\r\n\tНационалните планински курорти са 5 - Боровец, Пампорово, село Говедарци, Котел и Юндола. В тях не влиза Банско, който се явява курорт от местно значение. За местата за почивка с такъв статут от \"Обединените патриоти\" предвиждат по-ниска ставка - от 0.2 до 0.4 на сто от данъчната оценка.\r\n\tСъщата ще важи и за общини като Берковица, Меричлери, Брацигово, Пещера или Якоруда, които също са в списъка с курорти от местно значение. От морските курорти в това число влизат Св. Влас, Лозенец, Крапец, Синеморец, Шабла, Шкорпиловци и други.", "date": "2018.05.18", "title": "Данъкът за вили и ваканционни имоти може да скочи в пъти"}
{"url": "http://www.mediapool.bg/ek-zadeistva-zashtitniya-mehanizam-sreshtu-iranskite-sanktsii-na-sasht-news279272.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия спази даденото вчера в София от своя председател Жан-Клод Юнкер обещание и в петък задейства механизъм за блокиране на действието на санкциите на САЩ срещу Иран на територията на Европейския съюз. ЕК съобщи, че е приела \"първи пакет от мерки за защита на компаниите от ЕС в Иран от санкциите на САЩ\".\r\n\t \r\n\tСлед като американският президент Доналд Тръмп обяви миналата седмица решението си да изтегли САЩ от споразумението за иранската ядрена програма, ЕС обеща да се придържа към сделката, която има за цел да не позволи на Иран да разработва ядрени оръжия в замяна на отмяна на санкциите, засегнали неговата икономика, припомня ДПА.\r\n\t \r\n\t\"Докато иранците спазват своите ангажименти, ЕС, разбира се, ще се придържа към споразумението, на което беше архитект\", каза вчера в София Юнкер и предупреди, че решението на САЩ отново да наложат санкции \"няма да остане без последици\".\r\n\t \r\n\tПървата стъпка е одобряване на \"блокиращ регламент\", който \"забранява на компаниите от ЕС да изпълняват екстериториални санкции на САЩ, разрешава на компаниите да си възстановяват по съдебен ред загубите от действията на трети лица, изпълняващи тези санкции, и анулира действието на каквито и да е чуждестранни съдебни решения за изпълнение на санкциите на САЩ на територията на ЕС\", заяви в петък Европейската комисия.\r\n\t \r\n\tСпоред ЕК целта е мярката да влезе в сила, преди да започне действието на първия пакет санкции на САЩ на 6 август.\n\n\r\n\t \r\n\tБлокиращият регламент бе създаден през 1996 година, за да се заобиколи ембаргото на САЩ над Куба и да се защитят работещите в Куба европейски компании. Сега този регламент ще бъде адаптиран към новата ситуация. Когато бе създаден механизмът обаче различията между ЕС и САЩ относно кубинското ембарго бяха изгладени на политическо ниво, така че ЕС никога не е имал възможност да провери дали блокиращият механизъм е действително ефикасен.\r\n\t \r\n\tЕврокомисията също така цели да позволи на Европейската инвестиционна банка да финансира дейности в Иран. Ето защо днес тя започна и процедура, за да позволи на банката да продължи да поддържа европейските инвестиции в Иран, по-специално за малките и средните предприятия, допълва Франс прес.\r\n\t \r\n\tЕвропейският парламент и Съветът имат два месеца, за да кажат дали приемат или се противопоставят на тези мерки.\r\n\t \r\n\t\"Процедурата може да бъде прекратена, ако политическите обстоятелства не оправдават приемането на мерките\", отбелязва ЕК.\r\n\t \r\n\tПо-скоро символичен ефект\r\n\t \r\n\tСпоред някои европейски медии ефектът от задействането на блокиращия регламент може да бъде по-скоро символичен, отколкото икономически, както и че шансовете споразумението с Иран да оцелее в условията на американски санкции силно намаляват.\r\n\t \r\n\tСлед американското изтегляне от споразумението и заплахата на Вашингтон да санкционира предприятия, търгуващи с Иран, в това число и европейски, френската група Тотал предупреди, че ще се откаже от голям газов договор в Иран, освен ако американските власти не направят изключение за нея, припомня Франс прес.\r\n\t\r\n\tБританският в. \"Гардиън\" пише, че големи европейски компании започнаха да се изтеглят от Иран, за да не им бъдат наложени санкции от Вашингтон и дава пример с датския транспортен концерн А.П. Мьолер-Мерск (A.P. Moller-Maersk), който също спря дейността си в Иран.\r\n\t \r\n\tБързината, с която се изтеглят предприятията, заплашва да осуети плановете на европейските лидери да предоставят правни и финансови гаранции на европейските компании, които продължават да търгуват с Иран.\r\n\t \r\n\tШефът на френското бизнес лоби в Иран Матийо Етурно се страхува от масово оттегляне на европейските компании от Иран след решението на САЩ да наложат нови санкции, предаде Ройтерс. Усилията на Европейския съюз да защити компаниите няма да са достатъчни, според Етурно.\r\n\t \r\n\tЗа жалост, можем да очакваме масово изтегляне на европейските компании, каза Етурно, който е управляващият директор на Френския бизнес център в Техеран. Той направи това изказване на конференция във Френския институт за международни работи.\r\n\t \r\n\t\"Политическата активност на правителствата е добър знак, но оставаме с чувството, че няма да е достатъчна, за да сме сигурни, че компаниите ще запазят дейността си в Иран\", добави той.\r\n\t \r\n\tОт друга страна, не е ясно докъде са склонни да стигнат в твърдостта си европейските страни.\r\n\t \r\n\tФранция няма да влезе в търговска война със САЩ заради Иран, въпреки че не одобрява решението на американския президент Доналд Тръмп да се изтегли от ядрената сделка, каза вчера френският президент Еманюел Макрон на пресконференция в София.\r\n\t \r\n\t\"Въпросът е преди всичко геополитически. Ние няма да станем съюзници на Иран срещу САЩ! И ние няма да започнем търговска война със САЩ заради Иран или да налагаме контрасанкции на американски компании\", каза Макрон.\r\n\t \r\n\tКоментирайки решението на френската енергийна компания Тотал, Макрон каза, че иска да осигури всички гаранции за фирмите, които искат да останат в Иран, за да могат да направят това.\r\n\t \r\n\t\"Няма да принудим френските компании да останат. Президентът на Френската република не е президент и изпълнителен директор на Тотал\", каза Макрон.\r\n\t \r\n\t\"Непреките последици от американското решение ще облагодетелстват руските и китайските позиции в региона и техните предприятия\", допълни той.\r\n\t \r\n\t\"Моят приоритет е да се направи всичко възможно за отварянето на иранското общество\", каза Макрон и припомни, че най-консервативните представители на иранското общество се противопоставиха на ядрената сделка именно защото тя насърчаваше отварянето на обществото.", "date": "2018.05.18", "title": "ЕК задейства защитния механизъм срещу \"иранските“ санкции на САЩ"}
{"url": "http://www.mediapool.bg/belene-razminavane-mezhdu-politicheski-i-obshtestveni-interesi-news279286.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ страната, в която либерализирането на пазара на електрическа енергия се бави повече от 10 години под претекст, че промените трябва да са добре обмислени и не бива да са прибързани, редица решения се взимат почти светкавично. Така например:\r\n\tТака и не става ясно защо частичните промени, много от тях с непредвидими последствия, се взимат толкова бързо, без това да е наложително, докато цялостната, и крайно необходима, реформа на електроенергийната система се отлага до последно. Последният пример за това е именно \"Белене”, тъй като  \"възлага на министъра на енергетиката в срок до 30 юни 2018 г. да внесе конкретни предложения, свързани с възможностите за реализация на активите по проекта за изграждане на АЕЦ \"Белене””. До миналата седмица липсват каквито и да било индикации за движение по темата, докато изведнъж, в рамките на четири дни, изграждането на нова ядрена мощност се превърна от възможност в почти сигурно развитие.\n\n\r\n\tЕдинственият аргумент в защита на ускореното темпо на свързаните с проекта действия е заявен инвеститорски интерес. Това обаче изглежда като слаб аргумент, тъй като дори и да има инвеститор с интерес към изграждане на ядрената централа, той би трябвало да е съобразен със срока за изготвяне на доклада за възможната реализация на активите по проекта – 30 юни, тъй като решението на Народното събрание е от началото на март 2018 г. Нещо повече - тъй като става въпрос за проект, който ще бъде строен около десетилетие и след това – експлоатиран още поне три десетилетия, едва ли ускоряването на правителственото решение за него с месец и половина би оказало сериозно влияние за инвестиционното решение.\r\n\tКогато се говори за проекта \"Белене”, трябва да се имат предвид две сериозни особености, които налагат предпазливост при вземане на решения: първо, проектът е на 37 г. и второ, към момента той е прекратен. Първото обстоятелство само по себе си не е показателно, тъй като проектът започва през 1980 г., но е прекратен през 1990 г. в резултат на тежкото състояние, в което се намира страната по това време. Решението за възобновяването му е взето през 2004 г., а през 2012 г. отново е прекратен.\r\n\tТова ни отвежда до второто обстоятелство – причините за прекратяването на проекта и последствията от тях. Аргументите, с които през 2012 г. Министерският съвет взима решение, с което отменя Решение № 260 на Министерски съвет от 2005 г. за изграждане на ядрена централа на площадка „Белене” (с което на практика прекратява проекта), включват:\r\n\tРешението на Министерски съвет е подкрепено и от , което:\r\n\tПрез последните шест години нито едно от трите съображения на Народното събрание не се е променило, а появата на инвестиционен интерес засяга само едно от тях. Според  от тази седмица реализирането на проекта следва да се извърши чрез намиране на стратегически инвеститор и изцяло на пазарен принцип, т.е. без предоставяне на държавна помощ. Това обаче няма отношение нито към посочения от Народното събрание сеизмичен риск на площадката в Белене, нито към стратегическия приоритет за енергийна ефективност пред изграждане на нови генериращи мощности.\r\n\tНещо повече – фактът, че проектът е прекратен означава, че всичко, свързано с него, ще започне отначало, въпреки че според Агенцията за ядрено регулиране процедурата по издаване на лиценз за изграждане на АЕЦ \"Белене” ще продължи от етапа, до който е стигнала преди прекратяването на проекта. Въпреки това разрешителното за строеж, както и оценката за въздействие върху околната среда са , а към тях се прибавя и необходимостта от нова нотификация към Европейската комисия.\r\n\tИмайки всичко това предвид, трябва да припомним и още няколко особености:\r\n\tДнешното развитие на сагата с АЕЦ \"Белене” е малко или много  от начина, по който се е взето решението на правителството за отпускане на държавен заем за НЕК, за да заплати произведеното ядрено оборудване, в края на 2016 г. Тези опасения се потвърждават и от решението на Народното събрание от март тази година, според което министърът на енергетиката трябва да направи конкретни предложения за \"възможностите за реализация на активите по проекта за изграждане на АЕЦ \"Белене””. Така формулираният въпрос създава разминаване между интересите на политиците и на обществото, тъй като изглежда, че първите биха искали да минимизират загубите, свързани с проекта \"Белене” и биха търсили всякакви варианти за реализирането му, дори и когато това е в ущърб на обществото.\r\n\tТова, което трябва да се направи, е точно обратното – да се създаде ясна визия за развитието на енергетиката, но не от политическа, а от икономическа гледна точка. За целта трябва да се изследват различни варианти за развитие на енергийния микс, които едновременно осигуряват сигурност, устойчивост и поносимост на цените. Едва тогава ще получим отговор на най-важните въпроси – необходими ли са нови генериращи мощности и ако да, кога точно и какъв тип; какви са възможностите за собствено производство (от потребителите) и внос. Чак след това, ако се установи, че са необходими нови централи, тогава трябва да се мисли какъв тип да са и къде да бъдат построени. Вместо това ставаме свидетели на политически мотивирано решение, което обаче ще бъде плащано от данъкоплатците, потребителите и икономиката като цяло. А след това пак ще се питаме кога ще ги стигнем (европейците) по доходи.\r\n\t Това е задължение по силата на чл. 41-44 от . То трябва да бъде извършено три месеца преди започване на дейностите, след което Европейската изготвя становище дали проектът отговаря на изискванията на договора. Няма краен срок, в който комисията следва да се произнесе, като решението ѝ може да отнеме няколко години. В края на 2007 г. България  благоприятно становище от ЕК за инициативата на българската Национална електрическа компания (НЕК) да изгради нова ядрена централа. След това обаче проектът е прекратен, влизат в сила изменения на Договора за Евратом и се обмисля вариант за изграждане на централата от стратегически инвеститор, а не от НЕК. С други думи полученото одобрение се отнася за различен от сега обсъждания проект и е получено при различни условия.", "date": "2018.05.18", "title": "\"Белене\" – разминаване между политически и обществени интереси"}
{"url": "http://www.mediapool.bg/dzhipita-v-lovech-poiskaha-parite-ot-naemite-im-da-otidat-za-spasyavane-na-bolnitsata-news279285.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротестиращите медици от ловешката болница и в петък блокираха за 30 минути движението в центъра на Ловеч. Протестът им беше подкрепен от общопрактикуващите лекари в града, които настояха общината да предостави на лечебното заведение парите от наемите, които те плащат за кабинетите си и със средствата да бъдат доставени лекарства на болницата, съобщи БНР.\r\n\tБлизо 30 лекари от доболничната помощ са се подписали под искането до общината.\r\n\t\"Сумата никак не е малка, поне в това критично състояние трябва да се помогне на болницата“, каза  д-р Дияна Петкова.\r\n\tВ края на четвъртата седмица от началото на протестите, медиците от ловешката болница посочиха, че отново са били излъгани.\r\n\t\"Докато не се вземат някакви конкретни мерки и не видим нещо налице, не вярваме\", казаха те.\n\n\r\n\t\"Сега, когато корабът потъна, господин министър, вие ни кажете какво да направим - да работим или да се давим?\", обърнаха се протестиращите към здравния министър Кирил Ананиев.\r\n\tПо рано днес прокуристът на болницата доктор Ченко Чалъков каза, че февруарските заплати на медиците ще бъдат изплатени в края на този месец.", "date": "2018.05.18", "title": "Джипита в Ловеч поискаха парите от наемите им да отидат за спасяване на болницата"}
{"url": "http://www.mediapool.bg/boiko-borisov-tryabva-da-si-korneliya-ninova-za-da-ne-otsenish-sreshtata-v-sofiya-news279274.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t коментира в петък премиерът Бойко Борисов.\r\n\t \r\n\t\"Давоският форум даде практически живот на много от проектите, които вчера следобед стартираха и започнаха да се организират и правят\", добави Борисов по повод критиките на лидерката на БСП Корнелия Нинова, че форумът не е постигнал нищо конкретно. \r\n\t \r\n\tСпоред Борисов \"егоизмът на Балканите изчезна\". \n\n\r\n\t \r\n\t, каза той. \r\n\t \r\n\t\r\n\t \r\n\t\r\n\t \r\n\t, каза Борисов\"\r\n\t \r\n\tПо-рано Корнелия Нинова обобщи резултатите от срещата на върха в София с едно изречение: \"има една декларация с пожелания\".\r\n\t \r\n\tдобави тя. \r\n\t \r\n\tНинова попита защо премиерът Бойко Борисов не изпълнил заканата си да нахрани евролидерите с палмово масло и защо не е станало въпрос за двойния стандарт при храните.\r\n\t \r\n\tпопита лидерът на БСП.", "date": "2018.05.18", "title": "Бойко Борисов: Трябва да си Корнелия Нинова, за да не оцениш срещата в София"}
{"url": "http://www.mediapool.bg/palno-obarkvane-s-chast-ot-imotnite-deklaratsii-na-vlastta-news279247.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧаст от високопоставените държавни служители нямат идея къде да си подадат имуществените декларации, за да спазят закона. Други са напълно убедени, че не са задължени да подават такива декларации. Трети са затруднени с попълването на самите декларации и телефоните в антикорупционната комисия прегряват. Това е един от първите неоспорими резултати от мащабната структурна реформа, която доведе до създаването на комисията \"Антикорупция\".\r\n\tMediapool бе сигнализирана за хаоса с декларациите първо от членове на държавна комисия, които съобщиха, че на практика няма къде да си подадат декларациите за имущество и конфликт на интереси.\r\n\tНеяснотата е в самия закон, където са изброени всички висши служители, задължени да подават декларациите си пред антикорупционната комисия – президент, премиер, депутати и др. Редица регулаторни и контролни органи, които се избират от парламента и Министерския съвет, имат изрично разписана процедура в закона. Техните председатели и членове подават декларациите си пред комисия \"Антикорупция\". Редовите им служители подават декларациите си в институцията, където работят.\r\n\tИма обаче една категория държавни комисии, които не са изрично споменати. Такива са Комисията по досиетата, Комисията за защита на личните данни, Комисията за защита на потребителите, Държавната комисия по сигурността на информацията и др. В закона е записано, че само председателите и заместник-председателите на тези институции подават декларации пред антикорупционната комисия. Останалите им членове, които се избират от парламента и правителството, увисват.\r\n\tЛогичният ход е те да се отчетат пред органа, който ги е избрал – т.е. пред парламента. Само, че и парламентът явно не знае какво да прави с тези декларации. По информация на Mediapool главният секретар на Народното събрание е сформирал работна група, която има срок до 30 май да реши какво да се прави. Срокът за подаването на документите веднъж вече изтече на 30 април, но бе удължен до 8 юни със спешни промени в закона.\r\n\tПредседателят на правната комисия Данаил Кирилов коментира пред Mediapool, че такъв проблем не би трябвало да съществува. В тези особени случаи, според него, декларациите трябва да се подават към парламентарната Комисия за борба с корупцията и конфликта на интереси. Той обаче не знаеше, че администрацията на Народното събрание също се чуди какво да прави.\r\n\t\"Мен никой не ме уведомявал за такава работна група (в Народното събрание). Чувам най-разнообразни тълкувания и интерпретации. Някой ми каза, че членовете на Комисията за защита на личните данни не били задължени да подават такава декларация, което абсурд. Това е специфика на българското ни възприятие. Когато трябва да възприемем нещо, ние се чудим как да го извратим и да намерим някакъв подтекст. Аз не виждам някакъв проблем за органите в тези случаи\", коментира Кирилов.\r\n\tОт комисията \"Антикорупция\" коментираха пред Mediapool, че законът е ясен и хората не би трябвало да се объркват. Все пак институцията уточни, че желаещи за разяснения определено има. Проблемът е, че специалният отдел за декларациите в комисията няма как да обясни лично на всички 2500 задължени лица как и къде да си подадат документите.\r\n\tПресцентърът на Комисията за защита на личните данни обясни, че няма как да пита членовете на комисията дали са си подали декларациите. Пресцентърът на Народното събрание посъветва Mediapool да подаде въпросите си по реда на Закона за достъп до обществена информация, защото такъв е редът. Това обаче прави задаването на въпроси безпредметно, защото до тогава ще са изтекли сроковете за подаването на самите декларации. От офиса на главния секретар на парламента отказаха да отговарят на въпроси и препратиха обратно към пресцентъра на парламента.\r\n\tТова само показва колко адекватно държавата може да отговори на елементарни въпроси от обществен интерес.", "date": "2018.05.18", "title": "Пълно объркване с част от имотните декларации на властта"}
{"url": "http://www.mediapool.bg/mz-podnovyava-e-targa-za-vsichki-lekarstva-i-bolnitsi-prez-lyatoto-news279246.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на здравеопазването възнамерява да обяви отново електронния търг за доставка на медикаменти в болниците ,след като той беше окончателно отменен от Върховния административен съд след жалба на дистрибутор. Този път ведомството възнамерява да обяви поръчка за всички лекарства, а не само за онкотерапиите в болниците, както беше при наскоро отменената процедура. Освен това в процедурата трябва да се включат всички болници, ползващи публични средства, съобщиха за Mediapool от ведомството.\r\n\tНовият търг обаче ще бъде обявен най-рано в края на юни, защото се правят допълнителни анализи как да бъдат избегнати пропуските и грешките от предходните две процедури, които влязоха в спиралата на постоянни обжалвания от страна на индустрията и е-търгът е блокиран вече над две години.\r\n\tЕлектронния търг за лекарствата цели да осигури прозрачно състезание между фирмите, в което печелят най-ниските оферти и всички болници купуват на тези цени, тъй като в момента лечебните заведения се снабдяват с медикаменти с многократни разлики в цените на един и същи продукт. \r\n\t\r\n\t“, съобщиха от министерството.\n\n\r\n\t“, допълниха оттам.\r\n\t“ , обясниха от МЗ.\r\n\tПо информация на Mediapool преговори с фирмата, разработила електронната платформа, текат и в момента, за да не се губи време.\r\n\tСлед решаването на техническите въпроси МЗ ще обяви нова централизирана процедура за договаряне на лекарствените продукти, предвидена за края на юни, но може и да се проточи по-дълго.\r\n\t\r\n\t“, казаха от МЗ.\r\n\tНамеренията на МЗ са договарянето да включва всички лекарствени продукти от приложение 2 на позитивния лекарствен списък, с които болниците работят, а не само онколекарствата.\r\n\tЛекарствените продукти в търга ще се определят на база на подадените от лечебните заведения заявки. Затова точните количества, позициите за доставки и прогнозна стойност още не са ясни.\r\n\t\r\n\tЕлектронният търг беше обявен за първи път в началото на декември 2016 година от екипа на Петър Москов и целеше да набави 900 лекарствени продукта за близо 150 болници до края на 2018 година. Прогнозната му стойност бе 1.2 млрд. лева. Към него първо имаше забележки от фармацевтичната индустрия, беше обжалван пред КЗК от дистрибутори, а след като претенциите бяха отхвърлени се появиха нови проблеми, свързани с техническото изпълнение на платформата от фирмата-разработчик.\r\n\tСлед като уж и те бяха отстранени, през октомври миналата година търгът беше подновен, но само за онкомедикаментите в болниците под предлог, че те генерират най-сериозен разход на НЗОК, а за останалите лекарства  на болниците да актуализират заявките си. Именно промяната в спецификацията на първоначалния търг обаче стана причина за второто обжалване от страна на “Софарма Трейдинг“, което приключи с отмяна на процедурата от КЗК, а в последствие и от съда.", "date": "2018.05.18", "title": "МЗ подновява е-търга за всички лекарства и болници през лятото"}
{"url": "http://www.mediapool.bg/kembridzh-analitika-podade-isk-za-obyavyavane-v-nesastoyatelnost-news279276.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомпанията \"Кембридж аналитика\", попаднала в центъра на разразилия се тази година спор за опазването на личните данни от социалната мрежа Фейсбук, подаде иск за доброволен фалит пред съд в Ню Йорк, предаде Ройтерс.\r\n\t \r\n\tФирмата посочи активи в порядъка между 100 001 и 500 000 долара и задължения в порядъка между 1 милион и 10 милиона долара.\r\n\t \r\n\t\"Кембридж аналитика\" заяви по-рано този месец, че ще прекрати дейност и ще започне процедура по обявяване в несъстоятелност.", "date": "2018.05.18", "title": "\"Кембридж аналитика\" подаде иск за обявяване в несъстоятелност"}
{"url": "http://www.mediapool.bg/obshtinarite-mislyat-za-minimalni-tseni-i-kriterii-za-taksitata-v-sofiya-news279236.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТепърва ще се обсъжда каква да минимална цена за такситата в София да бъде предложена за гласуване от Столичния общински съвет. Анализ, поръчан от местната власт, показва, че като се вземат предвид разходите за услугата, най-ниските цени трябва да са в диапазон от 89 стотинки до 1.13 лева на км.\r\n\tВ същото време средната дневна тарифа на такситата е 78 стотинки на км, обясни председателят на транспортната комисия в общинския съвет Екатерина Йорданова (ГЕРБ).\r\n\tАнализът за минималните цени бил направен, след като е събрана информация от компаниите и шофьорите за разходите им. В сметките е включено минимално заплащане, осигуровки за шофьорите, лизингови разходи, разходи за гориво и т. н.\r\n\tНе е ясно дали съветниците ще се съобразят с изчислената цена от 89 ст. на километър. Йорданова добави, че ще се направи опит да се заложат някакви минимални критерии за качеството на услугата, но не даде повече подробности.\r\n\tПрез декември таксиметрови шофьори протестираха с искане за минимална цена на км пробег от 1 лев. Според Калоян Паргов от БСП може да се определи стойност от 0.94 - 0.96 лева, след като са ясни данните от анализа, поръчан от общината.\r\n\tЦените на такситата в София от години се диктуват от големите компании и отдавна не са променяни. С налагането на по-високи минимални цени по-малки фирми се надяват да се стигне до ръст в стойността на услугата.\r\n\tПо закон общинският съвет трябва да определи минимални и максимални цени на такситата. Вече няколко години обаче в София не се стига до фиксирането на долната граница на тарифите. Съществува само горна такава - 1.30 лева на км през деня и 1.60 лева - през нощта.", "date": "2018.05.18", "title": "Общинарите мислят за минимални цени и критерии за такситата в София"}
{"url": "http://www.mediapool.bg/zadarzhaha-mazh-po-signali-za-seks-tormoz-v-stolichno-uchilishte-news279277.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж е бил задържан в столично училище след сигнали на родители, че е блудствал с децата им, съобщи БНР.\r\n\tТова е станало в четвъртък сутринта в сградата на 17 СУ \"Дамян Груев\", което се намира в квартал \"Западен парк\", потвърди директорът на училището Антоан Тонев пред Нова телевизия.\r\n\tСутринта родители на две деца на по 7 години отишли в училището и вдигнали скандал на ръководството, което сигнализирало МВР.\r\n\tПолицията дошла и задържала 41-годишния мъж, който работел в училищната лафка, за изясняване на случая.\r\n\tОт СДВР посочиха, че към момента няма подаден заявителски материал или жалба от родители.", "date": "2018.05.18", "title": "Задържаха мъж по сигнали за секс тормоз в столично училище"}
{"url": "http://www.mediapool.bg/velikobritaniya-s-drastichni-merki-sreshtu-hazartnite-igri-news279249.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството на Тереза Мей потвърди в четвъртък, че ще намали драстично сумите, които могат да се залагат еднократно за хазарт на автомати за залози и игри на щастието. Предложението е те да спаднат от 100 на 2 паунда. Управляващите обмислят още увеличаване на възсрастта, от която е допустимо да се играе хазарт, както и реклами, които да разясняват опасността от пристрастяване.\r\n\tС мерките ще се направи опит да се ограничат проблемите, произтичащи от пристрастяване към хазарт и се отхвърлят твърденията на бизнеса, че така щели да се изгубят хиляди работни места.\r\n\tВ съобщението не се посочва срок за прилагане на това решение, но се предполага, че нов режим може да има още през 2019г. За него е нужно одобрението на парламента, а правителството обещава да си сътрудничи с бизнеса, за да му позволи да приложи промяната и да извърши технологичните промени. Според британската преса брокерските къщи за залози докарват около половината от приходите си от пунктовете, а близо 70% от приходите идват от залози над 2 паунда.\r\n\tРешението на правителството е най-сериозната регулаторна промяна от 2005г. насам, когато бяха либерализирани правилата в сектора.\r\n\tКомисията по хазарта ще засили защитата на играещите онлайн като наложи по-строги правила за доказване възрастта на играчите и като предложи операторите да поставят ограничители за сумите, които могат да бъдат похарчени преди да бъде направена проверка дали реално могат да си позволят такива средства.\r\n\tАнализатори очакват Лондон да увеличи с 3.5 до 5 процентни пункта и сегашните 15% акциз върху дейността на онлайн операторите. Подробности едва ли ще има преди ноември, когато правителството представя есенната си оценка за бюджета и плановете си за данъчната политика. По официални данни през 2017-2018г. бюджетът би трябвало да получи от хазартния сектор 720 милиона паунда.\r\n\tПравителството във Великобритания предвижда още възрастта, от която може да се играе на Националната лотария (в момента тя е 16 години), да бъде преразгледана.\r\n\tТелевизионите реклами за хазарт ще трябва да използват \"по-отговорни\" послания през цялото времетраене на рекламата. Също така ще бъдат въведени специални телевизионни рекламни, разясняващи опасността от пристрастяване.\r\n\tЩе бъде извършена проверка за щетите за здравето, причинени от играенето на хазарт, на което се обръща много по-малко внимание, отколкото на опасностите от тютюнопушене и злоупотреба с алкохол и наркотици.\r\n\tПритиснатите компании за хазарт и залози може да се принудят да увеличат дейността си зад граница, за да компенсират промените на британския пазар. Мерките обаче са приветствани от опозицията, църквата и благотворителните организации. Правителството с подкрепата на хазартния бизнес ще започне и рекламна кампания за милиони паунда, с която ще агитира за отговорно отношение на играещите и на предлагащите им това занимание, пише “Дневник”\r\n\tКъм властите бяха отправени множество оплаквания, че автоматите, на които на всеки 20 секунди се прави залог до 100 паунда на игри като електронна рулетка, водят до силно пристрастяване и чрез тях играчите губят големи суми за кратко време. \"Тези машини са социална напаст и се възползват от най-незащитените в обществото. Имаме твърдо намерение да прекратим това и да изградим едно по-честно общество за всички\", заяви Мат Ханкок, държавен секретар по въпросите на спорта.", "date": "2018.05.18", "title": "Великобритания с драстични мерки срещу хазартните игри"}
{"url": "http://www.mediapool.bg/predotvraten-e-atentat-vav-frantsiya-zadarzhani-sa-dvama-bratya-ot-egipetski-proizhod-news279278.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският вътрешен министър Жерар Колон съобщи, че властите са предотвратили възможно нападение с използване на рицин или експлозиви и са арестували двама братя от египетски произход, предаде Асошиейтед прес.\r\n\t \r\n\tКолон заяви по телевизия Бе Еф Ем, че властите са проследявали екстремистка дейност в социалните мрежи и са открили двама млади мъже, \"подготвящи се да извършат нападение с експлозиви или рицин\".\r\n\t \r\n\tТой каза, че мъжете са от египетски произход, но не посочи тяхното гражданство, нито даде повече подробности за това къде или кога са били арестувани. По думите му те са се обучавали как да правят отрова с рицин.\r\n\t \r\n\tСъобщението беше направено няколко дни след като ислямски екстремист намушка с нож петима човека в Париж и в момент, когато Франция все още е обхваната от тревога след поредицата смъртоносни нападения през последните години, отбелязва АП.", "date": "2018.05.18", "title": "Предотвратен е атентат във Франция, задържани са двама братя от египетски произход"}
{"url": "http://www.mediapool.bg/aktivizira-se-vulkanat-na-havaite-news279251.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХавайският вулкан Килауеа отново се активизира.  В последните часове от кратера е изхвърлена пепел на 9 километра във въздуха.\r\n\tУчени прогнозират серия от мощни изригвания вероятно още през следващите часове. Властите посъветваха жителите на остров Хавай да потърсят убежище, тъй като нивата на отровни газове във въздуха рязко се увеличиха.\r\n\tВятърът може да отвее дима в посока Хило – най-големия град на острова и популярен туристически център, предупреди хавайската Гражданска защита.\r\n\tЗаради повишените нива на серен диоксид бяха затворени училищата в Пахоа – на 40 км от Килауеа, където лава унищожи 26 къщи и принуди 2000 души да се евакуират.", "date": "2018.05.18", "title": "Активизира се вулканът на Хаваите"}
{"url": "http://www.mediapool.bg/merkel-shte-se-sreshtne-s-kitaiskiya-prezident-i-premier-v-pekin-idnata-sedmitsa-news279275.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел ще се срещне с китайския премиер Ли Къцян и с президента Си Цзинпин в Пекин идната седмица, за да обсъдят търговията, световната сигурност и правата на човека, предаде ДПА.\r\n\t \r\n\tПосещението е насрочено за 24 и 25 май, уточни китайското министерство на външните работи в петък.\r\n\t \r\n\tМеркел ще бъде придружена от бизнес делегация, като се очаква търговията между Китай и Германия да бъде водеща тема в разговорите. Двустранната търговия е достигнала 190 милиарда евро (224 милиарда долара) миналата година.\r\n\t \r\n\tЛидерите също така се очаква да засегнат по-деликатни теми като отвореността на китайския пазар и принудителния трансфер на технологии, както и спазването на правата на човека.\r\n\t \r\n\tНапрежението около Северна Корея и Иран също ще влезе в дневния ред.\r\n\t \n\n\r\n\tПрез втория ден от визитата си Меркел ще посети технологичен център в южния китайски град Шънчжън, както и завод на Сименс (Siemens).", "date": "2018.05.18", "title": "Меркел ще се срещне с китайския президент и премиер в Пекин идната седмица"}
{"url": "http://www.mediapool.bg/eltan-dzhon-shte-pee-na-svatbata-na-prints-hari-news279250.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританският композитор, певец и пианист Елтън Джон ще пее на предстоящата сватба на принц Хари и актрисата и фотомодел Меган Маркъл, предаде TMZ.com.\r\n\tЗасега не е ясно дали изпълненията на Елтън Джон ще са в храма \"Сейнт Джордж\" или на приема след това.\r\n\tПрез февруари бе оповестено, че Елтън Джон е отложил два свои концерта в Лас Вегас заради предстоящата сватба. Тогава не бе уточнено дали той планира да присъства на церемонията като гост или като изпълнител. Музикантът бе в приятелски отношения с принцеса Даяна, майката на принцовете Уилям и Хари, и ги познава от детството им.\r\n\tСватбата ще се състои на 19 май в замъка Уиндзор. На нея принц Хари и Меган Маркъл са поканили 2640 представители на обществеността. На церемонията в храма \"Сейнт Джордж\" са поканени около 600 избрани гости. В деня на сватбата ще има два приема, като първият ще е веднага след нея, а вторият - по-късно и ще е организиран за младоженците и близките им приятели от името на бащата на Хари, престолонаследника принц Чарлз.\r\n\tУлични празненства, гигантски екрани, удължено работно време на пъбовете - Великобритания ще празнува в събота, за да отбележи сватбата на принц Хари и бившата американска актриса Меган Маркъл, предаде Франс прес", "date": "2018.05.18", "title": "Елтън Джон ще пее на сватбата на принц Хари"}
{"url": "http://www.mediapool.bg/senatat-na-sasht-odobri-dzhina-haspel-za-nov-direktor-na-tsru-news279253.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСенатът на САЩ одобри Джина Хаспел за нов директор на ЦРУ, предава Ройтерс, цитирана от Фокус.\r\n\tХаспел, която ще бъде първата жена директор на ЦРУ, е 33-годишен ветеран в разузнавателното управление служейки му като действащ директор към момента.\r\n\tСенаторите гласуваха с 51-43 в полза на нейната номинация, при нужда от обикновено мнозинство за одобрението.\r\n\tДжина Хаспел имаше силната подкрепа на администрацията на президента Доналд Тръмп, както и на редица настоящи и бивши разузнавачи.", "date": "2018.05.18", "title": "Сенатът на САЩ одобри Джина Хаспел за нов директор на ЦРУ"}
{"url": "http://www.mediapool.bg/tramp-otgovori-na-kritikite-ot-sofiya-es-e-uzhasen-targovski-partnyor-news279255.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДен след като председателят на Европейския съвет отправи остри критики към американския президент, Доналд Тръмп отговори.\r\n\tСлед пристигането си за срещата на върха в София, Доналд Туск каза, че на фона на последните решения на Доналд Тръмп, \"с такива приятели не ти трябват врагове“.\r\n\tВ началото на заседанието на кабинета на президента Тръмп, репортер го попита за реакцията му.\r\n\t\"ЕС се отнасяше ужасно със Съединените щати в търговията, държеше се ужасно с нашите работници. Дефицитът ни с ЕС през миналата година беше 151 млрд. долара. Познавам се много добре с Жан-Клод и с Доналд и двамата ги харесвам много. Но те са много трудни\", заяви Тръмп.\r\n\t\"Честно казано, извън Китай и някои други страни, ЕС се отнася към нас по най-лошия възможен начин. Поставят ни търговски бариери – нашите фермери не се допускат в голяма степен да продават продуктите си в ЕС. Много трудно е да продаваме колите си в ЕС, но ЕС и най-вече Германия е наводнила Съединените щати с мерцедесите си, с беемветата си и колите си без бариери. Те плащат нищожни такси, докато ЕС ни налага огромни мита… Те могат да ме наричат по всякакъв начин, но това не може да продължава повече така\", допълни той.\r\n\tМалко по-рано Държавният департамент на САЩ обяви, че Вашингтон няма да преосмисли позиция си за ядреното споразумението с Иран. И дори поиска създаване на международна коалиция срещу Техеран.\r\n\t\"Искаме да обединим много страни по света с изричната цел да гледаме на иранския режим през по-реалистична призма”, заяви говорителката на Държавния департамент Хедър Науърт.\r\n\tВ четврътък европейските лидери обявиха на срещата си в София, че ЕС остава в сделката с Иран, като ще търси защита за европейските фирми.", "date": "2018.05.18", "title": "Тръмп отговори на критиките от София: ЕС е ужасен търговски партньор"}
{"url": "http://www.mediapool.bg/handelsblat-za-borisov-bezsilniyat-portier-na-es-news279256.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският министър-председател Бойко Борисов крачи по червения килим като широкоплещест охранител - в очакване на важните гости, които пристигат с черни лимузини и заради които улиците на София са се превърнали в строго охранявана зона\", разказва германският в. \"Ханделсблат\" в репортаж от София, цитиран от Дойче веле, посветен на проведената в четвъртък среща ЕС - Западни Балкани.\r\n\t\r\n\t\"Ръкостискания, потупвания по рамото, целувки, прегръдки, след което високопоставените гости влизат в сградата. Пристигат един по един - и така повече от час. Това безспорно е един от големите моменти по време на българското европредседателство\", пише изданието и изказва предположението, че умно измисленото от България мото на нейното председателство - \"Съединението прави силата\", съдържа силен емоционален заряд, който освен всичко друго помага на страната да прокарва и собствените си интереси.\r\n\tПрез последните години разширяването на ЕС беше изтикано на заден план - поради простата причина, че Общността си имаше далеч по-спешни проблеми: финансовата криза, еврокризата, бежанската криза, Брекзита. Сега обаче темата за евроразширяването отново излезе по-нагоре в европейския дневен ред. И това определено е заслуга и на България, пише \"Ханделсблат\" и акцентира върху упоритостта, с която София повдига този въпрос на всички форуми в рамките на българското европредседателство. И благодарение на която Еврокомисията отново се захвана с темата.\r\n\t\"По тази тема Бойко Борисов влезе в ролята на портиер, който се опитва да вкара в ЕС страните от Западните Балкани. Да даде тласък на евроразширяването - това наследство иска да остави Борисов от българското европредседателство. Но далеч не всички от колегите му в ЕС реагират с възторг\", отбелязва \"Ханделсблат\".\n\n\r\n\t\r\n\tФренският президент например иска реформа на ЕС - и чак след това ново разширяване. Испания пък изцяло отхвърля плановете за прием на нови страни, а Германия, Холандия и Дания имат резерви най-вече поради аспекти, свързани със сигурността. Има и още един фактор, който спъва плановете на българския премиер - Доналд Тръмп, коментира изданието.\r\n\t\"След като Борисов поздрави всички държавни и правителствени ръководители, а една цигуларка настрои гостите за официалната вечеря, вниманието се насочи към спешните проблеми: бъдещето на ядреното споразумение с Иран и търговския спор със САЩ. А Западните Балкани отново изпаднаха от дневния ред\", пише в заключение \"Ханделсблат\".", "date": "2018.05.18", "title": "\"Ханделсблат\" за Борисов: \"Безсилният портиер на ЕС\""}
{"url": "http://www.mediapool.bg/bsp-pritiska-kevr-s-partiyna-podpiska-da-spre-sdelkata-za-chez-news279252.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротивопоставянето на БСП срещу сделката за продажбата на енергийните активи на чешката ЧЕЗ у нас на пазарджишката \"Инерком\" и опитите на левицата да държи темата в режим на постоянен скандал започна да достига абсурдни измерения. В петък социалистическата партия внесе в парламента подписка, събрана от партийните й структури, представяйки това като основание за спиране на сделката. Подписката е подкрепена от 200 хил. души, мобилизирани от БСП.\r\n\tРеално подписката няма никаква правна стойност и не поражда задължение към която и да е институция да се съобрази с нея. БСП поиска Комисията за енергийно и водно регулиране (КЕВР) да анулира сделката по силата на предоставените й в края на април законови правомощия да се произнася по придобиване на над 20 процента от енергийни предприятия. Критериите, по които КЕВР ще решава дали да пуска или спира подобни сделки, обаче тепърва ще се изработват и приемат.\r\n\tЕто защо към момента акцията на БСП не е нищо повече от политическа провокация, която активира поредната размяна на обвинения с управляващите.\r\n\tПодписката бе внесена ден след като  на оглавяваната от БСП анкетната комисия, разследваща сделката \"ЧЕЗ\". По настояване на социалистите докладът констатира, че \"Инерком\" не е стратегически инвеститор и правителството бе задължено да включи електроразпределителната мрежа в обектите на национална сигурност.\r\n\tСделката между ЧЕЗ и \"Инерком\" все още не е финализирана, тъй като се чака одобрението й от Комисията за защита на конкуренцията, както и новият собственик да заплати на ЧЕЗ над 340 млн. евро до края на ноември 2018 г.\r\n\t\r\n\tОт БСП отново настояха държавата да влезе в сделката, независимо че  от тази своя първоначална идея, тъй като вече не я счита за целесъобразна, а и се страхува да не предизвика поредна арбитражна съдебна процедура от страна на чешката компания.\r\n\t\"Държавата не може да бяга от тази отговорност, след като продажбата е заявена от чешкото правителство\", заяви в петък депутатът от БСП Жельо Бойчев, който бе председател на комисията, разследваща сделката. Той изрази очакванията си парламентът все пак да получи от БНБ информация за това кой ще финансира сделката, за която \"Инерком\" твърди, че в момента се преговаря за синдикиран заем от международни финансови институции.\r\n\t\"Изпълнението на това решение ще покаже, дали България е република на гражданите или република на банките\", коментира Бойчев.\r\n\tОт ГЕРБ нападнаха социалистите, че внасят искане към КЕВР с ясното съзнание, че не са готови критериите, по които регулаторът ще оценява енергийните сделки. Очакванията са такива да бъдат внесени за одобрение в парламента в края на май\r\n\tАбсурдно е да се смята, че КЕВР трябва да спира сделка при внасяне на повече от 200 хил. подписа срещу нея, обяви депутатът от ГЕРБ Валентин Николов на брифинг в парламента веднага следи изявленията на БСП.\r\n\t\"Следващата седмица парламентарната комисия за наблюдение на КЕВР ще разисква заедно с регулатора критериите по Закона за енергетиката, по които КЕВР трябва да се произнася по казуси като този с ЧЕЗ и всички енергоразпределителни дружества, ако има продажба на повече от 20 % от активите им\", каза Николов.\r\n\t\r\n\tСпоред него \"с тази изпреварваща пиар акция, БСП задават вече един от критериите\" за оценка на енергийни сделки. По думите му няма как да има критерий регулаторът да спира сделки при внасяне на подписки срещу тях.\r\n\t\"Всяко едно действие може да породи абсолютно негативно противодействие от гледна точка на арбитражни дела и да ощетим потребителите. Народните представители на БСП дали са се подписали в тази подписка, защото те ще трябва да носят отговорността за евентуалните щети, които биха нанесли с тази подписка\", каза още Николов.\r\n\tОт ГЕРБ също така обвиниха лидера на БСП Корнелия Нинова в лъжа за това, че подписите са събирани само сред клиенти на ЧЕЗ. Депутатът от управляващата партия Галя Василева показа пред журналисти в парламента снимки, на които се вижда, че представители на БСП събират подписи в градовете Велико Търново, Русе, Габрово, Хасково, Стара Загора, Пловдив, Брацигово, Пещера, в които работят дружествата \"Енерго-Про\" и ЕВН.\r\n\t\r\n\tНищо съмнително в сделката между ЧЕЗ и \"Инерком\" не видя Николай Вълканов, който е собственик на компанията \"Минстрой\" – един от участниците в процедурата за продажба на активите у нас, проведена в Прага.\n\n\r\n\tПред бТВ той обясни, че е излязъл от надпреварата, защото цената в едни момент е станала непосилна за него. На въпрос как за неговата компания с опит в бранша и сериозни активи цената се е оказала висока, а за \"Инерком\" – не, той отговори, че е възможно фирмата на Гинка Върбакова да е видяла възможности, които неговите експерти са пропуснали.\r\n\tСпоред него сделка с \"Инерком\" ще има. Той не вижда нищо съмнително в придобиването от пазарджишката компания, тъй като тя е участвала през цялото време в наддаването. Вълканов обясни, че българската държава не е извършвала проверка на участниците в продажбата, но не смята, че това е опасност за националната сигурност. Според него е важно КЕВР да си върши работата, защото регулаторът определя цените за бита, а не електроразпределителните дружества.", "date": "2018.05.18", "title": "БСП притиска КЕВР с партийна подписка да спре сделката за ЧЕЗ"}
{"url": "http://www.mediapool.bg/maradona-podkrepi-maduro-v-prezidentskite-izbori-vav-venetsuela-news279258.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Венецуела Николас Мадуро получи подкрепа от аржентинската футболна икона Диего Марадона преди изборите през уикенда, съобщи ДПА.\r\n\t \r\n\tСлед реч, която Мадуро изнесе на предизборен митинг в столицата Каракас, героят от Световното първенство по футбол от 1986 г. се появи на сцената. Марадона развя знамето на Венецуела и танцува в ритъма на музика, изпълнена от местна група.\r\n\t \r\n\tМарадона бе приятел с покойния кубински лидер Фидел Кастро и също така бе фен на предшественика на Мадуро, Уго Чавес.\n\n\r\n\t \r\n\tМадуро ще опита да си гарантира още шест години на власт на изборите в неделя. Опозиционни движения призоваха за бойкот на вота и много страни казаха, че няма да признаят резултата.", "date": "2018.05.18", "title": "Марадона подкрепи Мадуро в президентските избори във Венецуела"}
{"url": "http://www.mediapool.bg/frantsiya-zamrazyava-avoari-na-siriyski-firmi-himicheskite-orazhiya-news279259.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФранция обяви, че замразява авоарите на трима души и девет компании, повечето базирани в Сирия и Ливан, за които се подозира, че са замесени в разработването на химически оръжия в Сирия, съобщи Ройтерс.\r\n\t \r\n\tМинистърът на финансите Брюно Льо Мер и външният министър Жан-Ив Льо Дриан съобщиха в общо изявление, че мярката е насочена срещу мрежа, заподозряна в подпомагане на сирийския Център за научни изследвания и разработки - \"главната сирийска лаборатория, отговаряща за разработването и неконвенционалното производство на химически оръжия и балистични носители\". \r\n\t \r\n\tСанкционираните лица и фирми са съдействали за \"разработването и/или придобиването от центъра на материали, допринасящи за разработването на военни химически и балистични способности на тази страна\", се казва в съобщението, което не споменава поименно засегнатите компании и лица.\n\n\r\n\t \r\n\tИмена, адреси и рождени дати са посочени в три заповеди на министерствата на финансите и на външните работи, публикувани днес в \"Журнал Офисиел\" (Държавен вестник), предаде Франс прес.\r\n\t \r\n\tТова са компаниите \"Ал Махрус груп\" (Al Mahrous Group) от Дамаск, с филиали в Дубай и Египет, \"Сигматек\" (Sigmatec), също от Дамаск, \"Текнолаб\" (Technolab), базирана в Ливан, и търговска компания от Гуанчжоу, Китай, а също така двама сирийски граждани и лице, родено в Ливан през 1977 г., чиято националност не се уточнява. Авоарите се замразяват за шест месеца от днешна дата.\r\n\t \r\n\tФранция вече наложи същата мярка през януари срещу 25 служители на фирми - сирийски, но също така и френски, ливански и китайски, заподозрени за снабдяване на сирийската химическа програма. Сред санкционираните фирми имаше вносители и дистрибутори на метали, електроника и осветителни системи. Някои нямаха физическо присъствие на регистрираните адреси, припомня АФП.", "date": "2018.05.18", "title": "Франция замразява авоари на сирийски фирми химическите оръжия"}
{"url": "http://www.mediapool.bg/atina-i-skopie-pregovaryat-za-imeto-ilindenska-makedoniya-news279257.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Република Илинденска Македония\" е новият компромисен вариант, предложен от македонския премиер Зоран Заев на гръцкия му колега Алексис Ципрас по време на срещата им в София за разрешаване на спора за името на бившата югорепублика. Това съобщават в петък няколко македонски медии, както и източници от правителството в Скопие.\r\n\tСлед си с Ципрас, проведен в четвъртък в кулоарите на срещата на върха ЕС - Западни Балкани, македонският премиер заяви, че двамата са стигнали до едно конкретно решение на 25-годишния спор за името на Македония, който блокира евроатлантическите перспективи на страната. Заев не конкретизира кое е името, но изрази увереност, че решение ще бъде постигнато до срещата на върха на ЕС през юни, когато Скопие се надява да получи покана за започване на преговори за присъединяване към Европейския съюз.\r\n\tЦипрас беше по-предпазлив, заявявайки, че двете страни разглеждат стъпка по стъпка всички детайли.\r\n\tИзточници на македонската телевизия A1 On, както и други медии в Скопие, твърдят, че след последния разговор в София, премиерите на двете страни са се спрели на предложението \"Илинденска Македония\". Засега обаче няма потвърждение, че Атина приема този компромис.\r\n\tГърция няма да отстъпи от \"чернените линии\", които е поставила в преговорите за името на Македония, заявиха гръцки правителствени източници в петък, цитирани от в. \"Катимерини\". През почивните дни премиерът Ципрас ще брифира президента и лидерите на парламентарните партии за разговора си със Заев в София. Според източниците, той ще акцентира на намерението на правителството си, ако се стигне до споразумение за международно име, то да бъде записано в ООН, а след конституционни промени в Македония да бъде прилагано \"erga omnes\" – тоест както вътре в страната, така и навън.\n\n\r\n\tСпоред правителствени източници в Скопие, предложението \"Илинденска Македония\" вероятно ще бъде прието от опозиционните партии в Македония. Това от своя страна ще отвори пътя за промени в конституцията, за които настоява Гърция, според която основният закон на Македония допуска териториални претенции към съседни държави.\r\n\tАтина и Скопие явно са пред намиране на решение по спора след срещата им София, макар че Заев изглеждаше по-ентусиазиран, отбелязва \"Катимерини\". И допълва, че целта е сделката да бъде постигната преди срещата на Европейския съвет на 28 юни, макар да не е ясно дали това е реалистично.\r\n\tСпоред източници на изданието компромисът, предложен от европейските официални представители, е \"Горна Македония\" – вариант, който бе предложен и по-рано от Заев.\r\n\tПроблемът и с \"Горна Македония\", и с \"Илинденска Македония\" е този, че съдържа в себе си името на северната гръцка област Македония, а крайнодясната гръцка партия, която е коалиционен партньор в лявото правителство на Ципрас, вече обяви, че е против такъв компромис.\r\n\tМеждувременно вицепремиерът, военен министър и лидер на ВМРО Красимир Каракачанов коментира в петък, че е запознат с варианта \"Илиденска Македония\".\r\n\t\"Илинденска Македония съм чул, също и Вардарска, Северна. Илинденското въстание е едно българско въстание, част от общата ни история\", каза Каракачанов пред бТВ. \r\n\tСпоред него Атина и Скопие са стигнали \"на една ръка разстояние\". \r\n\t\"Ние претенции към името на Република Македония нямаме, имаме претенции да не се преиначава историята и да се преследват хората с българско самосъзнание в Македония\", каза той.\r\n\tМиналата година Македония подписа договор за добросъседство с България, за да преодолее резервите на София заради проблемите с общата история и езика на омразата в Скопие. \r\n\t\"Важното е този изкуствен спор за името да приключи, спъва Македония за еврочленството. В България живеят повече хора с произход Македония, отколкото в самата Македония, исторически сме свързани, както Гърция и Кипър и Сърбия и Черна гора\", добави министърът.", "date": "2018.05.18", "title": "Атина и Скопие преговарят за името \"Илинденска Македония\""}
{"url": "http://www.mediapool.bg/darzhavata-s-plan-da-zapazi-34-ot-aets-belene-news279254.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАктуална пазарна оценка на наличното ядрено оборудване, площадката и лицензите ще определи с какъв дял може да участва държавата в проекта за АЕЦ \"Белене\", който подлежи на рестарт и обявяване на процедура за търсене на стратегически инвеститор, но настроенията в държавата са да си остави 34 на сто от централата. Това стана ясно от думите на енергийния министър Теменужка Петкова в петък, когато правителството внесе в Народното събрание доклада си с предложение да отпадне въведеният през март 2012 г. мораториум върху ядрения строеж и да се реализира платеното вече оборудване чрез привличане на частен инвеститор.\r\n\tСпоред изявленията на правителството, досега вложените пари в ядрения проект надхвърлят 3 млрд. лв., а по думите на депутата от ГЕРБ и бивш шеф на АЕЦ \"Козлодуй\" Валентин Николов сумата е 3.5 млрд. лв. Ако тя е вярната, това е около 17 на сто от стойността на централата, за която и в петък Петкова обяви, че ще струва максимум 20 млрд. лв. Според всички специалисти обаче тази цена не включва разходите по изграждането на мрежата за присъединяване на атомната централа. Според анализите на икономиска Красен Станчев става въпрос за още 4 млрд. лв., които логично е да бъдат поети от държавния \"Електроенергиен системен оператор\", който притежава електропреносната мрежа в страната.\r\n\tПеткова коментира като осъществима идеята на премиера Бойко Борисов АЕЦ \"Белене\" да се реализира като балкански проект. Въпреки очакванията това да влезе в дневния ред на Срещата на върха ЕС – Западни Балкани, темата не е била обсъждана по време на разговорите в четвъртък.\r\n\t\"Тази тема предстои да бъде обсъждана. Сега ще стартираме и подготовката за процедура за избор на стратегически инвеститор, ако парламентът ни даде мандат за това и в рамките на тази процедура, разбира се, ще се провеждат и преговори и разговори с всички заинтересовани страни, така че аз мисля, че идеята за балкански проект е една много добра идея и тя е напълно осъществима, но разбира се, всичко зависи от това какво ще реши суверенът по отношение на предложения от нас вариант\", коментира Петкова пред журналисти в петък.\r\n\t \r\n\tАко кабинетът получи зелена светлина от Народното събрание за възобновяване на ядрения строеж, ще се тръгне към отделяне на активите и пасивите за проекта в отделно юридическо лице, отново каза енергийният министър.\r\n\tЗа тази счетоводна операция и формирането на проектна компания, в която всъщност да влезе бъдещият потенциален инвеститор се говори от лятото на 2016 г., когато стана ясно,че руският изпълнител на строежа \"Атамостройекспорт\" е осъдил държавната \"Национална електрическа компания\" да плати 620 млн. евро за поръчано, произведено и неплатено оборудване за атомната централа. След като дългът бе погасен в края на декември 2016 г. правителството започна да търси всякакви аргументи, за да поднови спрения от първия кабинет на Борисов проект с мотива, че държавата и НЕК нямат пари.\r\n\tВ последната година кабинетът проведе редица разговори с потенциални инвеститори и засега единствено Китайската държавна ядрена корпорация и проявила интерес да финансира проекта бе държавна гаранция и задължително изкупуване на тока от АЕЦ \"Белене\". Руската \"Росатом\" също прояви интерес да отпусне заем на българската държава по финансовия модел за строежа на унгарската АЕЦ \"Пакш 2\", който бе одобрен от Брюксел.\r\n\t \r\n\tЕдинственият реалистичен сценарий според правителството е да се търси стратегически инвеститор, а държавата да участва с апортна вноска на съществуващите активи - площадка, лицензи, оборудване и да има поне 34% в бъдещото дружество, каза Петкова.\r\n\tНе е ясно как ще бъде постигнат такъв дял на фона на сега направени инвестиции, освен ако преоценка не ги повиши.\r\n\tНа депутатите са предложени и други варианти, например, да не се прави нищо, а досегашната инвестиция от 3 млрд. лв. да се отпише като загуба, заяви по-рано в петък енергийният министър пред БНТ.\r\n\t\"Като труден за осъществяване се преценява и вариантът за продажба на оборудването на трета страна - сделката ще е на много ниска цена, а и ще зависи от благосклонността на производителя - руската \"Росатом\", за пореден път в последните две години посочи Петкова.\r\n\tВ полза на строителството на централа са прогнозите на БАН и Електроенергийния системен оператор за дългосрочна необходимост на нови базови мощности в региона, добави министърът.\r\n\tРазчитам в парламента да се проведе конструктивен дебат и да се гледа прагматично на проекта, каза Петкова. Според нея за 7-8 години централата може да заработи.", "date": "2018.05.18", "title": "Държавата с план да запази 34% от АЕЦ \"Белене\""}
{"url": "http://www.mediapool.bg/dzhok-polfriyman-se-otkaza-da-iska-predsrochno-osvobozhdavane-news279260.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстралиецът Джок Полфрийман, осъден на 20 години затвор за убийството на студента Андрей Монов, сам се отказа в петък от молбата си за предсрочно освобождаване от Централния софийски затвор.\r\n\tТя трябваше да бъде разгледана от Софийския градски съд (СГС) в четвъртък, но съдия Руси Алексиев отложи заседанието по молба на адвоката на затворника Калин Ангелов, за да се запознае с материалите по делото.\r\n\tВ крайна сметка обаче Полфрийман реши да оттегли молбата си заради отрицателното становище на затворническата администрация. Въпреки че в него се посочва, че през последните години австралиецът има изрядно поведение и е награждаван 10 пъти, е изразено мнение, че той трябва да работи още по реабилитацията си, обясни адвокат Ангелов.\r\n\tМеждувременно бащата на убития от Полфрийман Андрей Монов – психологът и бивш депутат от БСП Христо Монов заплаши да се саморазправи с австралиеца, ако съдът го пусне предсрочно от затвора.\r\n\t„Ако съдът реши да освободи австралиеца ще се съобразя с това решение и ще се върна към други кодекси на човешки взаимоотношение – като Стария завет. Око за око, зъб за зъб, нищо, че съм на 60 години. И аз съм служил в специалните части и си спомням някои неща“, заяи преди ден Монов пред \"Bulgaria On Air\".\n\n\r\n\tДжок Полфрийман бе арестуван в края на 2007 г., след като се сби с група младежи в района на църквата \"Св. Неделя\" в София и наръга двама от тях. Андрей Монов почина от раните си, а Антоан Захариев само бе ранен. Затова и австралиецът бе обвинен в убийство и опит за убийство. Върховният касационен съд окончателно потвърди 20-годишната му присъда през 2011 г.\r\n\tВ затвора Полфрийман стана председател на първото по рода си в България затворническо сдружение, което се бори за правата на лишените от свобода. Като такъв през ноември 2015 г. той бе номиниран за наградата на \"Българския хелзинкски комитет\" (БХК) \"Човек на годината\", което предизвика обществен скандал.\r\n\tТогава от БХК обясниха, че номинацията на Полфрийман е предложена от австралийката Каролайн Стейпълс заради активната му позиция при защита на правата на затворниците в България. В крайна сметка комитетът оттегли от конкурса персоналната номинация на австралиеца.\r\n\tГодина по-късно Полфрийман спечели дело срещу държавата ни в Европейския съд по правата на човека (ЕСПЧ), атакувайки едно от наложените му от затворническите власти наказания. Заедно с българина Николай Шахънов двамата получиха обезщетения от съответно 3500 и 7000 евро за нарушено право на изразяване. Поводът бяха наложени им от Пловдивския районен съд и Главна дирекция \"Изпълнение на наказанията\" в правосъдното министерство дисциплинарни наказания заради техни жалби срещу служители на затвора.", "date": "2018.05.18", "title": "Джок Полфрийман се отказа да иска предсрочно освобождаване"}
{"url": "http://www.mediapool.bg/bratat-na-yoan-matev-otkaza-da-svidetelstva-po-deloto-mu-za-ubiystvoto-v-borisovata-gradina-news279261.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМарсел Матев, брат на единствения подсъдим за убийството на 15-годишния Георги Игнатов в Борисовата градина – Йоан Матев, се възползва в петък от правото си да не дава показания пред Софийския градски съд (СГС).\r\n\tИменно Марсел имаше ключова роля за ареста на брат му, след като разказа на разследващите къде е скрит ножа по делото. Въпреки че по него не бяха намерени никакви биологични следи, експертиза констатира, че хладното оръжие има същите характеристики, като прободната рана в тялото на убитото момче.\r\n\tЙоан Матев бе задържан и обвинен близо две години след убийството, извършено на 2 юни 2015 г., като разследващите тогава обявиха, че веднага след престъплението си е променил трайно външния вид, за да не бъде разпознат по разпорстранените от МВР кадри от охранителни камери.\r\n\tЗащитата на Матев обвини медиите, че манипулират общественото мнение, като разпространяват само доводите на прокуратурата. Държавното обвинение твърди, че Матев е забелязъл случайно жертвата си на пейка в Борисовата градина и го е убил с един удар с нож. От доказателствата по делото обаче не може да бъде извлечен мотив. Няма данни двете момчета изобщо да са се познавали преди убийството.\r\n\tВ началото на процеса през февруари съдия Руси Алексиев допусна исковете на родителите на жертвата за общо 400 000 лв. да се разглеждат успоредно с наказателното производство, приемайки, че в случая е налице пряка връзка между претенциите и повдигнатото от прокуратурата обвинение на Матев за умишлено убийство по особено мъчителен начин.\n\n\r\n\tАко бъде признат за виновен, Матев ще излежава между 5 до 12 години затвор, тъй като е бил непълноелетен към момента на извършване на убийството. За подобно престъпление пълнолетните извършители могат да получат между 15 години и доживотен затвор без право на замяна. Делото продължава с разпити на останалите свидетели.", "date": "2018.05.18", "title": "Братът на Йоан Матев отказа да свидетелства по делото му за убийството в Борисовата градина"}
{"url": "http://www.mediapool.bg/proveryava-se-stroezh-na-plazha-kabakum-krai-varna-news279262.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на туризма ще провери изграждането на две постройки на плаж Кабакум край Варна, съобщиха от ведомството. Те се строят на пясъка, в непосредствена близост до морето, съобщиха от ведомството.\r\n\tАко се окаже, че изграждането им е незаконно, ще трябва да бъдат премахнати.\r\n\tПроверката започва след информации в медиите. Пред Нова телевизия от община Варна казват, че не знаят кой строи на плажа и какво трябва да се появи там. Представителите на местната власт не знаели и кой е новият наемател на плажа, при тях няма внесени документи за обекта, разрешително или одобрена схема. Пред БНР от местната власт казват, че постройките са незаконни, но процедурите по премахването са дълги и туристическият сезон може да започне преди да приключат.\r\n\tОбщината направила две проверки. При първата били съставени актове на работниците, които имали лични карти в себе си. При втората на обектите нямало хора.\r\n\tСпоред информация на сайта на Министерството на туризма наемател на плажа е фирмата \"Менуа 2018\", а неин собственик е Полина Георгиева Георгиева. Дружеството е избрано за наемател през февруари тази година. Трябва да плаща по 51 600 лева наем на година и да предлага чадър на цена максимум 5 лева и шезлонг за не повече от 6 лева.\r\n\tСпоред информацията в Търговския регистър фирмата е регистрирана в началото на годината - по времето на провеждане на търга за отдаване на плажа под наем. Капиталът ѝ е минималният изискуем по закон - 2 лева.", "date": "2018.05.18", "title": "Проверява се строеж на плажа Кабакум край Варна"}
{"url": "http://www.mediapool.bg/berlin-ako-sasht-postavyat-svoite-interesi-na-parvo-myasto-evropa-shte-deistva-po-sashtiya-nachin-news279263.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ трябва да очакват, че Европа ще отговори в същия дух, ако Вашингтон под лозунга \"Америка на първо място\" поставя собствените си икономически интереси пред интересите на останалите. Това заяви германският министър на икономиката и енергетиката Петер Алтмайер, цитиран от Ройтерс.\r\n\t \r\n\tАлтмайер каза, че Европа ще отговори твърдо на опитите на САЩ да поставят собствените си икономически интереси пред интересите на партньорите си.\r\n\t \r\n\tСАЩ са наши приятели и партньори и искаме да защитаваме общите си ценности. Ако обаче заявяват \"Америка на първо място\" и поставят икономическите си интереси пред тези на другите, трябва да очакват Европа да се бори за интересите си, каза Алтмайер в интервю за телевизия А Ер Де.\r\n\t \r\n\tКазаното от него се вписва в актуалният търговски сблъсък след оттеглянето на Вашингтон от ядреното споразумение с Иран и заради наложените от САЩ мита върху вноса на стомана и алуминий. Германският министър обаче имаше предвид и желанието на САЩ да блокират изграждането на газопровода \"Северен поток -2\", свързващ Русия и Германия през Балтийско море.\n\n\r\n\t \r\n\tАлтмайер обясни това желание с интереса на Вашингтон да осигури пазари за собствения си втечнен природен газ. Те имат огромна инфраструктура от терминали за втечнен природен газ, която трябва да ползват с печалба за тях, каза Алтмайер, който е близък съратник на канцлера Ангела Меркел.\r\n\t \r\n\tТой обаче отбеляза, че втечненият газ ще бъде доста по-скъп от газа по тръби, така че блокирането на \"Северен поток-2\" само по себе си няма да гарантира износ на САЩ.\r\n\t \r\n\tВестник \"Уолстрийт джърнал\" писа в четвъртък, че президентът на САЩ Доналд Тръмп се опитал да убеди Меркел да се откаже от проекта \"Северен поток-2\" при срещата им през април.\r\n\t \r\n\tЗаместник помощник държавният секретар на САЩ по въпросите на енергийните ресурси Сандра Оудкирк заяви вчера пред журналисти в Берлин, че САЩ могат да въведат санкции срещу компании, включително европейски, които участват в проекта \"Северен поток-2\".", "date": "2018.05.18", "title": "Берлин: Ако САЩ поставят своите интереси на първо място, Европа ще действа по същия начин"}
{"url": "http://www.mediapool.bg/radev-nyama-da-vodi-ministri-na-sreshtata-s-putin-news279264.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев заминава на 21 май на първото си посещение в Русия, където обаче няма да бъде придружаван от представители на българското правителство. В петък президентство разпространи официално съобщение за визитата.\r\n\tМакар и не задължителна, практиката е при подобни посещения в президентската делегация да участват министри или зам.-министри, които се срещат със своите чуждестранни партньори, подписват или договарят споразумения и пр.\r\n\tОт президентството засега не коментират отсъствието на правителствени представили от делегацията и чия инициатива е това.\r\n\tОттам уточняват обаче, че Радев ще бъде придружен от съпругата си Десислава.\r\n\t\"В официалната делегация на българския държавен глава са съпредседателят на \"Групата за приятелство България - Русия\" в Народното събрание Красимир Велчев, председателят на Комисията по икономическа политика и туризъм Петър Кънев, представители на местната власт, учени, общественици и културни дейци\", съобщиха от прессекретариата на държавния глава.\n\n\r\n\tРадев ще бъде в Русия на 21 и 22 май.\r\n\tНа 21 май в Москва Радев ще разговаря с руския министър-председател Дмитрий Медведев.\r\n\tПо-късно през деня в Болшой театър президентът ще присъства на оперната постановка \"Зигфрид\" от Рихард Вагнер на Софийската опера и балет.\r\n\tВ сградата на българското посолство в руската столица Румен Радев ще разговаря с видни български и руски културни дейци и общественици.\r\n\tНа 22 май в Сочи българският държавен глава ще се срещне със своя руски колега Владимир Путин, след което ще ръководят пленарните разговори на двете официални делегации. Радев и Путин ще направят съвместни изявления за представителите на медиите.\r\n\tПо-рано от Кремъл съобщиха, че Путин ще обсъди с Радев перспективите на двустранното сътрудничество в различни области и актуални международни и регионални въпроси.\r\n\tВ момента българското правителство работи активно по значими за България проекти с руско участие като газовия хъб \"Балкан\" и рестарта на АЕЦ \"Белене\". По-рано тази седмица енергийният министър Теменужка Петкова обяви от Сочи твърдото намерение на кабинета да възкреси спрения проект за втора атомна централа.", "date": "2018.05.18", "title": "Радев няма да води министри на срещата с Путин"}
{"url": "http://www.mediapool.bg/sergei-skripal-e-izpisan-ot-bolnitsata-news279265.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски шпионин Сергей Скрипал, който според Великобритания е бил отровен с нервен агент - случай, предизвикал дипломатическа криза с Русия, е изписан от болницата.\r\n\t \r\n\t\"Това е фантастична новина! Сергей Скрипал вече е достатъчно добре, за да бъде изписан от болничното заведение в района на Солсбъри\", каза Кара Чарлс-Баркс, изпълнителен директор на болницата. \r\n\t \r\n\tСкрипал беше намерен в безсъзнание на пейка на 4 март в град Солсбъри, Южна Англия, заедно с дъщеря си Юлия, която беше изписана от болницата миналия месец.\n\n\r\n\t \r\n\tБолницата в Солсбъри обяви, че и бащата, и дъщерята Скрипал са вече изписани. Отведени са на тайно място за тяхна сигурност.", "date": "2018.05.18", "title": "Сергей Скрипал е изписан от болницата"}
{"url": "http://www.mediapool.bg/putin-obsadi-s-asad-vazstanovyavaneto-na-siriyskata-ikonomika-news279266.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският президент Владимир Путин е имал работна среща в руския курорт Сочи със сирийския президент Башар Асад, предадоха световните агенции, като се позоваха на съобщение на Кремъл.\r\n\t \r\n\t\"Двамата проведоха задълбочени разговори\", каза говорителят на Кремъл Дмитрий Песков. Путин и Асад се видяха за последно на 11 декември в руската военна база Хмеймим в Сирия.\r\n\t \r\n\tДвамата лидери са обсъдили бъдещите стъпки за политическо уреждане на сирийската криза. Те са отбелязали необходимостта от създаване на допълнителни условия за възобновяване на \"пълноформатния политически процес\" в Сирия. Путин е поздравил Асад за значителните успехи на сирийските сили в борбата с терористичните формирования.\n\n\r\n\t \r\n\tДвамата са отчели успеха на преговорите за Сирия в Астана и на инициативата,  Конгрес на сирийския народ, проведена преди време в Сочи.\r\n\t \r\n\tПутин е казал на Асад, че смята, че в Сирия вече е настъпило време за възстановяване на икономиката и че предлага на сирийския президент да се обсъдят планове в тази насока.\r\n\t \r\n\t\"Сега ние можем да направи следващите стъпки заедно с вас. А следващата задача - това е, разбира се, икономическото възстановяване и хуманитарната помощ за хората, които се оказаха в трудна ситуация\", каза Путин.\r\n\t \r\n\tСпоред Асад пък срещата му с Путин дава възможност за разработване на съвместна позиция за преговорните процеси в Астана и в Сочи.\r\n\t \r\n\tАсад е казал на Путин, че Дамаск с въодушевление поддържа политическия процес в Сирия, който трябва да върви паралелно с борбата с тероризма. Той каза, че стабилността в Сирия се подобрява и това отваря вратите пред политическия процес.\r\n\t \r\n\tСирийският президент съобщи на Путин, че е взел решение да прати делегация в ООН с цел разработване на сирийска конституция по егидата на международната организация.\r\n\t \r\n\t\"Президентът на Сирия е взел решение да изпрати свои представители, свои членове на делегацията за създаване на конституционен комитет, който трябва да работи над основния закон на Сирия. Те ще бъдат изпратени в ООН въз основа на женевския процес\", каза Песков.\r\n\t \r\n\tАсад е отбелязал също ръста на руски инвестиции в Сирия.\r\n\t \r\n\tПутин пък е казал на Асад, че разчита на изтеглянето на чуждите войски от Сирия, тъй като след постигнатите  значителните победи и успехи  в борбата с тероризма от страна на сирийската армия са били създадени допълнителни условия в подкрепа на задействането на мащабен политически процес.", "date": "2018.05.18", "title": "Путин обсъди с Асад възстановяването на сирийската икономика"}
{"url": "http://www.mediapool.bg/italiya-ostava-v-evrozonata-no-iska-prerazglezhdane-na-dogovori-v-es-news279267.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтисистемното \"Движение 5 звезди\" обяви в петък, че е сключило окончателно споразумение с крайнодясната партия \"Лига\" за сформиране на управляваща коалиция в Италия, предаде Ройтерс.\r\n\t\r\n\tПрограмата на двете популистки партии призовава за незабавно отменяне на санкциите срещу Русия и преразглеждане на икономическото управление на Европейския съюз, включително на редица договори като т. нар. фискален пакт.\r\n\t \r\n\tТя обаче не предвижда излизане на Италия от еврозоната, нито референдум по въпроса.\r\n\t \n\n\r\n\t\"Действията на правителството ще бъдат насочени към програма за намаляване на държавния дълг от 250 милиарда евро не чрез приходи, основани на данъци и строги икономии, а по-скоро чрез увеличаване на Брутния вътрешен продукт и чрез съживяване на вътрешното търсене\", се казва в изготвения \"Договор на правителството за промяна“.\r\n\t \r\n\tПрограмата включва въвеждането в страната на универсален базисен доход от 780 евро месечно на човек. Това бе едно от водещите обещания на \"Пет звезди\", което ще струва около 17 милиарда евро (20 милиарда долара) годишно.\r\n\t \r\n\tИталия е третата икономика в еврозоната. Тя обаче е в криза от години, като държавният дълг възлиза на около 132 процента от БВП - най-високия в еврозоната след този на Гърция, отбелязва Ройтерс.\r\n\t \r\n\tДосегашните италиански правителства бяха поели ангажимента да намалят бюджетния си дефицит и държавни дълг. Отиващата си лявоцентристка администрация обеща, че бюджетният дефицит ще спадне тази година до 1,6 % от БВП спрямо 2,4 % през 2017 година, а догодина ще се понижи до 0,8 %, като през 2020 година ще има балансиран бюджет.\r\n\t \r\n\tПреди изборите \"Пет звезди\" и \"Лигата\" обвиняваха бюджетните правила на ЕС за хронично слабия растеж на Италия и нарастващата бедност. Те обещаха да се противопоставят на Брюксел като харчат повече, ако успеят да влязат в правителството.\r\n\t \r\n\tСега тонът им е по-мек, а представител на \"Пет звезди\" каза в петък, че плановете за повишаване на бюджетния дефицит най-напред ще бъдат обсъдени с Брюксел и по \"учтив\" начин.\r\n\t \r\n\tТака или иначе новото популистко италианско правителство вероятно ще се окаже най-голямото предизвикателство пред ЕС след Брекзит.\r\n\t \r\n\tОкончателното коалиционно споразумение ще бъде подложено на одобрение от членовете на Движението днес, съобщи лидерът на движението Луиджи Ди Майо, цитиран от ДПА.\r\n\t \r\n\tОчаква се партия \"Лига\" също да се консултира със своята членска маса за коалиционното споразумение. Тя ще организира неофициални секции за гласуване на обществени места през уикенда.\r\n\t \r\n\tВсе още не е ясно дали двете партии са се разбрали и за личността на бъдещия министър председател.\r\n\t \r\n\tДвете популистки партии сключиха коалиционно споразумение близо два месеца и половина след парламентарните избори в Италия на 4 март, които не излъчиха категоричен победител. Ако преговорите между тях се бяха провалили, това на практика щеше да означава свикване на нови избори.", "date": "2018.05.18", "title": "Италия остава в еврозоната, но иска преразглеждане на договори в ЕС"}
{"url": "http://www.mediapool.bg/nai-vazhnata-i-nai-malko-diskutirana-posleditsa-ot-vanshnata-politika-na-tramp-news279268.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезрителното отношение на президента Тръмп спрямо Европа започва да подкопава трансатлантическия съюз, който от много десетилетия е главен стълб на американската политика по националната сигурност.\r\n\t \r\n\tНарастващият разрив между Европа и Америка може да е най-съществената, но най-малко дискутирана последица от външната политика на Тръмп. Неговият разрушителен стил обикновено се разглежда като дестабилизиращ за по-далечните противници в Пхенян, Техеран и Китай. Но дипломатическите бомби избухват и в Брюксел, в сърцето на Европейския съюз, както и в Париж, Берлин и Лондон - и явно причиняват реална вреда.\r\n\t \r\n\tМного европейски лидери изоставиха учтивостта спрямо Тръмп. След година и половина непрестанни заяждания (от негова страна), те започнаха да отвръщат, наричайки Тръмп заплаха за интересите на сигурността на Европа и вече отиват към открито скъсване с Вашингтон по Иран и други ключови въпроси.\r\n\t \r\n\tГерманската канцлерка Ангела Меркел каза този месец, че атаката на Тръмп срещу споразумението с Иран е създала \"истинска криза\" за глобалния ред. Френският финансов министър Брюно Льо Мер каза, че едностранното налагане от САЩ на санкции от позицията на \"икономически полицай на планетата\" е \"неприемливо\".\r\n\t \r\n\tПредседателят на Европейския съвет Доналд Туск обобщи разочарованието и гнева на континента с горчив пост в Туитър: \"Гледайки последните решения на (Тръмп), някой дори може да си помисли: с приятели като тези кой се нуждае от врагове. Но честно, ЕС трябва да бъде благодарен. Благодарение на него ние се отървахме от всички илюзии.\"\r\n\t \n\n\r\n\tВоенният съюз НАТО все още изглежда относително солиден. След като посети Тръмп в четвъртък, генералният секретар на алианса Йенс Столтенберг отбеляза в Туитър, че това е била една \"добра среща\" и изрази благодарност на президента за \"ръководната му роля по въпроса за отбранителните разходи\". Колко дълго обаче може да продължи това отбранително съдружие при наличието на явен разрив по основни дипломатически въпроси?\r\n\t \r\n\tИдната седмица европейците ще направят символична важна стъпка към разграничаване от САЩ, когато представители на Германия, Франция и Великобритания, заедно с Русия и Китай, се съберат на среща на съвместната комисия за надзор на ядреното споразумение с Иран. \"Това е болезнено за нас\", каза високопоставен член на дипломатическата служба на ЕС в интервю в сряда.\r\n\t \r\n\tЕвропейски служители казват, че не се чувстват удобно, като се оказват на страната на Русия, Китай и Иран срещу САЩ, но че оттеглянето на администрацията на Тръмп от споразумението не им е оставило алтернатива. Европейците смятат това споразумение за жизненоважно за тяхната национална сигурност, защото то поставя спирачка пред опасността от ядрен пробив от Иран или други страни от Близкия изток, а всички те са твърде близко (до Европа).\r\n\t \r\n\tЕвропейците положиха трескави усилия тази седмица да дадат уверения на Иран и да го убедят да не се отказва от споразумението отчасти защото не искат да се окаже застрашен предвиденият в него мониторинг. Според сегашния инспекционен протокол камерите записват 2 млн. дигитални снимки всеки ден на ключови ирански площадки, каза неназован служител. Той изчисли, че благодарение на споразумението времето, необходимо на Иран да създаде една бомба, се е увеличило от няколко седмици до една година. Европейците не искат да рискуват загубване на това време за предупреждение, ако споразумението бъде отхвърлено.\r\n\t \r\n\t\"САЩ така и не ни казаха какъв е (техният) план В\" посочи европейският дипломат. \"Какво ще правим, когато (иранците) изгонят инспекторите?\"\r\n\t \r\n\tКонфронтацията между САЩ и Европа ще се задълбочи, ако Вашингтон, както се очаква, наложи вторични санкции срещу европейски компании, развиващи бизнес с Иран. Ако се стигне дотам, Европа може да отвърне с \"блокиращи мерки\", които да наказват компаниите, съобразяващи се с американските санкции.\r\n\t \r\n\tЕвропейските компании не обичат да бъдат притискани в ъгъла. Френският петролен гигант \"Тотал\", който планира многомилиарден проект за природен газ в Иран, заяви, че ако не получи специално разрешение за проекта си от американското финансово министерство, ще трябва да се откаже от инвестиционното си намерение, което според \"Тотал\" има \"огромен потенциал\".\r\n\t \r\n\tТръмп е толкова непопулярен в Европа, че да тръгнеш срещу него крие слаб политически риск. По такива въпроси, като търговията, климатичните промени, израелско-палестинския конфликт и глобалната икономическа политика традиционният за Европа центристки политически консенсус като цяло преобладава. Трансатлантическият разрив в културата и ценностите, които някога бяха непоклатимият фундамент на алианса, е шокиращ.\r\n\t \r\n\tСъс своето самохвалство и простащина Тръмп изглежда почти като карикатура на грубата и арогантна Америка, който мнозина европейци не харесват. Анкета на изследователския център \"Пю\" миналата година констатира, че само 11 процента от германците, например, вярват, че Тръмп действа правилно. За сравнение при неговия предшественик Барак Обама този процент беше 86.\r\n\t \r\n\tАмериканците смятаха европейската подкрепа за нещо дадено толкова дълго време, че малцина анализатори са изследвали въпроса как би изглеждало едно разпадане на трансатлантическия алианс. Може би е време да се зададе въпроса \"Какво, ако...?\"\r\n\t \r\n\tТръмп често казва, че \"Америка на първо място\", не означава \"Америка сама\". Но европейците също имат мнение по въпроса, и тази седмица то бе категорично отрицателно.", "date": "2018.05.18", "title": "Най-важната (и най-малко дискутирана) последица от външната политика на Тръмп"}
{"url": "http://www.mediapool.bg/tsetska-tsacheva-bulgaria-e-edinstvena-strana-v-es-kadeto-ima-vechni-dlazhnitsi-news279287.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария остана единствената държава в ЕС, в която няма разписана процедура как се слага край на вечните длъжници, коментира в петък министърът на правосъдието Цецка Цачева във Варна, цитирана от БТА. Тя участва в международна конференция за процедурите по несъстоятелност, която е част от програмата на председателството.\r\n\t \r\n\tВ момент европейските институции дебатират върху проект за директива, която има за цел да уреди част от въпросите на европейско ниво.\r\n\t \r\n\tЦачева обясни, че в ЕС вече има съгласие, че трябва да се постигне хармонизация в законодателството. Правосъдният министър допълни, че за следващата сесия на българския парламент може да се продължат усилията за промени в нашето законодателство. Преди близо година парламентът прие на първо четене промени в ГПК, с които бе заложен 10-годишен абсолютен давностен срок за прибиране на дълговете, но след това той отпадна от закона.\n\n\r\n\t \r\n\tПреди близо два месеца екип от експерти под егидата на омбудсмана Мая Манолова изготви концепция за т.нар. . Целта на закона е точно да се сложи край на вечните длъжници, които при определени условия да получават възможност да се разплатят.", "date": "2018.05.18", "title": "Цецка Цачева: България е единствена страна в ЕС, където има \"вечни длъжници\""}
{"url": "http://www.mediapool.bg/minnata-industriya-u-nas-raste-kato-dobiv-zaplati-i-kontsesionni-prihodi-news279288.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапредъкът в развитието на минната индустрия у нас, приносът й в икономиката и бъдещето на отрасъла в европейски мащаб чрез нови технологии и иновации, бе обсъден по време на петото издание на Европейския минен форум, състояло се в петък, в София, в рамките на българското европредседателство.\r\n\tКонференцията бе открита от енергийния министър Теменужка Петкова, която акцентира върху ключовата роля на минния отрасъл като база за развитието на всяка индустрия. Тя посочи, че добивът на полезни изкопаеми, изчислен на глава от населението, отбелязва устойчив ръст през последното десетилетие.\r\n\tС произведена продукция за 2.7 млрд лева за 2016 година, индустрията устойчиво участва в брутния вътрешен продукт с близо 5 %, отчете форумът. Производителността на труда е близо 2.5 пъти по-висока от средната за индустриалния сектор, а средната годишна работна заплата е една от най-високите в България.\r\n\tМинистърът отчете и ръст от приходите от концесии – от около 70 млн. лв. преди няколко години до близо 100 млн. лв. през 2017 г. По думите й, това доказва, че секторът се развива стабилно и устойчиво.\r\n\tПеткова отбеляза, че това се дължи на актуализацията на минната стратегия, която дава визия за развитието на отрасъла до 2030 г. Принос има и инкриминирането на незаконния добив на подземни богатства по предложение на енергийното министерство.\r\n\tТя отново посочи като кауза на ведомството получаването на отсрочка от ЕК за работа на въглищните ни централи въпреки новите по-строги еконорми за замърсяване на въздуха от тези инсталации.\r\n\tФокус на конференцията е интелигентната минна индустрия и добрите практики в минното дело и геологията, отбеляза в речта си пред форума проф. Цоло Вутов, председател на Научно-техническия съюз по минно дело.\r\n\tБългария продължава да бъде сред водещите страни в европейската минерално-суровинна индустрия, в това число и в рудодобива, бе отбелязано на форума.\r\n\t\"Приложението на високи технологии, обвързаността на индустрията с образованието, дейностите, които осигуряват реално функциониране на кръговата икономика, сътрудничеството между различни отрасли са сред стъпките в плана ни за действие“ посочи Родриго Чанес, специалист Политики към Европейката комисия.", "date": "2018.05.18", "title": "Минната индустрия у нас расте като добив, заплати и концесионни приходи"}
{"url": "http://www.mediapool.bg/priklyuchi-rekonstruktsiyata-na-amerikanskiya-kolezh-v-sofiya-news279269.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tС официална церемония днес в Американския колеж в София бе отбелязано приключването на започналия през септември 2016 г. проект за реконструкция и преустройство на сградата. На събитието присъстваха кметът на София г-жа Йорданка Фандъкова, посланикът на САЩ в България Н.Пр. Ерик Рубин, заместник-министърът на образованието и науката Таня Михайлова, както и членове на ръководството на Американския колеж в София и на Фондация \"Америка за България\", други официални лица и представители на изпълнителя.\r\n\tАмериканският колеж в София е основан през 1860 г. Това е първият мащабен проект за неговото преустройство от началото на неговото построяване в началото на 20-ти век.\r\n\tИзвършени са премахване на съществуващи постройки, реконструкция и преустройство на двете съществуващи крила и изграждане на ново към основната сграда на колежа. В новата сграда има библиотека и медийна зала, зала за сценични изкуства и представления, учебни аудитории, трапезария, както и други съвременни помещения и оборудване.\r\n\tЗапазен е цялостния старинен изглед на сградата, като е допълнен от съвременни елементи, съобразно най-добрите изисквания за помещения, предназначени за учебен процес. Стъклената фасада, която гледа към фонтана, е с по-съвременно излъчване.\n\n\r\n\tФинансирането на проекта е осигурено от Фондация \"Америка за България\", USAID ASHA, настоятелството на колежа и други дарители. Изпълнител е строителната компания Геострой АД.", "date": "2018.05.18", "title": "Приключи реконструкцията на Американския колеж в София"}
{"url": "http://www.mediapool.bg/chinovnitsi-na-ednakvi-pozitsii-sa-s-4-5-pati-razlika-v-zaplatite-news279270.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаплащането на чиновниците у нас е пълно с дисбаланси. Държавни служители, които работят на едни и същи позиции, но в различни ведомства, взимат тотално различни заплати, като понякога разликата е 400-500%. Това става ясно от , публикуван от Министерски съвет.\r\n\tНапример служител на една от най-ниските позиции в администрацията –  в едно министерство е получавал основна заплата 483 лв. през миналата година, докато негов колега на същата позиция, но в друго министерство, е взимал за труда си 1791 лв. на месец. Така двама души на едно и също ниво имат  при това без да се броят бонусите, става ясно от доклада.\r\n\tНай-ниската заплата, получавана от  през 2017 г., е била 529 лв., а най-високата – 2900 лв., което е . В доклада на Министерски съвет не се посочват имената на конкретните министерства, за да се сравни къде работят най-богатите и къде – най-бедните държавни служители.\r\n\tОгромна е несправедливостта и по отношение на средните и по-високите позиции в администрацията. Например  в най-бедното министерство е получавал основна заплата в размер на 817 лв. на месец, докато служител на същата позиция, но в най-богатото министерство е взимал 3200 лв. основна заплата, което е \r\n\tАбсурдни несъответствия има и на другата ключова позиция в администрацията –  Най-бедният директор в министерство миналата година е получавал 1748 лв. на месец, докато най-богатият – 4080 лв., и то без бонусите.\r\n\tСтранно е също, че \r\n\tНапример максималната заплата за директор на дирекция в министерство е била 4080 лв., докато за главен секретар на министерство, което е най-високата административна длъжност, най-високото основно възнаграждение е било 4000 лв.\n\n\r\n\t изненадващо се оказва не на главен секретар, а на директор на дирекция, при това в изпълнителна агенция.  през 2017 г., което е доста повече от максимума, получаван от главен секретар в изпълнителна агенция – 3221 лв. Справка в доклада за 2016 г. показва, че и тогава въпросният директор е получавал също 4320 лв.\r\n\tКато цяло,  към 1 юли 2017 г. спрямо 1 юли 2016 г., става ясно от доклада. Увеличението е основно заради ръста на минималната заплата и текучеството сред чиновниците, което води до различно определяне на индивидуалните заплати на новоназначени, повишени в длъжност и т. н.\r\n\tДокладът за администрацията не обхваща допълнителното материално стимулиране и другите видове бонуси към основната заплата.\r\n\tКъм края на 2017 г.  пише още в доклада.\r\n\tДокументът  нито пък предлага каквито и да било идеи за промени. В доклада е посочено само, че има най-вече два типа проблеми. Едните са свързани с лоша вътрешноорганизационна политика по заплащането, а другите – с цялостната среда и  заключава докладът, \r\n\t според заетите щатни бройки, от които 95 904 души са в централната администрация, а 33 001 – в териториалната.  – техният дял е 67%, ако не се броят структурите на МВР, става ясно още от доклада. В числеността на персонала през 2017 г. се регистрира съвсем лек ръст спрямо 2016 г.", "date": "2018.05.18", "title": "Чиновници на еднакви позиции са с 4-5 пъти разлика в заплатите"}
{"url": "http://www.mediapool.bg/dvoino-poveche-ot-obeshtanoto-shte-vlozhi-kontsesionerat-na-letishte-plovdiv-news279290.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайско-холандският концесионер на летище \"Пловдив\" обещава да инвестира двойно повече от заложените в офертата му инвестиции, които при това ще се реализират в по-кратки срокове от предвидените в договора за управление на обекта. Това стана ясно по време на срещата между министъра на транспорта Ивайло Московски и представители на обединението, в което влизат китайската компания \"Хайнан груп\" и регистрираният в Холандия фонд \"Пловдив Еърпорт Инвест\", съобщи транспортното ведомство в петък.\r\n\tВ първоначално заложения вариант на концесията обемът на инвестициите в обекта възлизаше на 79 млн. евро за срок от 35 години.\r\n\tОчаква се концесионният договор с обединението да бъде подписан след приключването на законовите процедури. Той предвижда за всяка календарна година концесионерът да плаща в бюджета фиксирана концесионна такса от 600 000 лв. без ДДС. Променливата част от концесионното възнаграждение възлиза на 6% от общия размер на нетните приходи от всички дейности за съответната година, свързани с ползването на обекта на концесията.\r\n\tНа срещата в петък инвеститорът е запознал министър Московски с плановете за развитието на летище \"Пловдив\".\r\n\tНамеренията им са да превърнат летището в транспортен хъб с пътнически терминал и два карго терминала, които да могат да обработват голям брой камиони.\r\n\tПредвижда се да бъде подсилена и разширена пистата на летището. Планирано е да бъде  изградена база за ремонт на самолети, подобно на тази на летище \"София\". От израелската компания \"Израел аероспейс индъстрис\" вече са проявили интерес да работят там.\r\n\tМосковски е заявил пред представителите на \"Хайнан\", че се проектира изграждането на жп връзка между аеропорта и жп линията София – Пловдив - Свиленград при жп гара \"Крумово\". Дължината на трасето, което е необходимо да бъде построено, е 4 - 5 км. Възможно е строителните дейности да започнат още следващата година, казал Московски.\r\n\tТой е поел ангажимент да съдейства и за разширяването и обновяването на довеждащата пътна инфраструктура, така че да се подобри свързаността между пловдивското летище и пътя Пловдив – Асеновград, както и връзките с магистралите \"Тракия\" и \"Марица\". За осъществяването на тези проекти ще бъде проучена възможността за финансиране по плана \"Юнкер\", посочил Московски.\r\n\tАмбицията е реализирането на тези инвестиции да доведе до увеличаване на товаропотока,  развитието на туризма и бизнеса в региона.\r\n\tТова е първият голям транспортен проект в България, който ще се реализира с участието на китайска компания, отбелязал Московски, цитиран от пресцентъра на ведомството му.\r\n\tПредставителите на \"Хайнан\" уверили, че ще проучат възможностите да съдействат за привличането и на други китайски компании, които да инвестират в България.\r\n\t\"Хайнан груп\" HNA Group разполага с близо 145 милиарда долара активи. Годишните й приходи възлизат на около 90 млрд. долара и има над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризъма, финансите, иновациите и логистиката.\r\n\tТя управлява 14 авиокомпании с над 1250 самолета, оперира 13 летища и над 1000 вътрешни и международни линии. Годишно компанията превозва над 100 милиона пътника до над 260 града.", "date": "2018.05.18", "title": "Двойно повече от обещаното ще вложи концесионерът на летище \"Пловдив\""}
{"url": "http://www.mediapool.bg/ekotaksi-za-tirove-i-avtobusi-plyus-poskapvane-za-stari-koli-news279271.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа регистрация на тирове и автобуси вече също ще се плаща екотакса, каквато в момента собствениците на леки коли еднократно внасят в държавното екопредприятие за решаване на проблема с колата им като отпадък след като излезе от употреба. Екотаксата при вноса на стари леки автомобили пък ще се увеличи съществено, докато за електоромибилите няма да дължи нищо, а за новите до 5 години и хибридните автомобили няма да има промяна в сегашната цена. Това обяви министърът на екологията Нено Димов, който отчете изпълнението на оперативна програма \"Околна среда\" (ОПОС) пред журналисти в петък.\r\n\tПромените са част от мерките, които кабинетът предприема в опит да реши проблема със замърсяването на въздуха.\r\n\tДруга мярка предвижда със 111 млн. лв. да бъдат финансирани жителите на 21 града у нас да подменят печките си на твърдо гориво с по-екологично – климатици, газ, пелети, фотоволтаици и т.н., каза Нено Димов. По думите му целта на проекта е да бъдат постигнати устойчиви резултати за подобряване на качеството на въздуха.\r\n\tБългария беше принудена да вземе мерки срещу мръсния въздух, след като . Битовото отопление с въглища и дърва, което е най-масовото, защото е най-евтиното, и транспортът са основните замърсители. В момента страната ни се опитва да убеди Брюксел, че работи за трайно решаване на проблема с мръсния въздух, за да не бъде осъдена да плаща и санкции.\r\n\tПо тази причина целта е новите екотакси за автомобилите да станат факт преди срещата в Брюксел на 12 юни, на която ще бъде представен напредъкът на България в битката ѝ с мръсния въздух, стана ясно от думите на министъра на екологията.\r\n\tИзмененията в Наредбата за определяне на реда и размера за заплащане на продуктова такса в момента се съгласува между различните министерства и се очаква да бъде пуснат скоро за обществено обсъждане.\r\n\tМОСВ предлага екотакса да се въведе и за автомобилите над 12 тона – тирове, камиони и автобуси, каза Нено Димов. В момента тези автомобили не плащат такса при първа регистрация. Ставките им ще бъдат диференцирани според вида и възрастта на автомобила над 12 тона.\r\n\tОсвен това екоминистерството предлага таксите, които се плащат при първа регистрация на леките коли над 5 години да се увеличат, за електромобилите да се премахнат, а за хибридите и новите коли до 5 години ще останат същите, каза Нено Димов.\r\n\tВ момента за електромобилите таксата е 102 лв., а колите с двигател с вътрешно горене над 10 години плащат 275 лв. Тези такси се дължат от собственика само при първоначалната регистрация на леката кола в страната, но не и при препродажба на автомобил, който вече има български номера.\r\n\t\r\n\tСхемата за екоопление с европари предвижда общините да кандидатстват с проект пред ОПОС. Задължително условие е да имат работеща програма за качеството на атмосферния въздух.\r\n\tМОСВ дава пълна свобода на местната власт сама да определи какви мерки ще финансира за решаване на проблема с мръсния въздух. Причината – не може да има общ подход, защото в София и Варна замърсителите са едни, а в Смолян и Димитровград например други, посочи Нено Димов. Той уточни, че общините трябва да предложат решенията след обществена дискусия сред местното население.\r\n\tСред допустимите за финансиране мерки могат да бъдат изграждане на инсталация за присъединяване на жилищен блок към централно топлоснабдяване, ако в съответния град има такова. Ще се финансира също присъединяването към газопреносната мрежа, ако има осигурено битово газоснабдяване, разясни Валерия Калчева, ръководител на Управляващия орган на ОПОС.\r\n\tДопустими за подпомагане може да бъдат мерки като подмяна на печките за въглища и дърва с такива за отопление с пелети, или пък замяната им с климатици, които отговарят на висок енергиен клас, посочи още Калчева.\r\n\tТова, което ще гледа МОСВ, за да одобри общинските проекти, е постигането на резултати – трайно намаляване на замърсяването с фини прахови частици, посочи Нено Димов.\r\n\tПо тази схема могат да кандидатстват 21 български града, в които има замърсяване на въздуха с финни прахови частици над нормата. Проблемът е, че само седем от тях имат действащи общински програми за качеството на атмосферния въздух, които изпълняват. Това са София, Монтана, Видин, Смолян, Димитровград, Бургас и Благоевград, каза Валерия Калчева.\r\n\tПо тази причина се предвижда да има две покани към общините. Едната ще бъде отворена в средата на лятото, а другата в началото на 2019 г. Очакванията са дотогава останалите общини да са приели програмите си за качество на атмосферния въздух и да ги изпълняват.\r\n\tЕдна от мерките, които България беше поела пред ЕК с цел справяне със запрашаването в големите градове, беше редовното миене на улиците. За сега обаче това остава само едно добро пожелание, което не се спазва от местните власти, а МОСВ, което по закон трябва да контролира тази дейност, не го прави, стана ясно от обясненията на Нено Димов.\r\n\tМинистърът на екологията не можа да каже как местната власт изпълнява този поет ангажимент и дали има санкционирана община за неизпълнението му.\r\n\tДори европредседателството не се оказа достатъчно силен мотив улиците в София да бъдат измити поне веднъж след зимата. В широкия център на столицата все още има квартали, в които не са мити дори по веднъж през тази година. Всичко това се случва на фона на увеличения с близо 5 млн. лева бюджет за миене на улиците в столицата и заложеното на хартия миене четири пъти за цялата година. Общо  за това са 51 млн. лв.", "date": "2018.05.18", "title": "Екотакси за тирове и автобуси плюс поскъпване за стари коли"}
{"url": "http://www.mediapool.bg/imame-novina-bedstvashta-kateritsa-se-pokateri-na-darvo-news279291.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ 13:40 часа в петък, по-малко от ден след срещата на върха на ЕС в София, агенция \"Фокус\" начена тема със заглавие, маркирано в червено, т.е. става дума за нещо наистина важно: \"Агенция \"Фокус\" сигнализира на тел. 112 за бедстваща катерица на ул. \"Султан тепе\" в столицата\".\r\n\t \r\n\tТекстът на новината гласи:\r\n\t \r\n\t\"Агенция \"Фокус\" сигнализира на телефон 112 за бедстваща катерица на ул. \"Султан тепе\" в столицата. Сигналът бе подаден в 13.15 часа, като от централата увериха, че ще го предадат към зоополицията. Животното бе нападнато от котка, която вече е заловена. Към момента катерицата се е качила високо на едно дърво и вероятно е ранена\".\n\n\r\n\t \r\n\tПоследва продължение в 15:37 часа. Заглавието пак е в червено:\r\n\t \r\n\t\"Аварийно-спасителното звено на Столичната община пристигна на ул. \"Султан тепе\", за да окаже помощ на катерицата\"\r\n\t \r\n\tТекстът на новината гласи:\r\n\t \r\n\t\"Аварийно-спасителното звено на Столична община пристигна на ул. \"Султан тепе\", за да спаси бедстващата катерица, която по-рано през деня бе нападната от котка, предаде репортер на Агенция \"Фокус\". Спасителите ще използват в акцията стълбa и ще бъдат обезопасени с ръкавици.\r\n\t \r\n\tОчаквайте подробности\".\r\n\t \r\n\tЧитателят не бива излъган. Подробностите идват доста бързо – в 15:56 часа: \"Аварийно-спасителното звено преустанови спасителната акция за катерицата, според тях състоянието ѝ е добро\".\r\n\t \r\n\t\"Аварийно-спасителното звено преустанови спасителната акция на катерицата, според тях състоянието ѝ е добро, предаде репортер на Агенция \"Фокус\". Главният специалист в Дирекция \"Аварийна помощ и превенция\" към Столична община Веселин Мустаков, който е част от екипа отзовал се на място, изрази мнение, че катерицата може би се намира в шоково състояние след нападението на котката. \"Като изправихме стълбата, тя побегна нагоре. Предполагам, че ще се оправи и няма да загине. Ние в случая нищо не можем да направим, защото стълбата е ниска. Дори да имахме по-висока стълба горе на тези тънки клони човек не може да се качи\", каза Мустаков и изрази надежда, че катерицата ще оживее. \"Почти 100% съм сигурен, че катерицата ще оживее\", заяви Мустаков\".\r\n\t \r\n\tТази новина бе челна за Агенция \"Фокус\".\r\n\t \r\n\tЕксклузивното отразяване на драма с катерица на дърво, където е естественото й обитание, повдига няколко въпроса и дава някои отговори.\r\n\t \r\n\tЛегализираха ли марихуаната, а ние да сме го пропуснали покрай срещата на върха в София? Дано е това. Ако не е марихуана или нещо от рода, останалите варианти не са никак добри за всички ни.\r\n\t \r\n\tДругият въпрос е: Обръща ли внимание Столичната община само на неща, написани в медиите? Подавали сме доста сигнали като редови граждани за огромни тежки клони, надвиснали опасно над детски площадки с потенциал да убият същества различни от катерица, но в продължение на няколко седмици информацията е стояла в нейната система като \"обработва се\".\r\n\t \r\n\t \r\n\tИначе, и ние се надяваме нападната катерица да е добре. Чудим се какво е станало с котката.", "date": "2018.05.18", "title": "Имаме новина! \"Бедстваща катерица\" се покатери на дърво"}
{"url": "http://www.mediapool.bg/kubrat-obyavi-bedstveno-polozhenie-kofite-za-bokluk-prelivat-news279292.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщина Кубрат обяви бедствено положение, тъй като градът и 16 села в общината са потънали в боклуци. Фирмата, която трябва да събира и извозва сметта до депото в Разград, отказала да върши работата, заради намаляване на общинския бюджет за тази дейност.\r\n\tБоклуците не се събират от април. От някои села сметта на е извозвана от 4 април, съобщи кметът на Кубрат Алкин Неби.\r\n\tВ петък той обяви бедствено положение за срок от 7 дни. През това време местната власт смята да подпише договор с друга фирма за временно извозване на боклука. Трайното решение на въпроса според местната власт е създаване на общинско предприятие за почистване. Решение за това трябва да бъде взето във вторник от общинския съвет. След това ще се купи техника и общината сама ще поеме дейността.\r\n\tСпоред Неби вариант за временно решаване на проблема е договор с фирмата \"А.С.А. България\". Тя работи с общините Разград, Исперх и др. и е оператор на регионалното депо.\r\n\tДо проблемите с боклука се стигнало, след като общинският съвет в Кубрат намалил средствата за сметоизвозване и сметопочистване. През тази година за дейността са предвидени по 12 000 лева на месец. От 2015 г. обаче общината има договор с варненската фирма \"Еко 2015\", в който месечните плащания са за над 40 800 лева. Собственикът на фирмата Божидар Борисов заявил, че за намалената сума може да събира сметта само от 100 кофи и от април спрял да обслужва останалите, обясни кметът Неби. Той добави, че компанията \"А.С.А. България\" била готова да върши цялата работа за редуцирания бюджет.\r\n\t\"Това си е изнудване. Ние няма как да съберем толкова пари, за да плащаме над 40 000 лева на месец. Населението ни намалява, приходите също и за да намерим средства, продаваме общински имоти\", каза Неби. Той обясни още, че е изпратил известие за прекратяване на договора с \"Еко 2015\" заради неспазването на условията по него. Куриерите обаче не успявали да намерят собственика на фирмата, за да му го връчат и контрактът все още действа.\r\n\tНеби обясни, че всъщност фирми на Божидар Борисов събират боклука в Разград от 2005 г., а само имената им се сменяли. До 2015 г. общината плаща на дружеството \"Гранд Комерс\". През 2015 г. договорът с тази фирма е прекратен предсрочно по искане на частното дружество. Мотивът е затруднено финансово състояние.\r\n\tТова дава основание на тогавашният и.д. кмет Осман Чауш да подпише 10-годишен договор с фирмата \"Еко 2015\", която според Неби отново е на същия собственик. Сумата по контракта е 4.9 млн. лева без ДДС, показва справка в Търговския регистър.\r\n\tФирмата е избрана без обществена поръчка с мотива, че трябва да се намери бързо кой да извозва отпадъците, за да не плъзнат зарази. Още тогава общинските съветници атакуват сделката, тъй като смятат, че така се нарушава законът.", "date": "2018.05.18", "title": "Кубрат обяви бедствено положение, кофите за боклук преливат"}
{"url": "http://www.mediapool.bg/prints-charlz-shte-zavede-megan-markal-pred-oltara-news279293.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПринц Чарлз, бъдещият свекър на Меган Маркъл, ще я заведе пред олтара в събота за сватбата й с принц Хари, тъй като баща й се възстановява след сърдечна операция, оповести дворецът Кенсингтън, цитиран от БТА.\r\n\t\"Меган Маркъл поиска от Негово кралско височество принц Чарлз да я заведе пред олтара в храма \"Сейнт Джордж\" в замъка Уиндзор\", се казва в комюнике на двореца.\r\n\t\"Принц Чарлз е очарован, че ще може да приеме Меган Маркъл в кралското семейство по този начин.\"\r\n\tПланирано е майката на Маркъл Дория Рагланд да пие чай с кралица Елизабет Втора - бабата на принц Хари, в навечерието на пищната сватба, която в събота ще бъде гледана от милиони в целия свят.", "date": "2018.05.18", "title": "Принц Чарлз ще заведе Меган Маркъл пред олтара"}
{"url": "http://www.mediapool.bg/vks-sobstvenikat-plashta-parnoto-osven-ako-partidata-ne-e-na-naematelya-news279294.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният касационен съд реши окончателно един стар казус, който създаваше множество главоболия на гражданите и съдилищата – кой плаща парното, когато имотът е даден под наем. С тълкувателно решение върховният съд се произнесе единодушно, че сметките се плащат от собственика, освен ако партидата не бъде прехвърлена на наемателя.\r\n\t \r\n\tТова не отменя условията в сключваните договори за отдаване под наем и предвидените в тях задължения за наемателя и без да се прехвърлят партиди за комуналните сметки. В тези случаи той ще си дължи обезщетение, ако не е плащал редовно сметките и по негова вина собственикът се е оказал длъжник за парно.\r\n\t \r\n\tВКС реши да се заеме с този въпрос заради противоречивата съдебна практика.\n\n\r\n\t \r\n\tВърховните магистрати разрешават въпроса със сметките за парно и при сходния казус при бившите съпрузи – пари дължи този, на чието име се води партидата.", "date": "2018.05.18", "title": "ВКС: Собственикът плаща парното, освен ако партидата не е на наемателя"}
{"url": "http://www.mediapool.bg/ek-uvedomi-sto-che-shte-vzema-kontramerki-ako-sasht-nalozhat-mita-varhu-metalite-news279295.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия е информирала Световната търговска организация (СТО), че ЕС е готов да вземе контрамерки срещу емблематични американски продукти като джинсите или\r\n\tбърбъна, ако САЩ наложат мита върху неговия внос на стомана и алуминий, предаде АФП.\r\n\t \r\n\t\"ЕС информира СТО за списък с американски продукти, по които в бъдеще може да приложи допълнителни вносни мита\", ако изключението, с което сега се ползва и изтича на 1 юни, не стане окончателно\". Това съобщи европейската изпълнителна власт в комюнике.\r\n\t \r\n\tТова биха били мерки за компенсиране, еквивалентни на мерките с американските мита от 25 на сто за стоманата и 10 на сто за алуминия, допълва Брюксел.\r\n\t \r\n\tЕС е изнесъл стомана за 5,3 милиарда евро и алуминий за 1,1 милиарда евро за САЩ през 2017 година, припомня АФП.", "date": "2018.05.18", "title": "ЕК уведоми СТО, че ще взема контрамерки, ако САЩ наложат мита върху металите"}
{"url": "http://www.mediapool.bg/kolite-v-tsentara-na-sofiya-spirat-zaradi-noshtta-na-muzeite-news279296.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновни улици в центъра на София ще бъдат затворени за коли в събота (19 май) заради Нощта на музеите. Ограничението ще важи за времето от 19 до 24 часа, съобщиха от общината.\r\n\tЗатворен за коли ще е бул. \"Цар Освободител\" между пл. \"Народно събрание и пл. \"Независимост\". Няма да може да се минава с автомобил покрай храма \"Александър Невски\", както и по части от улиците \"Аксаков\", \"Бенковски\", \"Дякон Игнатий\", \"Княз Александър І\" и \"Леге\".\r\n\tОт общината припомниха, че хората могат да използват нощния градски транспорт, за да се приберат след безплатните посещения на музеите и галериите.\r\n\tВ 14-ото издание на Европейската нощ на музеите ще се включат около 50 галерии и музея в София. Сред тях са софийската градска художествена галерия, Археологическият музей, Националната художествена галерия, Музеят на София, Националният исторически музей, Националният военноисторически музей, Музеят на социалистическото изкуство, Националната галерия \"Квадрат 500\".\r\n\tСъбитието се организира от Френския институт, Столичната община и Министерството на културата.", "date": "2018.05.18", "title": "Колите в центъра на София спират заради Нощта на музеите"}
{"url": "http://www.mediapool.bg/chiliyskite-episkopi-podadoha-ostavka-zaradi-prikrivane-na-seksualni-zloupotrebi-news279297.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички чилийски епископи подадоха оставка пред папа Франциск заради скандал за прикриване на сексуални злоупотреби, извършвани от духовници, предадоха световните агенции.\r\n\t \r\n\tТрийсет и четиримата епископи, присъствали на извънредна среща с Франциск във Ватикана, обявиха, че са подписали документ за подаване на оставка, и се извиниха на Чили, жертвите на сексуалните злоупотреби и папата заради скандала.\r\n\t \r\n\t\"Поставяме нашите позиции в ръцете на Светия отец и ще оставим на него свободно да реши за всеки от нас\", заявиха те.\r\n\t \r\n\tЕпископите казаха, че молят \"за прошка за болката, причинена на жертвите, на папата, на Божиите хора и на страната заради нашите сериозни грешки и пропуски\".\r\n\t \r\n\tТова е първият известен случай, когато всички епископи от една държава подават заедно оставка заради скандал. Той свидетелства за опустошителното въздействие, което кризата със сексуалните злоупотреби оказва в Чили и в чужбина, отбелязва Асошиейтед прес.\r\n\t \n\n\r\n\tЧилийската католическа църква отдавна е преследвана от твърдения, че някои от нейните епископи активно са защитавали отец Фернандо Карадима, който е в центъра на скандала. Свещеникът беше признат за виновен от Ватикана за малтретиране на деца през 2011 г., повече от 25 години след появата на първите обвинения срещу него, посочва ДПА.\r\n\t \r\n\tПри посещение в Чили през януари Франциск първоначално отхвърли като \"клевета\" твърденията на жертвите за прикриване на злоупотребите, но по-късно се извини и каза, че е бил подведен. Той изпрати служител, който да разследва въпроса и покани във Ватикана хора, пострадали от посегателствата, за да им поднесе лично своите извинения.\r\n\t \r\n\tРазгласено папско писмо до чилийските епископи показа, че разследването е установило в доклад \"сериозна грешка в начина, по който е било подходено към случаите (на сексуално малтретиране)\" от чилийските църковни лидери, а съобщенията за извършвани от свещеници злоупотреби често са били \"разглеждани много повърхностно като неправдоподобни\".\r\n\t \r\n\tАвтентичността на документа, публикуван вчера от чилийската телевизия Т13, беше потвърдена от говорител на Ватикана днес.\r\n\t \r\n\tВ него Франциск обвинил епископите и висшите религиозни служители в \"много сериозна небрежност\" по отношение на защитата на децата и казал, че е \"смаян и засрамен\" от съобщенията за оказване на натиск за потулване на разследванията или за унищожаване на документи, уличаващи в престъпление.\r\n\t \r\n\tПапата също така бил възмутен, че \"свещеници, заподозрени в активен хомосексуализъм\", са били оставени да отговарят за семинарии, а заподозрени извършители на злоупотреби са били размествани \"по очевидно безнаказан начин и са били поставяни на епархиални или енорийски длъжности, които са им давали всекидневен контакт с непълнолетни\".", "date": "2018.05.18", "title": "Чилийските епископи подадоха оставка заради прикриване на сексуални злоупотреби"}
{"url": "http://www.mediapool.bg/poslaniya-za-badeshte-bez-vaglishta-varhu-kula-na-tets-bobov-dol-news279302.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдна от охладителните кули на ТЕЦ \"Бобов дол“ близо до с. Големо село се превърна в четвъртък вечерта екран с послания за бъдещето на въглищните райони отвъд въглищата. Първата по рода си у нас подобна акция бе дело на българското представителство на екоорганизацията \"Грийнпийс\".\r\n\t\"Бъдеще без въглища“, \"Чистият въздух е наше право“ и \"Артефакт от 20-ти век“ бяха само част от прожектираните послания.\r\n\tЦелта на демонстрацията бе да насочи вниманието към липсата на икономическа логика от морално и технически остарелите мощности на въглища, които вредят на здравето на хората и замърсяват околната среда.\r\n\tОт екоорганизацията припомнят, че по данни на Европейската агенция по околна среда топлоцентралата е сред първенците в Европа по замърсяване на околната среда и нанесени вреди върху здравето на хората. \"Местните се оплакват от задушлив въздух и слоеве прах, които покриват цялото село като пелена. Това е централа, която продължава да съществува, за да носи лесни приходи на собственика си от това да бъде част от студения резерв на страната\", посочват от \"Грийнпийс\" – България.\r\n\t\"Още по-скандалното е, че централата е сред искащите дерогации от новите по-строги екологични изисквания на Европейския съюз, свързани с работата на въглищните централи. Това ще позволи на \"Бобов дол“ да продължи да работи, въпреки че не отговаря на съвременните изисквания. Време е тази порочна практика да приключи,“ коментира Теодора Стоянова, координатор на кампанията \"Климат и енергия“ към българския офис на организацията.", "date": "2018.05.18", "title": "Послания за бъдеще без въглища върху кула на ТЕЦ \"Бобов дол\""}
{"url": "http://www.mediapool.bg/posledni-prigotovleniya-za-svatbata-na-prints-hari-i-megan-markal-news279299.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъв Великобритания вървят последните приготовления за сватбата на 33-годишния принц Хари и 36-годишната американска актриса Меган Маркъл, която ще се състои в събота. Предсватбената треска е обзела не само британците – световните медии дни наред се надпреварват да предават всевъзможни новини за всяка подробност от кралското тържество. Британската обществена медия Би Би Си, която не беше изключение от тази тенденция, в петък излезе и с алтернативни предложения към хората, на които не им пука за сватбата, с какви други забавления да си уплътнят съботния следобед.\r\n\tВ същото време интересуващите се от голямото събитие научиха, че в петък майката на невестата – афроамериканката Дориа Регланд – се е срещнала за пръв път с кралица Елизабет в Уиндзорския замък в присъствието на своята дъщеря и бъдещия зет.\r\n\tПо-рано майката на Метан се е запознала с бъдещия си сват и пръв престолонаследник принц Чарлз, както и с принц Уилям, брат на младоженеца и негов кум.\r\n\tСлед известна несигурност, в петък се разбра, че принц Чарлз ще заведе булката до сватбения олтар, тъй като бащата на Меган няма да присъства на сватбата.\r\n\tВ четвъртък Меган Маркъл разпространи изявление, в което потвърди, че баща й Томас Маркъл няма да дойде на сватбата, но изрази надежда, че медиите няма да го безпокоят и ще му дадат възможност да се възстановява след претърпяна сърдечна операция.\n\n\r\n\tВ началото на май той получи важна роля в сватбената церемония - да отведе дъщеря си до олтара.\r\n\tВпоследствие обаче се разрази скандал с папаршки снимки, на които Томас Маркъл се съгласил срещу 100 000 долара. Заради създалата се ситуация той реши да се откаже от участието си в церемонията, като заяви , че не иска повече да \"излага и притеснява\" дъщеря си.\r\n\tМеждувременно станаха известни подробностите как ще изглежда сватбената торта. Сладкарката Клеър Птек каза, че тортата ще бъде поднесена по нетрадиционен начин - като специално подготвена \"инсталация\". Тя ще бъде поднесена на 600-те гости след венчавката по време на дневния прием, който ще се състои в Уиндзорския замък.\r\n\tКлеър Птек, която е собственичка на сладкарската къща Violet Bakery в лондонския Ист Енд, описа изделието си като \"неголямо отклонение от традицията\". Тя е приготвяла тортата в продължение на пет дни с помощта на шестима човека в кухнята на Бъкингамския дворец. За направата са използвани около 200 италиански лимона от Амалфи, а също и 10 бутилки сок от бъз от кралския двор в Сандрингъм.\r\n\tРезервна торта няма, в случай, че основната не се получи, каза сладкарката и поясни: Това е просто торта, не може да не се получи.\r\n\tВ Уиндзор вече пристигнаха и други членове на кралското семейство, включително принц Уилям и съпругата му Кейт с децата, както и принц Чарз и съпругата му Камила.\r\n\tПреди ден майката на булката се запозна в Уиндзорския замък с Уилям и Кейт и двете им по-големи деца принц Джордж и принцеса Шарлот.\r\n\tПринц Уилям ще кумува на брат си. Меган ще има 10 млади шаферки и пажове, като всички те още не са навършили 8 години. Тя реши да не посочва главна шаферка, тъй като не иска да избира измежду тях.\r\n\tКралският монетен двор във Великобритания вече продава три варианта на паметна монета за сватбата на принц Хари и Меган Маркъл с номинал пет британски лири.\r\n\t \r\n\tСпоред консултантска компания сватбата ще донесе на британската икономика един милиард паунда. Феновете на кралското семейство могат да се сдобият с всякакви сувенири и стоки в магазините в британския град Уиндзор, където двойката ще се ожени в събота.\r\n\t \r\n\tКрай древните каменни стани на Уиндзорския замък, който е дом на английското кралско семейство от около 1000 години, вече къмпингуват фенове на новобрачната двойка, смесени с туристи, както и многобройни телевизионни екипи. Мястото е украсено с британски и американски флагове.\r\n\t\r\n\tХари ще се ожени за звездата от телевизионната драма \"Костюмари\" (Suits) в църквата \"Сейнт Джордж\", построена през ХV век. След това новобрачната двойка ще напусне Уиндзор с карета, теглена от коне.", "date": "2018.05.18", "title": "Последни приготовления за сватбата на принц Хари и Меган Маркъл"}
{"url": "http://www.mediapool.bg/putin-posreshtna-merkel-v-sochi-s-rozi-tya-zayavi-strategicheski-interes-ot-dobri-otnosheniya-s-rusiya-news279300.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГермания и Русия трябва да си говорят, а по редица въпроси двете държави са на едно мнение, заяви федералната канцлерка Ангела Меркел на съвместната си пресконференция с президента на Русия Владимир Путин в резиденцията му в Сочи.\r\n\t \r\n\tПутин чакаше Меркел на верандата с букет от кремави рози, фрезии и други цветя в пастелни тонове. Заедно с министър-председателят Дмитрий Медведев проведоха кратък разговор на руски език с канцлерката, предаде ТАСС.\r\n\t \r\n\tМеркел поздрави Медведев за назначението на поста премиер и след това тримата с президента Путин поговориха малко на руски език. Медведев изрази надежда пред Меркел за контакти на новото руско правителство с германския кабинет. \"На добър път!\", пожела Меркел на Медведев на руски език.\r\n\t \n\n\r\n\tПо-късно Путин съобщи, че е обсъдил с Меркел уреждането на сирийския конфликт, ситуацията в Близкия изток и излизането на САЩ от сделката за иранската ядрена програма.\r\n\t \r\n\tРуският президент отбеляза желанието на Германия да участва активно във възстановяването на социалната и икономическата инфраструктура на Сирия. Той изтъкна, че европейските страни трябва да помогнат на арабската република да се възстанови, ако желаят бежанците да се върнат у дома си, но подчерта също, че възстановяването трябва да бъде \"деполитизирано\", съобщи Ройтерс.\r\n\t \r\n\tМеркел изрази безпокойство от указ на сирийския лидер Башар Асад, според който сирийци, които не предявят правата си на собственост в страната в определен срок, може да я загубят. Канцлерката призова Путин да използва влиянието си върху Асад и да го убеди да отмени тази мярка.\r\n\t \r\n\tГермания има стратегически интерес от добри отношения с Русия, каза Меркел и добави, че това не е в разрез с продължаването на непоколебимото трансатлантическо приятелство, предаде Ройтерс. Важността на отношенията между САЩ и ЕС се запазва, независимо от редица актуални разногласия с Вашингтон, посочи германската канцлерка.\r\n\t \r\n\tДържавният глава на Русия заяви, че Москва е готова да продължи да работи в нормандския формат, който е важен инструмент за уреждане на ситуацията в Югоизточна Украйна, но засега не е определена дата за следваща среща.\r\n\t \r\n\tМеркел изтъкна, че е в интерес на Иран да остане страна от споразумението за ядрената му програма.\r\n\t\r\n\tРуският президент Владимир Путин заяви, че се радва за изписването на бившия сътрудник на руското военно разузнаване Сергей Скрипал от болница и му желае здраве. Руският президент отбеляза, че Скрипал би бил мъртъв, ако е бил отровен с вещество от типа на химическите оръжия, посочва Ройтерс.\r\n\t \r\n\tПрезидентът нарече безпрецедентна ситуацията около задържането в Киев на журналиста и главен редактор на агенция РИА Новости Украйна, Кирило Вишински. Това е нещо безпрецедентно. Опитват се да повдигнат обвинения в държавна измяна на човека за това, че е изпълнявал своите професионални задължения, каза руският държавен глава.\r\n\t \r\n\tМеркел заяви, че ще разговаря с украинския президент Петро Порошенко и ще повдигне и въпроса за Вишински.\r\n\t \r\n\tПо-рано тази седмица служители на Службата за сигурност на Украйна (ССУ) претърсиха офисите на РИА и задържаха директора на киевското бюро, обвинявайки агенцията, че е използвана от Русия в информационна война срещу Украйна.", "date": "2018.05.18", "title": "Путин посрещна Меркел в Сочи с рози, тя заяви стратегически интерес от добри отношения с Русия"}
{"url": "http://www.mediapool.bg/merkel-uveshtava-putin-da-ne-spira-gazoviya-tranzit-prez-ukraina-sled-puskaneto-na-severen-potok-2-news279298.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБерлин ще настоява Украйна да остане транзитна страна за руския газ до Европейския съюз след пускането на газопровода \"Северен поток 2\". Това заяви германският канцлер Ангела Меркел на съвместна пресконференция с руския президент Владимир Путин след срещата им в петък в черноморския курорт Сочи. Разговорът им при закрити врата продължи около половин час. Путин на свой ред каза, че транзитът на газ през Украйна след пускането на \"Северен поток 2\" ще продължи, но с уговорката, че това се окаже \"икономически изгодно и целесъобразно\".\r\n\tМеркел отбеляза, че тема на преговорите е бил въпросът какви гаранции ще бъдат дадени на Украйна за съхраняването на газовия транзит. Както и Путин, Меркел определи оспорвания газопровод по дъното на Балтийско море като икономически проект.\r\n\tРуският президент освен това се закани да се противопоставя на всички опити на американския президент Донлад Тръмп да блокира руско-германския газов проект, предаде Ройтрес.\r\n\tБерлин и Москва са в конфликт откакто Русия анексира Крим преди четири години, но в момента те споделят общ интерес за изграждането на \"Северен поток 2\", който ще позволи на Русия да изнася повече природен газ към Северна Европа.\r\n\tПо-рано тази седмица американски правителствен източник изрази безпокойството на Вашингтон по отношение на проекта и предупреди, че компаниите, които участват в руски газопроводни проекти, рисуват да им бъдат наложени санкции от страна на САЩ.\n\n\r\n\tПреди ден в медиите изтече информация, че при визитата на германския канцлер във Вашингтон през април Тръмп поискал Берлин да прекрати газовия проект, а в замяна САЩ може да не налага мита на държавите от ЕС върху вноса на стомана и алуминий. Офертата предизвика гнева на германски медии, а очевидно и на Путин.\r\n\tМеркел отбеляза, че Берлин също разглежда \"Северен поток 2\" като търговски проект, макар в него да има и други аспекти. \"Затова трябва да се помисли над гаранции за Украйна, която трябва да запази ролята си на транзитна страна\", посочи Меркел, която на среща с украинския президент Петро Порошенко през април обяви, че строежът на \"Северен поток 2\" е  на украинския газов транзит. Малко след това стана ясно, че руският енергиен министър Александър  на руски газ през Украйна до Европа и след 2019 г., когато се предвижда да влезе в експлоатация \"Северен поток 2\".\r\n\t \r\n\t\"Искат нещо с нашите парички да храним Украйна\"\r\n\tПутин каза, че пускането на \"Северен поток 2\" не предполага спирането на руския газ през Украйна. Оказа се обаче, че има условия за това.\r\n\t\"Доставките ще бъдат продължени, ако се окажат икономически обосновани и целесъобразни за участниците в тази дейност\", подчерта той. Вариантът за запазването на транзита през Украйна може да бъде намерен в разговори с Киев и Москва е готова на такива, допълни той.\r\n\t\"На Украйна много не й се иска да развива отношения с Русия, но парите ни за транзита получава с удоволствие – това са около 2-3 млрд. долара годишно\", посочи Путин, цитиран от РИА Новости. Според него в това се крие и един от аргументите на САЩ срещу \"Северен поток 2\". \"Искат нещо с нашите парички да храним Украйна\", коментира руският държавен глава.\r\n\t\"Ние винаги сме се отнасяли към този проект (\"Северен поток 2\") като към изключително икономически, с който от самото начало се занимават стопански субекти, но той все се вкарва в някакви политически процеси\", оплака се Путин.\r\n\t\"Доналд Тръмп не е просто президент на САЩ, той също така е силен и добър предприемач и затова смятам, че той повдига темата, за да осигури продажбите на американски втечнен газ на европейския пазар\", каза руският президент. Той обаче смята, че това не е икономически обосновано, тъй като този вид суровина струва с 25-30 процента по-скъпо спрямо руския тръбен газ. По думите му построените в Европа терминали за регазификация на втечнен газ са натоварени само с 35-30 на сто от капацитета си.\r\n\tВ същото време Путин обяви проекта \"Северен поток 2\" за отворен и за други извън настоящите участници в него.\r\n\tКъм момента той се реализира от проектната компания \"Норд Стрийм 2\", която е на руската \"Газпром\", но се очаква след като се придвижат всички разрешителни по строежа към него са се присъединят германските \"Винтерсхал\" ( Wintershall) и \"Унипер\" (Uniper) , австрийската ОМВ (OMV), френската \"Анжи\" (Engie) и холандската \"Шел\" (Shell), всяка от които се превдижда да получи по 10 на сто от капитала, чийто мажоритарен собственик ще е руският газов монополист.\r\n\tОще преди срещата темата за \"Северен поток 2\" бе подхваната в контекста на атаката на Тръмп.\r\n\tСАЩ трябва да очакват, че Европа ще отговори в същия дух, ако Вашингтон под лозунга \"Америка на първо място\" поставя собствените си икономически интереси пред интересите на останалите. Това заяви германският министър на икономиката и енергетиката Петер Алтмайер, цитиран от Ройтерс.\r\n\t \r\n\tКазаното от него се вписва в актуалния търговски сблъсък след оттеглянето на Вашингтон от ядреното споразумение с Иран и заради наложените от САЩ мита върху вноса на стомана и алуминий. Германският министър обаче имаше предвид и желанието на САЩ да блокират изграждането на газопровода \"Северен поток 2\", отбелязва агенцията.\r\n\tАлтмайер също смята, че това е породено от желанието на Вашингтон да осигури пазари за собствения си втечнен природен газ. Те имат огромна инфраструктура от терминали за втечнен природен газ, която трябва да ползват с печалба за тях, каза Алтмайер, който е близък съратник на канцлера Ангела Меркел.\r\n\t \r\n\tЗаместник-помощник държавният секретар на САЩ по въпросите на енергийните ресурси Сандра Оудкирк заяви вчера пред журналисти в Берлин, че САЩ могат да въведат санкции срещу компании, включително европейски, които участват в проекта \"Северен поток 2\".\r\n\t \r\n\tТрансаталантическото приятелство със САЩ ще издържи\r\n\t\r\n\tРешението на Тръмп да оттегли САЩ от ядреното споразумение с Иран въпреки волята на европейските му съюзници, се оказа друг актуален въпрос, по който Русия и ЕС споделят обща позиция.\r\n\t\"Германия, Великобритания, Франция и всички наши партньори в ЕС продължават да подкрепят това споразумение и остават в тази сделка и ние знаем, че възниква твърде специфична ситуация, която ние, европейците, трябва да обсъдим с Иран\", каза Меркел на пресконференцията с Путин.\r\n\t\"Аз зная, че тази сделка е най-малкото перфектна, но е по-добра от никаква сделка\", допълни тя.\r\n\tЗапитана за разногласията със САЩ, германският канцлер каза: \"Ние имаме силно трансатлантическо приятелство, което в историята си трябваше да издържи на много въпроси от различни мнения и аз мисля, че такъв ще е случаят и сега\".\r\n\t\"Това обаче не е предизвикателство за интензивността на трансатлантическите отношения\", каза още тя.\r\n\tНякои наблюдатели смятат, че позицията на Тръмп за Иран и по други въпроси може да доведе до сближаване между Европа и Русия, отбелязва Ройтерс.\r\n\tКоментарите на Путин за Тръмп този бяха необичайно откровени. Макар че руският президент често критикува американската политика, той винаги се е отнасял уважително към Тръмп, с когото, по думите на кремълски чиновници, имал лична връзка.\r\n\tГермания е обезпокоена за свободата на медиите в Русия\r\n\tПо време на пресконференцията репортер от прокремълкия тв канал RT помоли Меркел да обсъди с украинските лидери задържането в Киев на ръководителя РИА \"Новости-Украйна\" Кирил Вишинского и да помогне за освобождаването му. В отговор Меркел започна да говори за свободата на медиите, изтъквайки, че тя е от решаващо значение за Берлин. Канцлерът заяви, че планира да се срещне с украинския президент Петро Порошенко и да му разкаже за разговора си с Путин, като обеща да засегне и случая с Вишински.\r\n\tГермания обаче е обезпокоена и от съдбата на журналистите, които са подложени на преследване в Русия, продължи Меркел.\r\n\tМисия на ООН в Донбас е \"следваща стъпка\"\r\n\tПо думите на Меркел главна тема на разговорите \"естествено\" е била ситуацията в Украйна. Тя каза, че Минските споразумения са \"единствената основа\" за мирно уреждане на ситуацията в Донбас и отбеляза, че външните министри на Германия и Русия продължават да работят интензивно за решаването на този проблем. Меркел каза, че \"следваща стъпка\" е мироопазваща мисия на ООН.", "date": "2018.05.18", "title": "Меркел увещава Путин да не спира газовия транзит през Украйна след пускането на \"Северен поток 2\""}
{"url": "http://www.mediapool.bg/pone-osem-zhertvi-na-strelba-v-uchilishte-v-santa-fe-news279303.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоне осем души са загинали при стрелба в училище в града Санта Фе в американския щат Тексас, съобщиха Ройтерс и редица  телевизии.\r\n\tВъзможно е обаче броят на жертвите, сред които има ученици и преподаватели, да се увеличи до десет. Има двама души в критично състояние след стрелбата, каза местният шериф.\r\n\tОбщо девет са ранените, но не на всички е изяснено състоянието.\r\n\tВътре и около училището са били открити експлозиви. Районът е отцепен.\r\n\tЗаради стрелбата са задържани двама души – и двамата са възпитаници на училището.Единият от тях е стрелецът, за другия се смята, че е негов съочастник. Какви са мотивите за нападението засега не е ясно.\r\n\tСпоред телевизионния канал АВС13, преди инцидента, който е станал в началото на учебния ден, се е задействала противопожарната аларма, заради което учениците напуснали класните стаи и тогава била открита стрелбата по тях.\r\n\tПрезидентът на САЩ реагира на новината с пост в Туитър. \"Стрелба в училище в Тексас. Предварителните данни не изглеждат добре. Бог да благослови всички\", написа той и добави, че федералните власти следят ситуацията.\r\n\tТова е поредната стрелба в серията нападения в американски училища. последният инцидент беше през февруари в Паркланд, Флорида, когато загинаха 17 тийнейджъра и отново в обществото бе повдигната темата за затягане на контрола върху закупуването и притежаването на оръжия в страната.", "date": "2018.05.18", "title": "Поне осем жертви на стрелба в училище в Санта Фе"}
