{"url": "http://www.mediapool.bg/ek-iska-oshte-otstapki-ot-gazprom-za-bulgaria-i-drugi-7-strani-news270478.html", "text": "Европейската комисия поиска от руския държавен газов концерн \"Газпром\" да предложи повече отстъпки, за да се сложи край на продължаващото шест години разследване за злоупотреба с монополно положение в осем източноевропейски държави.\r\n\t\"Газпром\" трябва да предостави на Еврокомисията допълнителни предложения по уреждането на европейското антимонополно разследване, чиято цел е са осигури свободен поток на газ по конкурентни цени в Централна и Източна Европа, съобщи говорителят на ЕК Рикардо Кардосо след среща на зам.-шефа на \"Газпром\" Александър Медведев с еврокомисаря по конкуренцията Маргрете Вестагер.\r\n\t\"Днес постигнахме добър напредък по обсъждането на резултатите от пазарните проверки и осигуряване на изпълнение на изискванията на Еврокомисията. Нашите консултации с \"Газпром\" продължават и на тази основа \"Газпром\" ще трябва първо да внесе предложение с по-големи ангажименти. Така че предстои още работа\", каза Кардосо, цитиран от ТАСС.\r\n\tРуският монополист \"Газпром\", който доставя една трета от природния газ на Европа, се опитва да реши случая с отстъпки и да избегне евентуална глоба в размер на 10 процента от оборота му за предходната година. За целта през март 2017 г. компанията се  ценовата си хватка за България, Естония, Литва, Латвия, Полша, Чехия, Словакия и Унгария. \"Газпром\" пое ангажименти да въведе конкурентно ценообразуване за осемте държави, да им разреши да препродават свободните им количества руски газ чрез реекспорт, да им осигури достъп до западноевропейските газови хъбове и да се откаже от непазарни преимущества, получени за сметка на контрола върху газотранспортната и газоразпределителната инфраструктура.\r\n\tС някои условия България одобри предложението, разчитайки да спечели \"Газпром\" на своя страна в плановете си за построяване на газов хъб край Варна. Против сделка с \"Газпром\" и за налагане на финансови санкции се обявиха Полша, Литва и Естония, Позицията на Чехия, Словакия, Унгария и Латвия не са обявявани публично.\r\n\tЯвно обаче в търсенето на компромис между двата лагера на засегнатите страни, сега ЕК се опитва да постигне допълнителни отстъпки от \"Газпром\".\r\n\tОт руската корпорация заявиха, че са удовлетворени от резултатите от състоялите се в Брюксел консултации с Европейската комисия по антимонополното дело.", "date": "2017.10.13", "title": "ЕК иска още отстъпки от \"Газпром\" за България и други 7 страни"}
{"url": "http://www.mediapool.bg/komandir-ot-islyamska-darzhava-e-zadarzhan-v-bulgaria-za-nelegalen-tyutyun-za-nargileta-news270455.html", "text": "Командир от терористичната групировка \"Ислямска държава\" е бил задържан на 29 септмеври в София по обвинение в тероризъм, както и че ръководи организирана престъпна група за нелегално производство на тютюн за наргилета, съобщиха от прокуратурата в петък.\r\n\tЗаедно с него са арестувани още двама мъже, като и тримата са оставени за постоянно зад решетките с решение на Апелативния спецсъд от 1 октомври. Разследването е водено в координация с ГДБОП и ДАНС.\r\n\tПроизведеният тютюн за наргилета бил предназначен за продажба в България, Холандия, Германия и Франция. Според разследващите тази дейност е била прикритие и основен източник на средства за престъпната група. Лидерът ѝ е получил българско гражданство през 2008 г., а между 2013 и 2016 г. участва активно в сражения в Сирия.\r\n\tПри претърсванията, извършени след арестите на тримата, е открит автентичен документи за самоличност, издаден от \"Ислямска държава\", който задържаният е ползвал, за да преминава свободно по цялата линия на водените бойни действия, добавят от прокуратурата.\r\n\tСлед завръщането му през пролетта на 2016 г. обратно в България, той продължава да поддържа контакт с лидерите на \"Ислямска държава\" и организира нелегалното производство на тютюн, за да финансира терористичната си дейност.\r\n\tРазследващите са установили, че суровият нарязан тютюн групата е изкупувала от производители в страната и го е доставяла в столицата. Той е бил обработван с различни есенции и химикали в помещение на бившето известно столично заведение \"Вагон-ресторант\" \"без спазването на каквито и да било хигиенни и санитарни изисквания\".\r\n\tСлед това суровината е складирана на няколко различни места в София, където нелегално наети работнички от ромски произход са я пресовали, изсушавали и пакетирали. Пласирането на готовата продукция у нас и в чужбина ставало чрез познати на бандата купувачи от арабски произход.\r\n\tДоставянето на тютюна в страните от Западна Европа се извършвало с куриeрски пратки, като дневното количество достигало до 300 – 500 кг. При обиските в няколко склада и жилища антимафиотите са открили около три тона нарязан тютюн, машини за опаковане и други.", "date": "2017.10.13", "title": "Командир от \"Ислямска държава\" е задържан в България за нелегален тютюн за наргилета"}
{"url": "http://www.mediapool.bg/ednodnevnite-vinetki-za-kamioni-poskapvat-s-1-evro-ot-2018-g-news270454.html", "text": "Цената на еднодневните винетки да се увеличи с 1 евро и да стане 12 евро за тежкотоварните автомобили. Това предлагат група депутати от ГЕРБ, начело с Александър Ненков. Промените са заложени в Закона за пътищата, който предстои да бъде гласуван от Народното събрание.\r\n\tДепутатите предлагат още и увеличаване на максималните размери на таксите за ползване на инфраструктура в евро за годишните винетки за автомобилите над 3.5 тона. Годишните стикери обаче не се очаква да поскъпнат, въпреки че през лятото министърът на регионалното развитие Николай Нанков съобщи, че има такава идея, коментираха от \r\n\tЕфектът от увеличаването на дневната винетка за тежкотоварните автомобили се очаква да бъде над 2.8 млн. лв. допълнителни приходи в бюджета, е посочено в мотивите към законопроекта.\r\n\tПромените са обвързани с прилагането на европейска директива, одобрена през юли 2016 г. Тя предвижда за държавите от ЕС, които все още не са въвели тол системата, а таксуват тежкотоварния трафик за време, минималният размер на еднодневната винетка да бъде 12 евро, обясни Александър Ненков пред Mediapool.\r\n\tВ законопроекта не е посочено изрично от коя дата ще влязат в сила промените. Причината е, че след приемането на поправките в закона, Министерският съвет със свое решение трябва да определи тарифите.\n\n\r\n\tЦелта е новата цена на еднодневната винетка да стане факт от 1 януари 2018 г., каза Ненков.\r\n\tУвеличаването на максималните размери за годишните винетки за автомобилите над 3.5 тона дава възможност на управляващите да увеличат и цената на останалите видове винетки. В момента цените на годишните винетки за тирове са по-ниски от максимално допустимите.\r\n\tПрез лятото регионалният министър Николай Нанков съобщи, че се обсъжда поскъпване на стикерите за автомобилите над 3.5 тона, като точният размер ще стане ясен с приемането на бюджета. Сега обаче от управляващата партия ГЕРБ твърдят, че цените на останалите винетки няма да се пипат.\r\n\tПрез 2017 г. нямаше промяна в цените на винетките и  както и през 2016 г., когато поскъпнаха рязко (с около 50%) след като осем години .\r\n\tВтора година правителството се опитва да замени съществуващата винетна система с въвеждането на тол такса за тежкотоварните автомобили и електронна винетка за леките коли. Обществената поръчка за избор на изпълнител обаче непрекъснато се обжалваше и едва преди дни беше избран изпълнителят – консорциум от дъщерни компании на австрийската \"Капш\". http://www.mediapool.bg/avstriyskata-kapsh-shte-pravi-tol-sistemata-sreshtu-150-mln-lv-news270269.html В момента тече срокът за обжалване на избрания изпълнител. Ако няма такова, амбицията на правителството е договорът да бъде подписан до края на октомври, а до края на 2018 г. системата да бъде внедрена, по думите на министър Николай Нанков.", "date": "2017.10.13", "title": "Еднодневните винетки за камиони поскъпват с 1 евро от 2018 г."}
{"url": "http://www.mediapool.bg/izpalnitelniyat-direktor-na-samsung-elektroniks-se-razdelya-s-kompaniyata-news270450.html", "text": "Главният изпълнителен директор на южно корейската корпорация \"Самсунг\" - Куон Оу-Хюн подаде оставка, съобщи сайтът techcrunch.com. Това се случва, след като в петък Самсунг направи оптимистично изявление относно очакваните резултати за последните месеци на годината. Няколко часа по-късно оставката на лидера е факт, а мотивът, посочен от Куон Оу-Хюн е \"безпрецедентна вътрешна криза\".\r\n\tВъпреки успешните резултати, компанията имаше трудна година, що се отнася до ръководния екип. През август вицепрезидентът на Самсунг Ли Джае-Йон , който се очакваше да замени болния си баща като председател на борда на директорите, бе осъден на пет години затвор. Той бе признат за виновен в множество престъпления: подкуп, присвояване, изтичане и укриване на капитали и лъжесвидетелство.\r\n\tВ обръщение към служителите Куон, който работи за компанията в продължение на 32 години, пише, че оставката му е \"решение, което отдавна обмислях\". \"Това не беше лесно, но чувствам, че вече не мога да го отхвърля. Тъй като се сблъскваме с безпрецедентна вътрешна криза, вярвам, че е дошло времето да започнем отново, с нов дух и младо лидерство, за да отговорим по-добре на предизвикателствата на бързо променящата се ИТ индустрия \", мотивира се той.\r\n\tНезависимо от разместванията на върха, Samsung прогнозира оперативна печалба от около 14.5 трилиона южнокорейски вона (12.8 милиарда долара). Тази сума е сериозно увеличение спрямо 5.2 трилиона, отчетени през същия период на 2016 г. Резултатите имат своето обяснение и то е свързано с проблемите около фаблета Галакси Ноут 7, регистрирани след миналогодишната премиера на продукта.", "date": "2017.10.13", "title": "Изпълнителният директор на Самсунг Електроникс се разделя с компанията"}
{"url": "http://www.mediapool.bg/uchenikat-napadnal-s-kol-uchitel-poluchi-8-mesetsa-uslovno-news270449.html", "text": "17-годишният Атанас Георгиев, който нападна с дървен кол свой учител в Селскостопанската гимназия в Садово, получи 8-месечна условна присъда с 2 години изпитателен срок.\r\n\tРайонният съд в Асеновград разгледа делото по съкратената процедура, след като младежът се призна за виновен по обвинението му за нанасяне на лека телесна повреда, непристойни действия и закани и обиди, грубо нарушаващи обществения ред.\r\n\tПотърпевшият учител по английски език Антон Велков бе нападнат и бит от ученика на 19 септември, след като се бе притекъл на помощ на своя колежка, опитваща се да озапти младежа, който пречел на часа ѝ.\r\n\tСпоред обвинителния акт ученикът отправял обидни и нецензурни реплики и заплахи на висок глас. Учителката излязла от кабинета и в този момент Георгиев отправил към нея предизвикателни реплики и се опитал да я удари с ръце.\r\n\tТогава се намесил Велков, който в същия момент излязъл от кабинета си и наредил на момчето да си влезе в стаята. Тогава Георгиев му отговорил на висок тон, че никой не може да го накара да посещава учебните часове или да прави каквото и да е друго. След което последвали нови обиди и заплахи.\r\n\t\"Сега ще видиш какво ще стане\", казал ученикът на Велков, след което излязъл от училището и след малко се върнал дървен кол.\r\n\tНасочил се към учителя, като блъскал учениците и учителите по пътя си и се опитал да го удари по главата, като първият му опит бил неуспешен. Отново посегнал и нанесъл силен удар с кола по учителя. Георгиев продължил да отправя заплахи и обиди, а след това избягал от училището. Преподавателят бил откаран в болница. По-късно нападателят бе открит и задържан от полицията.", "date": "2017.10.13", "title": "Ученикът, нападнал с кол учител, получи 8 месеца условно"}
{"url": "http://www.mediapool.bg/ns-glasuva-udarno-spetszaplati-za-spetsmagistrati-news270451.html", "text": "Само за седмица управляващата коалиция внесе в Народното събрание и гласува на първо четене поредните скандални поправки в съдебния закон, без да се даде шанс за обществено обсъждане. Със 110 \"за\" и 37 \"въздържал се\" депутатите приеха законопроекта, който цели създаването на привилегирована каста от спецмагистрати, които ще получават до шест заплати годишно повече от своите колеги. Вносители на проекта бяха ГЕРБ, \"Обединени патриоти\", ДПС и \"Воля\". Против поправките се оказа само БСП, чиито депутати предупредиха, че различните заплати в системата могат да доведат до напрежение и демотивация сред магистратите.\r\n\tЕдинственото обяснение за скоростното придвижване на законопроекта е влизането в сила на поправките в Наказателно-процесуалния кодекс, което ще се случи в края на октомври. Тези промени са не по-малко скандални от намерението да се вдигнат заплатите за малка част от магистратите. В края на юли управляващите прокараха скоростно и промени в НПК, с които делата за корупционните престъпления по върховете на властта бяха иззети от Софийския градски съд и възложени на спецзвената в съдебната власт, които до момента се занимаваха (безуспешно) с дела срещу тероризъм и организирана престъпност.\r\n\tТова се случи въпреки сериозните аргументи, че промяната е противоконституционна. Проблемът е, че вкарването на делата срещу определена категория лица в отделен съд означава, че се създава специално (извънредно) съдилище - трибунал, а не специализирано такова. А това е забранено изрично от конституцията.\r\n\tС поредните бързо спретнати поправки управляващите и ДПС гарантират и извънредните заплати за \"извънредните\" магистрати.\r\n\tПрезидентът Румен Радев, който също попада в обсега на подсъдните на спецсъдилищата, не върна промените в НПК, въпреки множеството аргументирани критики срещу въвеждането им.\n\n\r\n\tМотивът приемането на извънредните заплати е, че в момента \"липсват каквито и да е стимули за привличане на магистрати и съдебни служители в специализираните юрисдикции\".\r\n\t\"Няма как те да бъдат мотивирани да постъпят в съдебната система предвид по-големия обем от работа, честите командировки в цялата страна и по-високата сложност на производствата\", се казва в мотивите към законопроекта. Депутатите смятат, че ако не дадат повече пари, то има риск специализираните институции буквално да \"блокират\".\r\n\tПредложението е безпрецедентно, защото до този момент българските магистрати получават заплати, изчислени съобразно позицията им, стажа и достигнатия ранг.\r\n\t\r\n\tПреди ден  (ССБ) излезе с остра позиция срещу законопроекта. Организацията критикува \"необосновано скоростното придвижване\" на проекта, което не е дало възможност за изразяване на позиции от заинтересованите страни, включително от Висшия съдебен съвет.\r\n\tССБ казва, че специализираните институции получават \"специален статут“, при който значителното завишаване на възнагражденията им спрямо останалите съдии може да бъде възприето като тяхно облагодетелстване от страна на държавата. \"Това е един от белезите за извънредност (на тези съдилища-б.р.)\", допълва организацията.\r\n\t\"Основният критерий, по който тези дела ще бъдат разглеждани от специализираните съд и прокуратура, е качеството на лицата, срещу които се води съответното наказателно производство, което, само по себе си, не предпоставя по-висока фактическа или правна сложност спрямо друго наказателно производство за същото по вид престъпление, подсъдно на общите съдилища“, казва съдийският съюз.\r\n\tПо време на дебата в правната комисия зам.-председателят на Върховния касационен съд Павлина Панова обясни, че големите заплати могат да се превърнат в \"стимул за хора без определени професионални възможности, които ще се стремят да станат магистрати само заради допълнителните възнаграждения\".\r\n\t\"Да не ги превръщаме в специални, в богопомазани...\", призова Панова. Тя допълни, че за да бъде един съдия справедлив, не му е нужно да има по-високо възнаграждение.\r\n\tЗаместник-председателят на ВКС припомни как бяха попълнени спецсъдилищата преди шест години, когато бяха създадени. Там постъпиха предимно магистрати от районно ниво, които преди това не бяха разглеждали тежки дела.\r\n\t\"Нека сега новите щатове да не бъдат запълнени от хора, които ще бъдат водени от желание за по-висока заплата, а от хора професионалисти, знаещи и можещи, а не заради пари\", каза тя.\r\n\t\r\n\tУправляващите никога не са демонстрирали подобна загриженост към Софийския градски съд, който продължава да е свръхнатоварен. Този съд гледа делата за корупция по върховете на властта в продължение на няколко десетилетия, но магистратите в него не се ползваха от подобни бонуси.\r\n\tОгромни проблеми има в районните съдилища в София, Пловдив и Варна, които са свръхнатоварени. Положението в София е бедствено, но там съдиите все така получават по малко над 2000 лева брутни заплати. Срещу това възнаграждение те решават между 60 и 110 дела на месец.\r\n\tЗа сравнение, привилегирована каста от спецмагистрати и съдебни служители ще получават до 18 пъти годишно по над 3000 лева. От възнагражденията ще се възползват над 200 магистрати и служители от общо около 10 000 в цялата страна.\r\n\tАргументите на вносителите са много спорни. Миналата седмица бившите членове на Висшия съдебен съвет Галя Георгиева, Магдалена Лазарова и Даниела Костова (и трите от мнозинството на Сотир Цацаров и Георги Колев – б.р.) избраха да продължат своята кариера специализираните съдилища. Една от причините е, че там те ще гледат в пъти по-малко дела в сравнение със съдилищата, от които идват.\r\n\tГаля Георгиева беше съдия в Апелативен съд – Пловдив преди да стане член на ВСС. Ако тя се бе върнала в Пловдив, щеше да решава по седем дела на месец. В Апелативния специализиран съд ще гледа по... три.", "date": "2017.10.13", "title": "НС гласува ударно спецзаплати за спецмагистрати"}
{"url": "http://www.mediapool.bg/visoka-topka-kiril-domuschiev-vs-nasko-sirakov-news270477.html", "text": "Собственикът на \"Лудогорец\" Кирил Домусчиев влезе в конфликт с легендата на \"Левски\" и негов колега в изпълкома на БФС Наско Сираков. Повод затова станаха слуховете, че бившият футболист може да се кандидатира за президент на съюза на предстоящия конгрес.\r\n\t\"Твърдо ще подкрепя Борислав Михайлов, ако реши отново да се кандидатира за президент на БФС. Другите две имена – Любослав Пенев и Наско Сираков, са абсурдни. Ако можете, кажете ми през последните 7-8 години къде са били управници те? Извинявайте, ама председателят на футболния съюз трябва да е авторитет, да, но трябва да има и визия, концепция за нещата, да е създал, построил нещо в живота си\", заяви Домусчиев пред \"Спортал\".\r\n\tКато основна заслуга на Михайлов в родния футбол той посочи построяването на новата база на националния отбор в Бояна. Добави и, че легендарният вратар бил признат в УЕФА, \"където го преизбират не за първи път – а там, да знаете, прости хора няма\".\r\n\t\"Кой стои зад кандидатурите на Наско и Любо? Кръгът \"Царско село\" и определени президенти на клубове, естествено. Все пак не сме паднали от Марс. Нека има кандидатури, но хората да бъдат с качества, да имат определени постижения, на база на които делегатите да изберат най-добрия. Това, че си бил добър футболист, нищо не значи. Матеус да не би да е добър треньор или мениджър? Защо не го направят него президент\", попита риторично босът на \"Лудогорец\".\r\n\tРеакцията на Сираков не закъсня, като той използва Фейсбук профила на съпругата си Илиана Раева, за да му отговори.\n\n\r\n\t\"Днес с учудване прочетох, че Кирчо от Делиормана, обикаляйки студиа и сайтове е намесил и моето име в поредния си медиен залп. Разбира се, че нямаше да взема отношение, ако ставаше въпрос за параходи и яхти. Там си ги мерят с вицепремиера. Но той решил да прави публична оценка за това дали ставам или не ставам за футбол. Днес ще му отговоря много кратко\", започва изявлението си бившият нападател.\r\n\t\"Кирчо, за още 20 години да си купиш ТВ правата за българското първенство, за следващите 20 години да си купиш първенството на България по футбол, пак само ще сънуваш, че можеш да достигнеш Сираков във футбола! Продължавайте с твоите 100-150 фена със сандвичи в ръка (знам откъде са им сандвичите) да скандирате \"българи юнаци\" на вашите мачове, а аз гледайки ще се опитам да видя повече от едно българче в отбора – Светльо Дяков, незнайно как попаднал в отбора\", пише Сираков, обобщавайки: \"Няма Що, огромен принос и огромна полза за българския футбол...\"\r\n\t\"От медийните ти изявления днес разбирам, че с каквото и да реша да се занимавам, ще трябва да те питам ставам или не ставам. Не знам как ти ги ражда главата тия, Кирчо? И друго разбрах: Щял съм да се кандидатирам за президент на БФС. Комична е истерията ти за моята кандидатура, Кирчо, която е плод на твоята фантазия и на кръга около теб! Такава кандидатура няма, ама кво ти пука\", добавя легендарният футболист.\r\n\tПозицията му завършва с предупреждение към Домусчиев, че Сираков е \"гърмян вълк\" и не се плаши от \"медийни войни\". \"Да си знаеш, че няма да ти е лесно с пушката срещу мен...\", заключва Наско Сираков.", "date": "2017.10.13", "title": "Висока топка: Кирил Домусчиев vs Наско Сираков"}
{"url": "http://www.mediapool.bg/kak-na-garba-na-darzhavna-bolnitsa-se-razchistva-patya-za-chastna-news270460.html", "text": "Частна лаборатория за няколко месеца прераства в многопрофилна болница по кардиология, за да поеме печеливша ниша на мястото на докараната почти до фалит държавна болница в Ловеч. При това частната лаборатория има принос за затъването на държавната болница, с която са имали договор доскоро. Проверка на Mediapool в Търговския регистър показва, че съдружник в новата частна болница \"Кардиолайф\" е бившият директор на Районната здравноосигурителна каса (РЗОК) в Ловеч Георги Бенев Стефанов.\r\n\tА от стенограмата от последното заседание на Националната здравноосигурителна каса (НЗОК) дори става ясно, че новото частно лечебно завенеие е получило договор с касата в отсъствието на нейния управител Камен Плочев и без неговото съгласие.\r\n\tКак започва всичко?\r\n\t\r\n\tОколо договора на държавната болница в Ловеч с частната лаборатория “Кардиолайф“ се разшумя през май, когато Министерството на здравеопазването започна да спасява на пожар закъсалото лечебно заведение, натрупало над 7 млн. лева дългове.\n\n\r\n\tТогава здравният министър Николай Петров обяви, че вместо лабораторията да си има отделен договор с касата, имала сключен договор с държавната болница, а парите, получавани от НЗОК, били делени \"по братски\". По думите му в резултат на това държавната болница е била ощетена и е трупала дългове. Съвместното партньорство датира от 2006 година.\r\n\t\r\n\tСъщо през май петима лекари напускат кардиологичното отделение на държавната болница, като същото се случва и с още няколко отделения. В края на същия месец болницата преустановява дейност.\r\n\tОт здравната каса обясниха за Mediapool, че когато държавната болница спира да изпълнява клинични пътеки по кардиология, пациентите и съответно плащанията на НЗОК се пренасочват към най-близкото такова отделение – в Плевен.\r\n\tСъщевременно обаче доскорошната частна лаборатория \"Кардиолайф\" успява да получи от Регионалната здравна инспекция (РЗИ)-Ловеч разрешително за дейност като многопрофилна болница.\r\n\tПо принцип при поява на ново лечебно заведение или когато някоя болница разкрие нова дейност, тя трябва да чака до началото на следващата бюджетна година, за да получи финансиране на от НЗОК. Изключение обаче се прави, когато на дадена територия няма друго лечебно заведение, което да осъществява тази дейност. И понеже Ловеч е останал без кардиология, \"Кардиолайф\" се сдобива с договор с НЗОК на 18 септември и касата пак се готви да прехвърли финансирането на тази дейност от Плевен обратно в Ловеч.\r\n\tВъпросът, че съсипването на държавната болница цели да обслужи \"частен интерес на една амбицирана да възникне скоро болница\",  от общинския съветник от СДС в Ловеч Иво Райнов. И всичко се случва по утъпкания сценарий – държавното отделение спира работа, за да отвори пътя на новата болница.\r\n\t\r\n\tОт стенограмата от последното заседание на надзора на НЗОК става ясно, че новата болница \"Кардиолайф\" е сключила договор с касата в отсъствието и без знанието на управителя й Камен Плочев, който е не по-малко възмутен от случващото се. Темата се повдига по повод обсъждане за преразпределението на бюджетите на касите в Ловеч и Плевен.\r\n\t\", казва той.\r\n\t\r\n\tПлочев обяснява, че е отсъствал и за този период е упълномощил служителката Зоя Вълева да го представлява. , коментира той.\r\n\t Плочев\r\n\tСега НЗОК обсъжда какъв бюджет следва да се отпусне на новата частна болница \"Кардиолайф\". Според зам.-министъра на здравеопазването Лидия Нейчева тя трябва да получава колкото изработи, а не автоматично да й се прехвърля бюджета на бившето кардиологично отделение на държавната болница. Председателят на Надзорния съвет на касата Кирил Ананиев предлага на следващото заседание да бъде извикан директорът на районната каса в Ловеч, а решението за бюджета на новата болница да се вземе на базата на отчетите за изработеното от нея.\r\n\t\r\n\tБившият управител на РЗОК-Ловеч Георги Бенев Стефанов, който понастоящем е съдружник в новата частна кардиологична болница, нашумя през 2010 година, когато при акция на ДАНС, прокуратурата и местната полиция бяха открити пликове с пари с имена на лекари в сградата на районната каса.\r\n\tПървоначалната версия бе, че става въпрос за канал за насочване на пациенти към частни лаборатории по инвазивна кардиология, където са им правени скъпи изследвания. А по онова време собственик на лабораторията \"Кардиолайф\" е дъщерята на Стефанов Мария Патрикова.\r\n\tВ последствие обаче случаят заглъхна без последствия.", "date": "2017.10.13", "title": "Как на гърба на държавна болница се разчиства пътя за частна"}
{"url": "http://www.mediapool.bg/pochti-vsichki-v-holivud-sa-znaeli-no-malchali-za-seks-posegatelstvata-na-uainstiyn-news270452.html", "text": "Скандалът с обвиненията в сексуален тормоз, отправени към един от най-успешните холивудски кинопродуценти - Харви Уайнстийн, всеки ден се разгаря с нова сила. Американската актриса Роуз Макгауън публично обяви в петък, че той я изнасилил, след като по-рано тя и още десетки актриси, сред които Анджелина Джоли, Гуинет Полтроу, Ашли Джъд, Розана Аркет, Мира Сорвино и пр. се оплакаха от сексуални посегателства от страна на Уайнстийн. В същото време и известни актьори проговориха, че са станали жертва на сексуални домогвания от страна на могъщи холиводуски шефове, но така и не съобщиха имена.\r\n\t\r\n\tВ серия публикации в Туитър Роуз Макгауън обвини и директора на \"Амазон студиос\" Роу Прайс, че е игнорирал оплакванията й, отправени по-рано. Преди ден самият Прайс бе обвинен за сексуално посегателство срещу продуцентка, в резултат на което компанията \"Амазон\" временно го отстрани и изпрати в принудителен отпуск.\r\n\tЗасега Прайс не е коментирал нищо, а Уайнстийн, който междувременно бе уволнен от собствената си продуцентска компания, отрича обвиненията.\r\n\tОбръщайки се към изпълнителния директор на \"Амазон\" Джеф Безос, Макгауън критикува компанията, че върти бизнес с Уайнстийн.\n\n\r\n\t, пише тя в Туитър и допълва, че му го е казала неведнъж., допълва актрисата.\r\n\tРоуз Макгауън обвини и актьора Бен Афлек, че порицавайки поведението на продуцента в социалната мрежа, не е признал колко дълго е знаел за това поведение на Уайнстийн.\r\n\tСпоред информации бордът на продуцентската компания \"Уайнстийн\" е бил наясно още през 2015 г. за плащания, извършвани в течение на десетилетия за уреждане на извънсъдебни споразумения с жени, които са подавали жалби срещу продуцента.\r\n\tТелевизия ЕнБиСи нюз също е атакувана за това, че не е пуснала разследването на сътрудника си Ронан Фароу, което впоследствие излезе на 5 октомври в сп. \"Ню Йоркър\".\r\n\tОт ден на ден се трупат все повече и повече доказателства не само за престъпното поведение на Уайнстийн и други холидвудски величия, но и за не по-малко укоримото мълчание на всички, които са знаели, но са го прикривали.\r\n\tТази история на шок и срам се допълва от откровенията и на актьори.\r\n\tПреди ден 40-годишният актьор Джеймс ван дер Бийк (звезда от сериала \"Кръгът на Доусън\" и инди-драмата \"Правилата на секса\") като гръм от ясно небе направи шокиращо публично признание за своя сблъсък със сексуалните апетити на продуценти. Той обаче така и не назова имена.\r\n\t, написа той в Тиутър, след като \"аплодира\" актрисите, проявили смелост да разкажат своите истории.\r\n\t \r\n\t \r\n\t, сподели Джеймс ван дер Бийк.\r\n\tПреди него мълчанието наруши бившият футболен състезател и комедиен актьор Тери Крюз, който се снима и в популярния филм \"Непобедимите\".\r\n\t \r\n\t \r\n\tТой съобщи в Туитър, че случаят \"Уайнстийн\" предизвиква у него \"посттравматичен синдром\", тъй като той самият е бил жертва на посегателства от страна на продуцент. Това се случило миналата година по време на прием в Холивуд, на който той присъствал с жена си. Тогава, пише Крюз. Първоначално той искал да се нахвърли на мъжа, но после си тръгнал за разказал за случилото се на всички от своето обкръжение.\r\n\t, споделя актьорът.\r\n\tИстинската история е на срам, не шок, коментира по този повод онлайн изданието на \"Икономист\". Сега всички се питат кой какво е знаел и откога, особено хората, които са работили с Уайнстийн и във филмите му.\r\n\tСамият Уайнстийн, който междувременно бе напуснат от съпругата си - дизайнерът Джорджина Чапман - отрича да е принуждавал някого да прави секс с него, но пък обяви, че търси лечение за поведението си.\r\n\tИ докато все повече холивудски знаменитости признават, че са били жертва на сексуални посегателства от страна на Уайнстийн, полицията в Ню Йорк и Лондон води разследване срещу него. Нюйоркската полиция разгледа жалба срещу него от 2004 г., както и дали са постъпили още жалби. Лондонската полиция е получила жалба за сексуално посегателство в района на Лондон през 1980-те години.\r\n\tСкандалът избухна миналата седмица, когато \"Ню Йорк таймс\" публикува информацията, че Уайнстийн се е споразумял извънсъдебно по 8 иска за сексуален тормоз. Известни актриси, сред които Ашли Джъд и Роуз Макгауън, заявиха, че той им е отправял непристойни предложения в контекста на бизнес срещи и е осъществявал нежелан физически контакт.\r\n\tХарви Уайнстийн поднесе извинения, без да отрича конкретни факти. По-късно обаче се закани да съди \"Ню Йорк таймс\", тъй като не му дали достатъчно време да реагира преди публикацията. Той временно се оттегли от поста си, докато приключи вътрешното разследване.\r\n\tТогава обаче холивудските звезди Анджелина Джоли и Гуинет Полтроу се присъединиха към актрисите, които го обвиняват в сексуален тормоз.\r\n\t, разкри Анджелина Джоли.\r\n\t\r\n\tГуинет Полтроу разказа пред \"Ню Йорк таймс\", че когато била на 22 години Харви Уайнстийн ѝ предложил роля във филма \"Ема\". Преди началото на снимките той я повикал в хотелската си стая, където ѝ предложил да се отдадат на масажи в спалнята. , спомня си сега носителката на Оскар. Тя успяла да попари мераците на Уайнстийн и се оплакала на тогавашния си приятел Брад Пит, който поискал обяснение от продуцента.\r\n\tВ статията на сп. \"Ню Йоркър\" три от проговорилите, включително италианската актриса Азия Ардженто, заявиха, че Уайнстайн ги е малтретирал. Ардженто признава, че като млада актриса е била изнасилена от продуцента. \"Ню Йоркър\" публикува и запис от полицейска операция срещу продуцента.\r\n\t\r\n\tИмето Уайнстийн е свързано с десетки световноизвестни филми носители на \"Оскар\" като \"Четецът\", \"Влюбеният Шекспир\", включително заглавията на Куентин Тарантино \"Убий Бил\" и \"Убий Бил 2\", поредицата \"Писък\".\r\n\tХарви Уайнстийн е също съосновател на компанията \"Мирамакс\", продуцирала култовия филм \"Криминале\" на Тарантино.\r\n\tХилари Клинтън, семейство Обама и десетки видни демократи, получили милиони в дарения от Уайнстийн през годините, както и растящ брой холивудски знаменитости, се отрекоха от продуцента.", "date": "2017.10.13", "title": "Почти всички в Холивуд са знаели, но мълчали за секс посегателствата на Уайнстийн"}
{"url": "http://www.mediapool.bg/klyuchovi-sayuznitsi-na-puchdemon-go-prizovaha-da-obyavi-nezasivimostta-na-katalunya-news270453.html", "text": "Двама ключови политически съюзници на управляващата коалиция в Каталуния призоваха днес каталунския лидер Карлес Пучдемон да не губи повече време и да обяви независимост от Испания веднъж завинаги, съобщи Асошиейтед прес.\r\n\t \r\n\tКрайнолявата каталунска партия \"Кандидатура за народно единство\" заяви, че Пучдемон трябва да пренебрегне предупреждението на испанското правителство, да отмени обявеното суспендиране и да провъзгласи категорично независимост. \r\n\t \r\n\tПартията държи 10 места в 135-местния каталунски парламент, но правителството на малцинството на Пучдемон е зависимо от подкрепата й, за да прокарва нормативни актове и не може да постигне мнозинство в регионалния парламент без нейна помощ.\n\n\r\n\t \r\n\tОрганизацията \"Каталунско национално събрание\", която организира масови протести в подкрепа на отцепването, също публикува кратко изявление с подобно послание. \r\n\t \r\n\tСпоред нея няма смисъл декларацията за независимост да стои в изчаквателна позиция, щом Мадрид отказва да води диалог. \r\n\t \r\n\tЦентралните власти дадоха на Пучдемон краен срок до понеделник да изясни дали е обявил независимост в двусмислената си реч пред парламента тази седмица. В нея той каза, че Каталуня е подписала декларация за независимост, но предложи да замрази прилагането й за няколко седмици, за да се даде възможност за посредничество и диалог с испанското правителство.\r\n\t \r\n\tМадрид обаче заплаши да задейства безпрецедентни мерки за отнемане на самоуправлението на Каталуния, ако тя продължи с реализирането на плановете за отцепване.\r\n\t \r\n\tСпорният член 155 от Конституцията, чрез който до края на седмицата Мадрид може да отнеме автономията на Каталуня и цялата администрация да мине на централно подчинение, досега никога не е бил прилаган. \r\n\t \r\n\tТекстът гласи, че \"ако дадена автономна област не изпълнява задълженията, които Конституцията или други закони ѝ вменяват или действа по начин, който накърнява сериозно общия интерес на Испания, (властите), с абсолютно мнозинство в Сената, могат да приемат необходимите мерки, за да я задължат да изпълни принудително въпросните задължения или за да защитят гореспоменатия общ интерес.\"", "date": "2017.10.13", "title": "Ключови съюзници на Пучдемон го призоваха да обяви незасивимостта на Каталуня"}
{"url": "http://www.mediapool.bg/azerski-kompanii-s-interes-da-gazifitsirat-bulgaria-news270459.html", "text": "България е изразила подкрепата си към Баку за изграждането на Южния газов коридор, по който каспийски газ ще постъпва в България от 2020 г., а Азербайджан е обявиха интереса на свои компания да участват в газификацията на България. Отделно двете страни са се договорили от 1 януари 2018 г. да се открие директна самолетна линия между Баку и София. Това е равносметката от разговор на президента Румен Радев с колегата му Илхам Алиев по време на тяхна среща в Баку, стана ясно от съобщение от \"Дондуков\" 2 в петък.\r\n\tРадев е по покана на Алиев на официално посещение в Азербайджан, с която тази година България отбелязва 25 години дипломатически отношения.\r\n\tБългарският държавен глава е посочил, че енергетиката свързва двете държави от много години, а изграждането на ключовия за Баку Южния газов коридор ще осигури на България реална диверсификация на източници и маршрути за газ в Южна и Централна Европа.\r\n\tПо думите на Радев е потвърден взаимния интерес от развитието на транспортните и газовите коридори между Азия и Европа, където България и Азербайджан имат стратегическо положение и двете страни трябва да извлекат всички ползи от това.\r\n\tАлиев е посочил, че постъпването на азерски газ в България ще отвори нови хоризонти за сътрудничество между двете страни. От 2020 г. у нас трябва да влизат 1 млрд. куб. м природен газ от азерското находище в Каспийско море \"Шах Дениз ІІ\", които са договорени от \"Булгаргаз\". Те ще идват по Южния газов коридор и бъдещата газова връзка с Гърция. Плановете на правителството на ГЕРБ са да привлече интереса на Баку към изграждането на планирания газов хъб край Варна и да увеличи доставките си у нас.\n\n\r\n\t\"Южният газов коридор, който ще свързва двете страни, е голям транснационален газов проект и финансовият елемент на този проект е 40 млрд. долара. В него участват седем страни. От находището \"Шах Дениз ІІ“ в Азербайджан ще постъпва газ в България\", припомня азерският президент. Илхам Алиев и обявил още, че държавата има интерес със свои фирми да участва в газификацията на България. Тя е на изключително ниско ниво, като едва 3 процента от домакинствата са газифицирани.\r\n\t\"Преминахме към практически стъпки за реализация на заложената добра основа в подписаната преди две години Съвместна декларация за стратегическо партньорство, която дава възможност за развитие във всички области от взаимен интерес“ посочва още българският държавен глава, цитиран от Президентството.\r\n\t\"Добрата новина е намерението на ръководството на Азербайджан да открие директна самолетна линия между Баку и София от 1 януари догодина, когато България ще поеме председателството на Съвета на ЕС. България потвърждава своята подкрепа към Азербайджан за новото Всеобхватно споразумение с Европейския съюз“, заявил още Радев.\r\n\tАзербайджанският президент обявил, че в близко бъдеще ще започне експлоатацията на железопътната линия Баку - Тбилиси – Карс и изразил надежда, че България ще вземе активно участие в този проект, защото страните, които са по протежението на тази линия, ще получат допълнителни възможности.\r\n\tРадев е подкрепил усилията на Европейския съюз по линия на Източното партньорство и за превръщането на региона в стабилен, сигурен и проспериращ. Той отбелязал и доброто развитие на двустранните образователни, научни и културни връзки и благодарил за финансовата помощ от Фондацията за културно и историческо наследство \"Гейдар Алиев“ за реставрацията на крепостта \"Трапезица“ във Велико Търново.\r\n\tНа свой ред Илхам Алиев отбелязал, че е важно двете страни да си сътрудничат и в сферата на селското стопанство и образованието.\r\n\tБългарският президент също така поканил азери за участие в обучителните програми на българските висши училища и Военната академия \"Г. С. Раковски“.\r\n\t \r\n\tВ рамките на посещението си Радев провел срещи с министър-председателя на Азербайджан Артур Расизаде, както и със заместник-председателя на парламента Зияфат Асгеров. Той посетил също така Културния център \"Гейдар Алиев\", творение на световноизвестния архитект Заха Хадид, допълват от Президентството.", "date": "2017.10.13", "title": "Азерски компании с интерес да газифицират България"}
{"url": "http://www.mediapool.bg/bsp-i-dps-poiskaha-ostavkata-na-deputat---patriot-zaradi-nedopustim-ezik-news270456.html", "text": "Ден след като депутатът от \"Обединените патриоти\" Валентин Касабов избълва всевъзможни квалификации към ДПС и заплаши \"патриотите\" да \"смачкат\" \"депесарските дървеници\", ДПС и БСП осъдиха езика на омразата и отправянето на заплахи в парламента.\r\n\tВ декларация от името на парламентарната група на ДПС Мустафа Карадайъ поиска премиерът Бойко Борисов да предприеме \"решителни действия\", а президентът Румен Радев - да изпълни мисията си като обединител на нацията. Социалистът Антон Кутев обяви, че Касабов трябва да напусне сам или да бъде отстранен от парламента.\r\n\tКарадайъ, който постоянно иска отстраняването на националистите от властта, обяви, че днес отговорността вече е на ГЕРБ. По повод заплахите, че ще ДПС бъдат \"смачкани\", той припомни: \"И Тодор Живков искаше да ни смачка - не ни спряха нито дулата на автоматите, нито танковете по пътя към демокрацията\".\r\n\tДепутатът от левицата Антон Кутев припомни, че в публичното изявление на Касабов се съдържат заплахи.\r\n\t\"Чухме думи като: \"Да внимават какво говорят и да не се пречкат в краката ни\", става дума за \"дървеници“ – в превод от турски, които \"щъкат и много миришат\" и трябва \"да внимават, защото можем да ги смачкаме\". Това е реториката, която чухме вчера.\r\n\t\"Извинявайте колеги, но в тези думи има неприкрита заплаха. Заплаха, която включва насилие. Заплаха на органично ниво! Обръщението не е към хора, а към \"дървеници\", които лесно може да бъдат \"смачкани\". Между другото, има член в НК, който се занимава с това! Аз обаче не съм съдия, а представител на демократично избран парламент и именно заради това, за мен заплахата в политическите отношения е недопустима. Тя, всъщност, не е допустима никъде\", каза Кутев.\r\n\tВ четвъртък депутатът от Обединените патриоти Валентин Касабов определи ДСП като \"дървеници, които трябва да бъдат смачкани\". Поводът за тези думи беше исканата оставка от страна на ДПС на вицепремиера Валери Симеонов заради скандалите от последните седмици.\r\n\tВ отговор се изказа Юлиан Ангелов от \"Обединените патриоти\" и обяви, че се е разбрало, че БСП и ДПС много ги е страх. Той обясни как ДПС се интересуват само от облагите на властта, а БСП - години наред мачкали хората.\n\n\r\n\t\"Нито БСП, нито ДПС имат право да говорят за морал, докато му се извинят\", обяви Ангелов.\r\n\tГЕРБ не взе отношение по темата, въпреки че от ДПС ясно определиха, че отговорността за престоя на националистите във властта се носи от формацията на Борисов. Обяснение поиска само Спас Гърневски, който чул как социалист в залата го нарекъл фашист. Гърневски обясни, че фашист е по-малко обидно от комунист.", "date": "2017.10.13", "title": "БСП и ДПС поискаха оставката на депутат - \"патриот\" заради недопустим език"}
{"url": "http://www.mediapool.bg/razdelyaneto-na-siamskite-bliznatsi-ot-sliven-e-nevazmozhno-news270462.html", "text": "Разделянето на сиамските близнаци Богдан и Янко, които се родиха през август 2016 година, е анатомично невъзможно и технически неосъществимо, а рискът от такава интервенция е необоснован. Това е заключението на водещи консултанти и специалисти от няколко болници, които са провели редица прегледи и изследвания на децата, за да изготвят становище до болница в САЩ дали е налице анатомична и функционална възможност за тяхното разделяне, както и относно възможността да бъдат транспортирани за операция.\r\n\tБлизките на децата са подали заявление до Фонда за лечение на деца, като единствено американската клиника дава шансове за разделянето на близнаците, но за целта трябва да има заключение на български специалисти.\r\n\tСтановището на българските лекари обаче е, че разделянето на близнаците е невъзможно и опасно.\r\n\tСпоред тях става въпрос за “тежка комплексна вродена аномалия“, тъй като близнаците са сраснати в тазово-седалищната област с обща коремна кухина.\r\n\tБлизнаците са родени на 22 август 2016 г. в болница в Сливен от 14-годишна майка, като бащата е роднина по съребрена линия. По документи бащата се води неизвестен и поради непълнолетието на майката законни представители са нейните родители.\n\n\r\n\tДо средата на месец септемри т.г. близнаците са били настанени в Дом за медико-социални грижи за деца “Вяра, Надежда и любов” - гр.Бургас, където се отглеждат. По разпоредба на МЗ те са посетени от този мултидисциплинарен медицински екип, за да може лекарите да се запознаят с актуалното им състояние и да се произнесат относно възможността за тяхното разделяне.\r\n\tВ последствие децата постъпват в “Пирогов“ след прогресивно влошаване на общото им състояние. При постъпването в Детска реанимация са в тежко увредено общо състояние, интоксикирани, с намаляване на телесното тегло, с изоставане във физическо и психическо развитие.\r\n\tПо време на престоя им в “Пирогов” са били проведени високоспециализирани образни и функционални изследвания и консултации с водещите специалисти от различните области от Института по педиатрия, Националната кардиологична болница, Клиника по педиатрия към Александровска болница, Университетска многопрофилна болница за активно лечение по неврология и психиатрия “Св.Наум”, “Пирогов”. Децата са подробно прегледани от 14 водещи специалисти – 5 от тях са национални консултанти, един е републикански консултант, а останалите са завеждащи клиники и отделения. Всички те са установили редица малформации и физически увреждания на децата, които правят невъзможно разделянето им.", "date": "2017.10.13", "title": "Разделянето на сиамските близнаци от Сливен е невъзможно"}
{"url": "http://www.mediapool.bg/smetnata-palata-iska-oditite-y-da-vodyat-do-reformi-news270461.html", "text": "Препоръките в одитите на Сметната палата трябва да водят до действителни реформи и подобрения на ефективността на публичните институции.\r\n\tТова заяви в Люксембург председателят на Сметната палата на България Цветан Цветков, който участва в конференция по повод 40-годишнината от създаването на Европейската сметна палата.\r\n\t\"Необходимо е нашите препоръки да водят до истински реформи, а всички одитни институции в ЕС да споделят общата кауза за подобряване на управленската отговорност в публичния сектор с цел възвръщане на доверието на европейските граждани\", посочи Цветков.\r\n\tПо думите му фокусът все повече трябва да бъде към одитите на изпълнението, тоест към анализа на целесъобразността, а не само към законосъобразността на публичните разходи. \"Дори разходните програми да съответстват на законовата рамка, те може да не носят истински ползи\", посочи Цветков.\r\n\tВ същата посока се изказа и шефът на Европейската сметна палата Клаус-Хайнер Лене. \"Доверието на гражданите в публичните финанси може само да бъде засилено, ако те видят, че всяко едно евро, изразходено на ниво ЕС, води до допълнителни ползи\", посочи Лене.", "date": "2017.10.13", "title": "Сметната палата иска одитите й да водят до реформи"}
{"url": "http://www.mediapool.bg/nad-15-dushi-se-natroviha-ot-dim-v-sgrada-na-saveta-na-es-v-bryuksel-news270458.html", "text": "Между 15 и 20 души пострадаха след отравяне от \"токсичен дим\" в сградата \"Европа\" на Съвета на ЕС в Брюксел. Част от пострадалите са в болница. Зданието, както и другата сграда на Съвета \"Юстус Липсус\", са евакуирани от съображения за сигурност.\r\n\tВ разпространено от Съвета на ЕС съобщение се казва, че причина за инцидента е повреда във вентилационната система в кухненските помещения. Това обаче нямало да попречи на срещата на държавните глави и правителствата от ЕС, която трябва да се проведе в същата сграда на 19 и 20 октомври.\r\n\tПресслужбата на съвета на ЕС обясни, че повреда във вентилационната система в кухнята е довела до натрупване на отровен дим в техническите помещения и част от хората, които работят там, се почувствали зле.", "date": "2017.10.13", "title": "Над 15 души се натровиха от дим в сграда на Съвета на ЕС в Брюксел"}
{"url": "http://www.mediapool.bg/ek-razreshi-regulatsii-pri-sdelki-s-nivi-no-ne-i-zabrana-za-chuzhdentsi-news270463.html", "text": "България вече няма никакво основание да продължава да налага ограничения за продажба на на земеделска земя на чужденци. Брюксел обяви в петък, че страните членки не могат да забраняват трансгранични сделки с ниви, както и продажбата им на фирми, а също така не могат да поставят условие за селскостопанска квалификация на купувача и изискване той непременно да я обработва.\r\n\tЕвропейската комисия публикува документ с насоки, които да подпомогнат държавите членки при защитата на нивите им от спекулативни цени и прекомерната концентрация на собствеността. Евронаръчникът ясно дефинира каква може да е държавната намеса на този пазар и изрично посочва, че са неправомерни всякакви ограничения на чуждите инвестиции в закупуването на земеделска земя.\r\n\tТочно очакването на тези насоки послужи за оправдание на ГЕРБ да  разглеждането на внесени от земеделското министерство законови поправки за отпадане на въведеното през 2014 г. правило за уседналост от пет години при покупката на земеделска земя в България. Заради това ограничение страната ни бе заплашена от Брюксел с минимум 830 хил. евро еднократна глоба и ежедневна санкция от 660 евро до отпадането му.\r\n\tСлед острата реакция на БСП срещу премахването на ограничението, управляващите решиха да изчакат сега обявените насоки, поискани от Европейския парламент заради наказателните процедури срещу България, Унгария, Латвия, Литва и Словакия, с което реално бяха замразени процедурите.\r\n\tСега обаче часовникът отново започва да тиктака и правителството вече трябва да предприеме крачката с премахването на забраната за продажба на ниви на чужденци, ако не иска да плаща солените санкции. То обаче ще трябва да се съобрази и препоръките, отправени от Брюксел за позволените и непозволените ограничения при сделките с ниви.\n\n\r\n\tСпоред Брюксел държавите могат да приемат определени регулации на поземлените си отношения и изрично посочват какви са допустимите регулации. Възможно е например изискването за предварително разрешение от националните органи за придобиване на земя. Други варианти са въвеждането на ограничения по отношение на площта на придобиваната земя, както и предоставянето на право на изкупуване с предимство, което дава възможност на определени категории купувачи да закупят нивата, преди тя да бъде продадена на други купувачи. Като приоритетни купувачи могат да бъдат вписани земеделски стопани, съседи, съсобственици, както и държавата. Държавата също така може да се намесва при определяне на цената, допускат от Брюксел.\r\n\tОт ЕК обаче изрично посочват, че е недопустимо да се налагат предварителни условия за закупуването на земя; задължение за стопанисване на земята от нейния собственик; забрана за закупуването на земя от фирми, а също така и изискването за притежаване на селскостопанска квалификация.\r\n\tС публикуването на тези насоки Еврокомисията определя ясен и изчерпателен набор от критерии за регулирането на пазара на земя, за да се гарантира равнопоставеност на участниците на този пазар при спазване на правото на ЕС, посочва се в съобщението от Брюксел.\r\n\tНасоките за регулация са необходими, защото земеделската земя е оскъден и особен актив, който заслужава специална защита, обясняват от Еврокомисията. \"Това е причината някои държави членки да налагат ограничения върху придобиването му. Същевременно чуждестранните инвестиции са важен източник на капитали, технологии и знания. Те могат да способстват за повишаване на производителността в селското стопанство и за подобряване на достъпа до финансиране за местните предприятия. Правилата на ЕС относно свободното движение на капитали са от съществено значение за гарантиране на тези трансгранични инвестиции\", обясняват още от ЕК.\r\n\tСега предстои да се види какви законови поправки ще предприемат управляващите от ГЕРБ за регулирането на сделките с ниви.", "date": "2017.10.13", "title": "ЕК разреши регулации при сделки с ниви, но не и забрана за чужденци"}
{"url": "http://www.mediapool.bg/izrael-shte-posledva-primera-na-sasht-i-shte-napusne-yunesko-news270429.html", "text": "Израелският премиер Бенямин Нетаняху заяви, че Израел се готви да се оттегли от ЮНЕСКО след \"смелото и морално решение\" на САЩ, което Вашингтон обяви в четвъртък, предаде Асошиейтед прес.\r\n\t \r\n\t\"ЮНЕСКО се е превърнала в театър на абсурда, защото вместо да съхранява историята, я изопачава\", каза Нетаняху.\r\n\t \r\n\tТой съобщи, че е наредил на израелската дипломация да подготви оттеглянето на Израел от организацията заедно с американците.\r\n\t \r\n\tВ четвъртък САЩ обявиха, че напускат Организацията на ООН за образование, наука и култура заради антиизраелските пристрастия на организацията и необходимостта тя сериозно да се реформира. Напускането ще влезе в сила на 31 декември 2018 г.\r\n\t \r\n\tЮНЕСКО е приела няколко резолюции срещу Израел, а през 2011 г. прие за свой член Палестина.\r\n\t \n\n\r\n\tМиналата година и Израел прекрати сътрудничеството си с организацията заради нейна резолюция, с която разкритикува ограничаването на достъпа на мюсюлманите до святото място, познато на евреите като Храмов хълм, а на мюсюлманите като джамия Ал-Акса, в източен Йерусалим.\r\n\t \r\n\tПостоянният представител на САЩ в ООН Ники Хейли заяви в четвъртък, че \"крайната поляризация на ЮНЕСКО се е превърнала в хронично неудобство\". Решението на ЮНЕСКО да обяви за палестинска територия старата част на град Хеброн и Гробницата на патриарсите е поредната \"безразсъдна постъпка\" накарала САЩ да напуснат организацията, посочи Хейли.\r\n\t \r\n\tТя спомена и \"оставянето на сирийския диктатор Башар Асад в комисия на ЮНЕСКО за човешките права дори след кръвопролитното му смазване на мирни протести\".\r\n\tПостоянният представител на Израел в ООН Дани Данон определи оттеглянето на САЩ от ЮНЕСКО като \"повратна точка\".\r\n\t \r\n\tСега ЮНЕСКО знае, че \"нейните абсурдни и срамни резолюции срещу Израел имат последствия\", заяви той.\r\n\t \r\n\tГенералният секретар на ООН Антонио Гутереш дълбоко съжалява за решението на САЩ да напуснат ЮНЕСКО, имайки предвид важната роля, която са играли в тази организация от момента на основаването й, заяви говорителят на ООН Фархан Хак.\r\n\t \r\n\tТова оттегляне на САЩ от ЮНЕСКО не е първото, като предишният път е през 1984 г. при президента Роналд Рейгън. Оставането им извън организацията продължава до 2002 г., когато отново се връщат в нея при президента Джордж Буш-син.\r\n\t \r\n\tНапускането на САЩ и Израел става на фона на напрегнати избори на нов генерален директор на ЮНЕСКО, които протичат в сянката на проблеми с финансирането на организацията и разногласия заради палестинското членство в нея.\r\n\t \r\n\tВ момента тече избор за нов генерален директор на ЮНЕСКО. Кандидатите за поста са бившият външен министър на Катар Хамад бин Абдулазиз ал Кауари и бившата министърка на културата на Франция Одри Азуле.\r\n\t \r\n\tВашингтон оттегли финансирането си за ЮНЕСКО от 2011 г., когато организацията, оглавявана от Ирина Бокова, призна Палестина за свой пълноправен член. САЩ и Израел бяха едва сред 14-те от общо 194 членове, които гласуваха против приемането на палестинците, припомня Ройтерс. Средствата, които САЩ трябваше да внесат в ЮНЕСО от тогава досега, вече надхвърлят 500 млн. долара.\r\n\t \r\n\tМакар Вашингтон да подкрепя бъдеща независима Палестинска държава, позицията е, че тя трябва да възникне в резултат на мерни преговори и приемането й в международни организации не помага за приключването на преговорите.\r\n\t \r\n\tЮНЕСКО има около 2000 служители, повечето от които базирани в Париж. През последните години организацията затъна в регионални съперничества и проблеми, свързани с недостиг на финансиране.", "date": "2017.10.13", "title": "Израел ще последва примера на САЩ и ще напусне ЮНЕСКО"}
{"url": "http://www.mediapool.bg/desetki-zhertvi-i-900-izcheznali-sled-pozharite-v-kalifrniya-news270431.html", "text": "Броят на хората, намерили смъртта си в горските пожари в северната част на Калифорния се увеличи до 31 души, а местните власти предупредиха, че условията ще се влошат, съобщи Би Би Си.\r\n\tОколо 900 души са в неизвестност и се водят изчезнали, след като най-малко 22 пожара бушуват в прочутия винен район. Повече от 8000 пожарникари се борят с огнената стихия.\r\n\tПламъците унищожиха над 3500 сгради, включително много домове, близо 700 км земи и доведоха до разселването на около 25 хил. души.\r\n\tЖертвите в окръг Сономаса 17 души, а други 8 са загинали в окръг Мендосино. Четирима са загиналите в окръг Юба и двама в окръг Напа, информираха властите.\r\n\tДанните показват, че тазгодишните горски пожари са най-смъртоносните в Калифорния от 1933 г., когато 29 души са загинали при пожари в Грифит Парк в Лос Анджелис.\n\n\r\n\tГъстият дим, който се отделя от стихията замърсява въздуха в радиус от 200 километра, което наложи затварянето на част от училищата в региона.\r\n\tСилните ветрове, които затрудняваха пожарникарите в последните дни вече са поутихнали, но прогнозите предупреждават, че те ще се завърнат в петък вечерта.", "date": "2017.10.13", "title": "Десетки жертви и 900 изчезнали след пожарите в Калифрния"}
{"url": "http://www.mediapool.bg/nad-300-eksponata-za-nad-12-mln-lv-na-avtosalona-v-sofiya-news270424.html", "text": "Международният автомобилен салон София 2017 ще бъде най-голямото и мащабно изложение в 25-годишната история на \"Интер Експо Център\".\r\n\t65 фирми с над 300 експоната очакват посетителите от 14 до 22 октомври в изложбения център на бул.\"Цариградско шосе\".\r\n\tОбщата стойност на изложените автомобили е 12 млн. лева, а мощта им надхвърля 40 000 конски сили.\r\n\tВ изложението участват всички вносители на автомобили у нас без един, каза председателят на Асоциацията на автомобилните производители и техните оторизирани представители у нас Александър Миланов.\r\n\tЕкспонатите са разположени на 14 000 кв. м изложбена площ, което е два пъти повече от изложението през 2011 г. По думите на Миланов \"не защото толкова успяхме да напълним, а защото толкова имаше за пълнене\".\r\n\tВ шестте зали на \"Интер Експо Център\" посетителите ще могат да разгледат и над 70 технологични новости и автомобилни премиери. От тях броят на автомобилите с алтернативно задвижване – хибридни, плъг-ин и изцяло електрически е общо 28.\n\n\r\n\tНа тазгодишното изложение има рекорд и при автомобилите за тест драйв – общо 83 леки коли, джипове и мотоциклета.\r\n\tДругата изненада е голямата награда. Както обикновено тя е чисто нов автомобил, но новото е, че късметлията ще може да избере из между 12 марки.\r\n\tЗа последните 10 години Асоциацията на автомобилните производители (ААП) и техните представители у нас са направили оборот от 33 млрд. лв., каза Миланов. Те идват от продажбата на нови автомобили, сервизното им обслужване и доставката на части. Направените инвестиции в изложбените центрове на марките у нас и автосервизите възлизат на над 700 млн. лв., а в тях работят около 7000 служители.\r\n\tЗа първите осем месеца на годината продажбите на нови автомобили у нас бележат ръст от 18 на сто. Съотношението на покупката на нови и стари автомобили е 10:1 в полза на колите втора употреба, по данни на бранша.", "date": "2017.10.13", "title": "Над 300 експоната за над 12 млн. лв. на автосалона в София"}
{"url": "http://www.mediapool.bg/rusiya-zaplashi-da-razpolozhi-oshte-raketi-krai-polsha-news270434.html", "text": "Русия може да отвърне на дислоцирането на бронетанкова дивизия на САЩ в Полша с разполагане на допълнителни тактически ракети \"Искандер\" в Калининград. Това заяви председателят на комисията за отбрана в руския парламент и бивш командващ руските въздушно-десантни войски Владимир Шаманов, цитиран от световните агенции.\r\n\tРусия обвинява САЩ в незаконно увеличаване на войските си в Полша и балтийските страни. Според Москва разполагането на цяла американска бронетанкова дивизия в Полша е в нарушение на споразумението между Русия и НАТО.\r\n\t\"Това създава предпоставки, които могат да им позволят да формират плацдарм. Ние, разбира се, няма да гледаме на това през пръсти, а ще предприемем ответни мерки\", заяви Шаманов.\r\n\tТой потвърди, че сред тези мерки може да е разполагането на допълнителни войскови части в западно направление.\r\n\t\"Не само части и подразделения, а и средства за поразяване - например увеличаване на комплексите \"Искандер\", включително в Калининград\", отбеляза той.\n\n\r\n\t\"Ставащото се извършва без наше съгласие, което е категорично забранено от международните договорености\", заяви шефът на руската парламентарна комисия за отбрана.\r\n\tГоворителят на руското Министерство на отбраната Игор Конашенков беше още по-категоричен, като обясни: \"на фона на \"истерията\" в натовските държави заради руско-беларуските маневри \"Запад-2017\" в Полша \"тихомълком\" е пристигнала Втора танкова бригада на САЩ и се е разгърнала със своята бронирана техника\". При това, по думите на генерала, в Полша и балтийските страни е останала бойната техника на изтеглилата се Трета танкова бригада на САЩ.\r\n\t\"По този начин въпреки всички изявления на НАТО и САЩ за незначителността на съсредоточаваните към руските граници войски, де факто сега е разгърната вече не бригада, а механизирана дивизия на САЩ, към която за два часа може да бъде прехвърлен личен състав от най-близката американска база в Европа (Рамщайн, ФРГ)\", каза руският генерал.\r\n\tСпоред него Пентагонът е извършил тази операция под мошенически разиграната раздухвана истерия за някаква \"руска заплаха\". \"Така че кой се готви за агресия?\", попита реторично Конашенков.\r\n\tПоследният съветски лидер Михаил Горбачов заяви междувременно, че знаковият договор за контрол върху въоръженията, помогнал за спиране на Студената война, е в опасност и призова за среща на върха между американския президент Доналд Тръмп и руския президент Владимир Путин, за да бъде спасено споразумението.\r\n\tВ статия във в. \"Росийская газета\" Горбачов казва, че договорът е в опасност и Тръмп и Путин трябва да се срещнат, за да обсъдят проблемите на ядреното разоръжаване и стратегическата стабилност.\r\n\tСпоред Горбачов договорът \"се оказва най-уязвимата брънка в системата за ограничаване и намаляване на оръжията за масово унищожение\".\r\n\t\"Ако системата за ограничаване на ядрените оръжия рухне, а именно до това може да доведе разпадането на договора за ядрените сили със среден обсег, последиците ще бъдат катастрофални\", заяви той.\r\n\tОбръщайки се към Тръмп и Путин, Горбачов каза, че иска да види \"пълноценна\" среща на върха между САЩ и Русия като тази, в която е участвал той в края на Студената война.\r\n\t\"Никак не е нормално президентите на ядрените сили да се срещат някъде \"в кулоарите\" (на някое събитие) и да са се срещали само веднъж\", заяви Горбачов, имайки предвид срещата между Тръмп и Путин на форума на Г-20 в Германия през юли.", "date": "2017.10.13", "title": "Русия заплаши да разположи още ракети край Полша"}
{"url": "http://www.mediapool.bg/kursat-na-bitkoina-doblizhi-6000-dolara-news270436.html", "text": "Курсът на биткоина продължава да расте и да чупи рекорди. В нощта на 12 срещу 13 октомври стойността му се вдигна до 5856.1 долара за една криптомонета, съобщава в петък сайта CoinDesk.\r\n\tДен по-рано биткоинът за втори път в историята си превиши пет хилядната граница и достигна максимум от 5426 долара.\r\n\tПо-рано се съобщаваше, че една от възможните причини за ръста на валутата може би е скорошното известяване на плановете на \"Голдмън Сакс\" (Goldman Sachs) да помогне на клиентите си да търгуват с биткоини и други криптовалути. Това писа американското бизнес издание \"Уолтстрийт Джърнъл\". До момента обаче по негови данни банката няма нито бизнес план, нито инвестиции в биткоини.\r\n\tПри това бившият главен икономист на Междунардния валутен фонд (МВФ), професорът по икономика от Харвадския университет Кенет Рогоф е уверен, че биткоинът скоро ще претърпи крах, тъй като правителствата на повечето страни няма да позволят безконтролно да се разширява анонимната и безгранична система блокчейн.\r\n\tСъществуват проекти, позволяващи на хората от различни страни да вземат кредити в криптовалута бързо и с много ниска лихва. Получава се нещо подобно на отворена международна банка. Това обаче е прекалено рисковано. Ако кредитополучателят реши да не връща криптопарите, засега няма законен начин те да бъдат изискани, обясняват експерти.\r\n\tДокато властите на различните страни решават какво да правят с феномена криптовалути, биткоините започнаха да влияят на живота на обикновените хора. В Холандия например,  за биткоини и се пресели със семейството си в къмпинг с надеждата скоро да забогатее.", "date": "2017.10.13", "title": "Курсът на биткоина доближи 6000 долара"}
{"url": "http://www.mediapool.bg/turtsiya-osuetila-migrantski-napliv-kam-bulgaria-i-gartsiya-news270437.html", "text": "Турските власти са заловили над сто бежанци и мигранти, които планирали да проникнат нелегално в България и Гърция, предаде Анадолската агенция.\r\n\tМигрантите са с произход от Сирия, Пакистан, Афганистан и Иран. Те са били заловени на различни места в погранични райони до България и Гърция.\r\n\tМеждувременно електронното издание на в. \"Миллиет\" съобщи за залавянето на 19 нелегални мигранти, които имали намерение да избягат в България от турския окръг Къркларели.\r\n\tЕкипи на жандармерията заловили групата, състояща се от 18 афганистанци и един пакистанец, в района на град Демиркьой. Мигрантите ще бъдат експулсирани.\r\n\tВ четвъртък гръцката полиция е спасила 54 мигранти открити във ван. Арестувани са двама българи. Те са заподозрени, че са част от мрежа за трафик, на които било платено да прекарат мигрантите през страната.\n\n\r\n\tВ изявление на полицията се посочва, че превозното средство е било спряно на път в родопската област в Североизточна Гърция.\r\n\tМигрантите - 52-ма сирийци и двама сомалийци, били натъпкани в задната част на вана и заключени отвън в пространство от четири на два и половина метра при липса на вентилация. Сред тях е имало и 13 непълнолетни.\r\n\tДвамата българи, на 36 и 38 години, са обвинени в нелегално превозване на мигранти и застрашаване на човешки живот.\r\n\tВсеки от мигрантите платил по 1500 евро, за да бъде отведен от сухопътната граница с Турция, която те преминали нелегално, до северния гръцки град Солун.\r\n\tСитуацията по островите в Гърция отново е започнала да става взривоопасна, тъй като властите отчитат нов бум на мигранти.\r\n\tВестник \"Вима\" съобщава, че от юли насам растящият поток на бежанци и мигранти към Гърция е на път да претовари приемните центрове, тъй като блокираните в тях чужденци в момента надхвърлят 13 700 души.\r\n\tПо-рано тази седмица властите в Атина съобщиха за увеличение на броя на бежанците и мигрантите, влезли нелегално в северната част на страната през сухопътната граница с Турция през септември.\r\n\tСпоред изнесените данни влезлите нелегално през септември са били 2428 души, докато през август те са наброявали 1497 души.\r\n\tМеждувременно европейски страни обявиха, че продължават граничните проверки и през 2018 г. Норвегия ще удължи действието на режима на граничен контрол с другите страни от Шенгенската зона, като обяви срок - до май 2018 г. Това вече направиха Германия, Франция, Австрия и Дания.\r\n\tНорвегия е обезпокоена от заплахата от тероризъм в Европа и факта, че на територията на Шенгенската зона все още има много мигранти, чиято самоличност не може да бъде установена по достоверен начин. Затова ще продължим да извършваме контрол в границите на Шенген и след 11 ноември, се казва в изявление министърът на правосъдието Пер-Вили Амундсен.", "date": "2017.10.13", "title": "Турция осуетила мигрантски наплив към България и Гърция"}
{"url": "http://www.mediapool.bg/turski-spetschasti-sa-navlezli-v-siriyskiya-grad-idlib-news270438.html", "text": "Турски войници от специалните части, дислоцирани край границата със Сирия, са навлезли в град Идлиб, който се намира на около 45 км от турско-сирийската граница, съобщи \"Си Ен ЕнТюрк\".\r\n\tЗаедно с турските войници в града е влязъл конвой от 12 бронирани автомобила. В групата са били включени около 80 турски командоси, съобщи специалистът по сигурността Абдуллах Агар.\r\n\tСпоред него друга група от 40 командоси може да се прехвърли на сирийска територия още тази нощ.  \r\n\tТурският президент Реджеп Ердоган заяви по-рано, че турската армия помага на атаките на бунтовниците от Сирийската свободна армия за освобождаването на град Идлиб.\r\n\t\"В Идлиб се подготвя сериозна операция\", каза Ердоган.\n\n\r\n\tОще на 8 октомври турски военни части навлязоха в района, съобщи Генералният щаб  на турската армия.\r\n\t\"Съгласно договореностите, постигнати на преговорите в Астана относно създаването на зона за премахване на ескалацията в провинция Идлиб, турските въоръжени сили, като една от страните гарант, започнаха разузнавателна операция на 8 октомври, за да създадат наблюдателни пунктове за наблюдение на примирието\", се казва в изявлението на Генералния щаб, оповестено на 9 октомври.", "date": "2017.10.13", "title": "Турски спецчасти са навлезли в сирийския град Идлиб"}
{"url": "http://www.mediapool.bg/spetsialisti-preporachvat-rabotodatelite-da-vaksinirat-sluzhitelite-si-sreshtu-grip-news270439.html", "text": "Работодателите да имунизират служителите си срещу грип, за да се намалят размерите на евентуалната грипна епидемия, призоваваха специалисти по инфекциозни болести по време на годишната си конференция в Русе. В България по-малко от 30 на сто от хората си поставят противогрипни ваксини, докато в другите европейски страни процентът надхвърля 80.\r\n\tГрипната ваксина е особено препоръчителна за децата и възрастните над 65 години, защото при тях усложненията вследствие на заболяването може да са много по-сериозни.\r\n\tТази есен все още няма регистриран случай на грип в България. Очакваният вирус е Мичиган.\r\n\tЗа да се предпазим от него или поне да няма сериозни усложнения, инфекционистите препоръчват всеки българин, който няма противопоказания, да се ваксинира.\r\n\t“Работодателят трябва да имат грижата за своите работещи, защото ако ние, в цялата страна нямаме ваксинално покритие 60-70%, няма как да се справим с разпространението на тази инфекция“, каза проф. Татяна Червенякова, председател на Българското дружество по инфекциозни болести.\r\n\tСпециалистите препоръчват и противовирусни препарати при грип, но при условие, че се вземат още при първите симптоми. Както и ако се разболеем, да си почиваме в къщи, а не да ходим на работа и да рискуваме още да усложним заболяването.", "date": "2017.10.13", "title": "Специалисти препоръчват работодателите да ваксинират служителите си срещу грип"}
{"url": "http://www.mediapool.bg/chehite-razchitat-na-miliardera-babish-da-opravi-stranata-im-news270440.html", "text": "Задръстванията и пътните строежи по основната 200-километрова магистрала от столицата Прага до югоизточната част на Чехия символизират провала на правителството, според много чехи, които търсят нов шампион, за да оправи страна им.\r\n\t \r\n\tОколовръстното шосе на Прага все още не е завършен след десетилетия неуспешно райониране, а железопътна връзка до пражкото летище се обсъжда от 20 години, без да започва изграждането й.\r\n\tСветовната банка нарежда страната на 130-о място в света по ефективност в издаването на разрешителни за строеж и на последно място в Европейския съюз.\r\n\t \n\n\r\n\tНа изборите на 20-21 октомври гласоподавателите изглежда са настроени да дадат власт на мъж, който може да подреди всичко: милиардера бизнесмен Андрей Бабиш, чиято реторика против върхушката напомня на използваната от президента на САЩ Доналд Тръмп.\r\n\t \r\n\t\"Виждам резултати, останалите само говорят\", казва Ервин Хайнъл след среща с Бабиш в пенсионерски клуб във Варндорф, на 125 км северно от Прага. \"Това е единственият възможен избор\".\r\n\tЦентралноевропейската страна се присъедини към ЕС през 2004 година и направи големи крачки в икономическото развитие. Хората обаче чувстват, че заплатите и обществените услуги се бавят в догонването на по-богатия Запад, а в същото време бизнес \"акули\" правят милиарди от често тъмни приватизации и договори за обществени поръчки.\r\n\t \r\n\tБабиш, чиято партия АНО изпреварва доста конкурентите си в социологическите допитвания, успя да \"се продаде\" като човек, борещ се с пречките от коалиционните партньори, спечелвайки в същото време доверие с популярни решения като вдигане на пенсиите, докато бе министър на финансите.\r\n\t \r\n\tВотът за Бабиш обаче не е толкова недвусмислен. Като втория по богатство чех, той изгради химическата, хранителната и медийната си империя в същата среда, която той и избирателите критикуват. Освен това Бабиш не е ново лице, след като управлява като по-малък партньор на левоцентристките социалдемократи от 2014 година.\r\n\t \r\n\t\"Социалдемократите все още се идентифицират със старата власт, а АНО е символ на новата власт, оттук и доверието към нея за икономически успех, правителствена стабилност и т.н.\", коментира Даниел Прокоп от социологическа агенция Median.\r\n\t \r\n\tБИЗНЕС ПОДХОД\r\n\t \r\n\tМного хора уважават Бабиш заради неговия бизнес подход към управлението, който според него липсва на политиците.\r\n\t \r\n\t\"Той е опитен като бизнесмен, би могъл да го покаже и като управлява държавата\", посочва 63-годишната Карина Брътинска след среща с Бабиш на централния площад във Варнсдорф като част от предизборната му кампания.\r\n\t \r\n\tУспехите му включват бюджетен излишък за миналата година. Като финансов министър до май тази година, преди да бъде отстранен от премиера, Бабиш увеличи приходите, въвеждайки повторна проверка на ДДС и отчитане в реално време на продажбите в магазините.\r\n\t \r\n\tСамо че бюджетът бе подпомогнат преди всичко от икономическия растеж, ниските лихвени проценти и спада в държавните инвестиции в резултат на проблеми като бавна подготовка на пътно строителство, което означава по-малко харчене.\r\n\t \r\n\tНеговата партия АНО държи министерството на транспорта през последните четири години. Чехите построиха близо 160 км магистрали през изминалите 10 години спрямо 2300 км в Полша и 250 км в Словакия.\r\n\t \r\n\tЧехите освен това се ангажираха да повишат разходите за отбрана, но докато АНО управляваше военното министерство те спаднаха под 1 % от брутния вътрешен продукт, след което леко нараснаха тази година, но са още далеч от целта на НАТО за 2 %.\r\n\t \r\n\tБабиш също така понесе въздействието на разследването за предполагаема измама при получаване на субсидия от 2 милиона евро - обвинение, за което би могло да доведе до присъда за лишаване от свобода. Той отрича всякакво престъпление и описва това като опит на противници да го дискредитират.\r\n\t \r\n\t\"Той не се страхува от никого. Той е честен\", отбелязва Анна Хавелкова, поддръжник на АНО във Варнсдорф.\r\n\t \r\n\tТази година Бабиш прехвърли групата си от над 250 компании Agrofert на доверителен фонд, но остава лице, облагодетелствано от фонда.\r\n\t \r\n\tAgrofer получава земеделски и инвестиционни субсидии, има и многобройни сделки с държавния сектор, засилвайки критиките от конкуренти и медии за конфликт на интереси.\r\n\t \r\n\tБабиш призна за конфликт на интереси преди прехвърлянето на Agrofer в доверителен фонд, но заяви, че никога не е злоупотребявал с това.\r\n\t \r\n\tСписание \"Форбс\" оценява нетното богатство на Бабиш на 88 милиарда чешки крони (4,01 милиарда долара), което е повече спрямо 40 милиарда през 2013 година, преди да влезе в правителството.\r\n\t \r\n\tИзбирателите на АНО не са смутени и от членуването на Бабиш в Комунистическата партия преди демократичната революция през 1989 година или пък от контактите му с тайната полиция по онова време.\r\n\t \r\n\t\"Успехът винаги е придружен от завист. Всеки има минало, но мен ме интересува настоящето. Той има визия за бъдещето и аз вярвам, че може да я изпълни\", заяви бизнесменът Славомир Свитана на митинг на Бабиш в центъра на Прага.", "date": "2017.10.13", "title": "Чехите разчитат на милиардера Бабиш да оправи страната им"}
{"url": "http://www.mediapool.bg/pametnik-na-boris-nemtsov-shte-bade-izdignat-v-kiev-news270441.html", "text": "В украинската столица ще има паметник на руския опозиционен политик Борис Немцов и градина, носеща неговото име, съобщи кметът на града Виталий Кличко, цитиран от ТАСС.\r\n\t \r\n\t\"Вече сме определили градината и сме обсъдили възможността да бъде поставен паметник. В скоро време ще излезем и с решение по тези въпроси\", посочва Кличко според съобщение на пресслужбата си.\r\n\t \r\n\tБорис Немцов беше съпредседател на руската партия \"Парнас\". На 27 февруари 2015 г. той беше застрелян в центъра на Москва, на Големия Москворецки мост.", "date": "2017.10.13", "title": "Паметник на Борис Немцов  ще бъде издигнат  в Киев"}
{"url": "http://www.mediapool.bg/irakskite-sili-napredvat-sreshtu-kyurdite-v-bogatata-na-petrol-provintsiya-kirkuk-news270442.html", "text": "Багдад започна днес военни операции в провинция Киркук, където хиляди кюрдски бойци пешмерга се готвят да отбраняват позициите си в богатия на петрол иракски регион, за който претендира Иракски Кюрдистан, съобщи Франс прес.\r\n\t \r\n\t\"Иракските въоръжени сили напредват, за да си върнат военните бази, които бяха превзети през юни 2014 г.\", от пешмерга, след като иракските войски отстъпиха пред настъпващите джихадисти от \"Ислямска държава\" в Северен Ирак, заявил пред Франс прес иракски генерал, пожелал анонимност. \r\n\t \r\n\tИракската армия, разположена югозападно от град Киркук, настъпва към южната част на едноименната провинция и днес сутринта си е върнала база 102, изоставена без бой от кюрдските бойци, добавил генералът.\n\n\r\n\t \r\n\tМеждувременно хиляди тежко въоръжени пешмерга са се се разположили в град Киркук и около него, за да отблъснат настъплението на иракските правителствени сили, съобщи в Туитър съветник на президента на Иракски Кюрдистан Масуд Барзани. \r\n\t \r\n\tРъководството на автономната област тази нощ е изпратило към Киркук подкрепления от 6000 кюрдски бойци, съобщи телевизия \"Рудау\".", "date": "2017.10.13", "title": "Иракските сили напредват срещу кюрдите в богатата на петрол провинция Киркук"}
{"url": "http://www.mediapool.bg/borisov-preprati-ninova-kam-radev-za-voenno-uchenie-na-nato-news270443.html", "text": "Премиерът Бойко Борисов задочно посъветва лидера на БСП Корнелия Нинова да пита президента Румен Радев за военно учение на НАТО в Черно море. \"В това учение главна роля има върховният главнокомандващ президентът Румен Радев\", казва Борисов на правителственото заседание в сряда, видно от публикувана стенограма. Думите му са по повод на Нинова Борисов да дойде в Народното събрание и да обясни дали НАТО създава нови многонационални сили в Черно море, както била съобщила агенция Ройтерс.\r\n\t \r\n\tПо време на правителственото заседание зам.-министърът на отбраната Атанас Запрянов е потвърдил, че държавният глава Румен Радев е информиран за учението.\r\n\t \r\n\t\"Защото Корнелия Нинова ме вика в парламента да обяснявам защо съм допуснал в Черно море военно учение, флотилии и т. н. Нали ще се борим с фалшивите новини! Затова информирам. Аз не мога да разбера – ние като членове на НАТО в ученията не трябва ли да участваме?!\", коментира възмутено Борисов.\n\n\r\n\t \r\n\t\r\n\t \r\n\t\r\n\t\tВицепремиерът и външен министър Екатерина Захариева от своя страна коментира в сряда, че \"флотилия на НАТО в Черно море няма\". \r\n\t\r\n\t\t \r\n\t\r\n\t\t\"Корнелия Нинова пак не е разбрали нещо. Флотилия на НАТО в Черно море няма. Нито има, нито ще дойде\", каза Захариева.\r\n\t\r\n\t\t \r\n\t\r\n\t\tТя посочи, че Алиансът наистина обръща повече внимание на източния си фланг в последните месеци, но това не означавало, че се подготвят за военни маневри.\r\n\r\n\t \r\n\tЗам.-военният министър Атанас Запрянов обясни по-рано, че не се предвижда и няма планове за създаване на постоянно присъствие на военноморски сили на НАТО в Черно море.\r\n\t \r\n\t\"В тези учения няма движения на войски никъде на територията на НАТО. Те имат за цел единствено да се отработят въпросите за вземане на военно-политическо решение в Главната квартира в Брюксел и военното командване на НАТО, както и в страните, оторизирани при управление на военнополитически кризи\", каза зам.-министър Запрянов.\r\n\t \r\n\tПреди година и половина премиерът Бойко Борисов категорично отхвърли идеята за сформиране на черноморска флотилия. Тогава управляващите заявиха, че флотилията е била местна инициатива и биха обсъждали вариант само в рамките на НАТО.\r\n\t \r\n\tПо-рано тази седмица Алиансът обяви създаването на многонационални сили в Румъния с цел да контрира влиянието на Русия в черноморския регион след окупацията на Крим.\r\n\t \r\n\t\r\n\t \r\n\tБорисов използва правителственото заседание в сряда, за да напомни на министрите за пренасроченото заседание на КСНС при президента на 17 октомври, след като това на 9 октомври се провали заради отсъствие или по-ранно напускане на част от управляващите.\r\n\t \r\n\t\"За тези, които са участници в Консултативния съвет при президента – вторник, 13.00 часа! Ако трябва да пътуват някъде, да пращат заместници в чужбина. Титулярите да бъдат на заседанието. От сега да знаят, вторник, 17 октомври, 13.00 часа\", заявява Борисов.\r\n\t \r\n\tМеждувременно парламентът насрочи извънредно заседание за вторник от 14 ч. за приемането на поправките в ГПК на второ четене.", "date": "2017.10.13", "title": "Борисов препрати Нинова към Радев за военно учение на НАТО"}
{"url": "http://www.mediapool.bg/studenti-ot-bryukselskiya-svoboden-universitet-vazvelichavat-che-gevara-news270444.html", "text": "Ръководството на Брюкселския свободен университет е отменило в последния момент честване на 50-годишнината от смъртта на Ернесто (Че) Гевара по-рано тази седмица, съобщиха местни медии, цитирани от БТА. \r\n\t \r\n\tВ коментар по този случай най-тиражният френскоезичен всекидневник в Белгия \"Соар\" отбелязва, че идеите на крайната левица се разпространяват все по-видимо в най-голямото висше училище в страната. Изданието уточнява, че първоначално темата на студентската сбирка била озаглавена \"Че - честен революционер, защитник на демократичния социализъм, който продължава да вдъхновява поколения младежи по света\". След намесата на ръководството, вместо това, младежите обсъдили \"социалистическото бъдеще\" на Каталуня.\r\n\t \r\n\tВ коментара се посочва, че \"честните революционери\" в Куба са причинили смъртта на около 46 000 души и лишаването от свобода на над 100 000, както и че заради комунистическата идеология по света живота си миналия век са загубили около 94 милиона души.\n\n\r\n\t \r\n\tДопълва се, че Брюкселският свободен университет обявява през 1944 г. Йосиф Сталин за доктор хонорис кауза - статут, неотменен и до днес. Обяснението за това е, че решението е взето непосредствено след освобождаването на Белгия от нашествието на Третия райх и Сталин, наред с британския премиер Уинстън Чърчил, френския президент Шарл дьо Гол и президента на САЩ Франклин Рузвелт, се нарежда сред ръководителите на държавите-освободители, почетени от университета.\r\n\t \r\n\tСвободата на изразяването и на мисълта са основни за всяко висше училище, но се проявява странна търпимост към разпространението на комунистически брошури със сърп и чук - сякаш убийствата са по-приемливи, когато са наредени от комунисти, а не от нацисти, коментира всекидневникът. Белгийската образователна система не успява да предаде урока за жестоката история на комунизма, за разлика от поуките от национал-социализма. От това се възползва крайната левица, която успява да вдъхновява студенти - бъдещите поколения професори, журналисти, избиратели, се посочва в коментара.\r\n\t \r\n\tНе е въпросът да забраним на младежите да изразяват своите виждания, но трябва да ги предупредим, за да се опитаме да избегнем повторението на минали грешки. Време е да приключим с отблъскващите идеи за \"гражданска промяна\" с налагането на мощта на държавата, като бъдем по-отговорни към преподаването на историята в училищата и университетите, завършва редакционният коментар.", "date": "2017.10.13", "title": "Студенти от Брюкселския свободен университет възвеличават Че Гевара"}
{"url": "http://www.mediapool.bg/virtualen-asistent-za-vazrastni-hora-gi-podseshta-da-piyat-lekarstva-i-vika-lineika-news270445.html", "text": "“Виртуален асистент предотврати пожар“. “Невидим помощник спаси възрастна жена от инфаркт.“ “Интернет платформа извика линейка за дядо с комоцио“. “IT приложение алармира за депресия.“\r\n\tТакива заглавия ще се срещат често в медиите през 2021 година, защото тогава ще заработи с пълния си капацитет бъдещата интегрирана високотехнологична модулна система, която ще помага на самотни възрастни хора да живеят активно и независимо в дома си въпреки тежестта на годините и заболяванията си.\r\n\tТова стана ясно в петък при обявяването на иновативен проект за създаване на виртуален асистент в подкрепа на активното стареене от Балканския институт по труда и социалната политика (БИТСП).\r\n\tТой се финансира с близо 4 млн. евро от Рамковата програма на ЕС за научни изследвания и иновации “Хоризонт 2020“.\r\n\tКрайната цел на проекта е да удължи максимално активния и самостоятелен живот на хората над 60 години в собствените им домове, като запази доброто физическо, емоционално и умствено състояние, както и социалните контакти на своите потребители за възможно най-дълго време. Бъдещата онлайн платформа ще подпомага също работата на всички, които се грижат за възрастни хора - роднини, приятели, здравни и социални работници.\n\n\r\n\t\r\n\tБъдещият виртуален асистент ще помага на възрастните хора да се чувстват добре в обичайната си среда, като събира данни за здравословното и емоционалното им състояние чрез сензори, интелигентни измервателни уреди, видео и аудио приемници. Системата ще следи жизнените функции и приемането на медикаменти, ще открива и алармира за негативни промени в настроението и поведението на своите потребители.\r\n\tТя ще предотвратява рискови ситуации, например пожар, като при определени условия автоматично изключва потенциалните причинители, ще сигнализира за злополуки. След анализ на здравните показатели и навиците на възрастния човек невидимият помощник ще дава препоръки за здравословна диета, ще предлага социални и културни занимания, както и групови дейности за свободното време.\r\n\tИнтегрираната система ще подобрява социалните контакти на ползвателите си и ще предотвратява изолация и депресия, като поощрява редовното общуване с роднини, приятели и съседи, поддържа връзка с близките, приятелите, съседите и личния лекар на възрастния човек, за да му осигури навременна помощ при необходимост.\r\n\t\r\n\tВиртуалният асистент ще осигурява възможност за директна връзка с медицински специалисти, доставчици на социални услуги, доброволци, работодатели, които влизат в широкия социален кръг на потребителите на системата.\r\n\tБъдещата автономна модулна система ще бъде изцяло нов иновативен продукт както за България, така и за Европа. Тя ще събира информация чрез ненатрапчиви сензори, подходящи за постоянно носене или за монтаж в жилището. Ще се осъществява дискретно наблюдение на жизнената среда и личната активност при гаранция за неприкосновеност на личния живот, обясни Бернар Женко, технически ръководител на проекта. За директно общуване с крайните ползватели ще се разработят ясни потребителски интерфейси – визуални и звукови, адаптирани към нуждите и навиците на възрастните хора.\r\n\tСистемата ще анализира събраната персонална информация и ще взима самостоятелни решения да подсеща или поощрява своите потребители за определени действия в интерес на тяхното физическо и психично здраве - например да си вземат лекарствата, да си сготвят, да се обадят на приятел или да излязат на разходка. За целта ще се разработят специални стратегии и технологии за въздействие чрез убеждаване.\r\n\tВ началния етап на проекта ще се извърши оценка на потребностите на възрастните хора, ще се установят етични и технологични стандарти за разработване на системата. Пилотното тестване на бъдещата технология, модулите и сензорите е предвидено за есента на 2020 г. Международният консорциум планира да създаде платформа, която да продължи да се развива и след края на проекта.\r\n\t\r\n\tПроектът е започнал на 1 октомври 2017 г. и ще продължи три години. В четвъртък и петък в София за пръв път заседаваха представителите на международния консорциум, който работи по него. Партньорите са 10 от пет европейски държави. Сред тях са водещи висши училища като Единбургския университет (Великобритания) и Залцбургския университет „Париж Лодрон” (Австрия), словенските изследователски организации Университетски институт за рехабилитация и Технологичен институт “Йозеф Стефан”, доказани технологични компании като българската ScaleFocus и немската Interactive Wear AG.\r\n\tУчастват също утвърдени неправителствени организации с богат опит в работата с възрастни хора – Българският червен кръст, “Каритас България“ и Европейската федерация на възрастните хора със седалище в Австрия.\r\n\tКоординатор на проекта е Балканският институт по труда и социалната политика в София, който от 2001 г. насам управлява и изпълнява множество социални проекти по различни програми на ЕС и други международни донори.", "date": "2017.10.13", "title": "Виртуален асистент за възрастни хора ги подсеща да пият лекарства и вика линейка"}
{"url": "http://www.mediapool.bg/grigor-dimitrov-otnovo-ne-uspya-da-nadigrae-rafael-nadal-news270432.html", "text": "Най-добрият български тенисист Григор Димитров загуби от световния номер едно Рафаел Надал четвъртфиналния двубой на турнира от сериите \"Мастърс 1000\" в Шанхай.\r\n\tИ двамата показаха качествен тенис, но Димитров не успя да пробие добрата защита на Надал и той победи с резултат 6:4, 6:7, 6:3. Испанецът имаше шанс да приключи мача в два сета, след като взе първия и водеше в тайбрека на втория с 4 на 2 точки. Димитров обаче успя да се съвземе и да спечели 5 последователни точки и така да изравни резултата на 1:1 сета.\r\n\tВ решаващия трети сет Димитров отново тръгна силно. При резултат 2:2 гейма българският тенисист имаше възможност за пробив, след като направи два минаващи удара от бекхенд. Надал успя да излезе от ситуацията и да спечели подаването си. В следващия гейм Димитров допусна две двойни грешки и три грешки от форхенд и Надал взе предимство с 4 на 2 гейма. Това беше ключовият гейм в третия сет, който позволи на световния номер едно да спечели мача.\r\n\tНа полуфинала Надал ще се изправи срещу хърватина Марин Чилич.\r\n\t\"Беше много тежък мач. Мисля, че и двамата играхме тенис от много високо ниво\", коментира Надал след мача с Димитров. Той добави, че мачът се е решил от няколко точки и всичко можело да се случи. Испанецът каза, че последната му среща с Димитров била една от най-качествените помежду им.\n\n\r\n\tНай-добрият български тенисист и Надал се срещнаха на корта за трети път през този сезон път в рамките на една седмица и общо за 11-и път в кариерите им. Балансът вече е 10:1 в полза на Надал.\r\n\tПоследната победа на испанеца над българина беше преди дни в Пекин. Тогава намиращият се в отлична форма Надал спечели полуфинала с 2:1 сета срещу Димитров, а след това триумфира и с титлата на турнира.\r\n\tДвамата играха и в началото на сезона в оспорван полуфинал на \"Аустреиан Оупън\" завършил отново в полза на Надал с 3:2 сета. Много анализатори определят този двубой като най-добрия през сезона досега.", "date": "2017.10.13", "title": "Григор Димитров отново не успя да надиграе Рафаел Надал"}
{"url": "http://www.mediapool.bg/spetsialna-agentsiya-shte-upravlyava-evroparite-za-nauka-i-obrazovanie-news270448.html", "text": "Управлението на европрограмата за наука и образование ще бъде поето от специална агенция от началото на ноември, съобщи министърът на образованието Красимир Вълчев.\r\n\tВ момента оперативната програма \"Наука и образование за интелигентен растеж\" се ръководи от дирекция в образователното ведомство. Следващата седмица се очаква правителството да гласува създаването на изпълнителна агенция, която да разпределя парите по програмата. Администрацията ще е самостоятелна, но ще е на подчинение на министъра на образованието, който ще назначава ръководството след конкурс.\r\n\tВ новата структура ще работят 106 човека. В нея ще бъдат прехвърлени част от хората, които и в момента са в управляващия орган.\r\n\tСъс създаването на новата агенция образователното министерство се надява да спаси част от европарите за наука и образование. Идеята за звеното беше обявена още в началото на лятото като мярка да се убеди Европейската комисия да размрази плащанията по програмата.\r\n\tОперативната програма \"Наука и образование за интелигентен растеж\" е с бюджет от над 1.37 млрд. лв. Проблемите с управлението на програмата бяха установени при проверка от Брюксел през октомври миналата година. Тогава бяха констатирани 14 нередности, 6 от които налагат спешни действия. Най-критична е констатацията, че е нужно разделяне на функциите в рамките на министерството между управляващ орган (дирекцията във ведомството) и бенефициент (самото министерство). До нея се стигна, след като експертите от ЕК установили, че за няколко месеца вече бившият министър на образованието в кабинета \"Борисов 2\" Меглена Кунева е управлявала едновременно и министерството, и оперативната програма. Така тя едновременно е отговаряла за изпълнение на проекти по нея (в качеството си на министър) и за контрола върху тях (като ръководител на управляващия орган).\n\n\r\n\tГодина по-късно България все още не е решила проблемите, а програмата буксува. Договорена е едва около ¼ от бюджета ѝ, реалните плащания към училища, университети, научни институции и бизнес са малко над 7%, а възстановените от ЕК суми - 5.29 на сто.\r\n\tНяма нито един договор за парите за наука, въпреки че бюджетът по това перо е най-голям - над 560 млн. лв. Оценката на първите проекти трябва да приключи до 21 - 22 октомври, обяви министърът на образованието Вълчев. Става въпрос за предложенията за изграждане и развитие на центрове за върхови постижения. Кандидатите по процедурата с бюджет 200 млн. лв. са 11, а допуснати за оценка са 8 проекта.", "date": "2017.10.13", "title": "Специална агенция ще управлява европарите за наука и образование"}
{"url": "http://www.mediapool.bg/darzhavata-shte-poharchi-nad-25-miliarda-leva-poveche-prez-2018-g-news270430.html", "text": "Държавата ще харчи повече през следващата година. Над 2.5 милиарда лева повече разходи са заложени в Бюджет 2018 спрямо тази година, съобщи председателят на парламентарната комисия по бюджет и финанси Менда Стоянова пред БНТ.\r\n\tУвеличените разходи идват от повечето приходи от ръста на икономиката, който за тази година се очаква да бъде около 4%, а за следващата отново толкова, посочи тя.\r\n\tТова ще позволи да се направи \"рязък скок\" на минималната работна заплата от 460 на 510 лв., каза Менда Стоянова. Минималната работна заплата се определя административно от правителството и увеличението досега вървеше с 40 лв. на година. Така беше заложено и в тригодишната бюджетна прогноза, но сега се вдига с 50 лв.\r\n\tУвеличение на средствата за заплати в Бюджет 2018 ще има в секторите, които са обявени в предизборната програма на ГЕРБ и в програмата на правителството - образование, сигурност и социална политика, каза по-късно пред журналисти Стоянова. Най-много пари ще отидат за увеличението на учителските заплати с 15% от 1 септември 2017 г. - 330 млн. лв. Предизборно ГЕРБ обеща в края на мандата учителите да взимат двойно повече спрямо началото. Отделно ще бъдат отпуснати около 150 – 180 млн. лв. за различни образователни програми, както и по-високи стипендии за специалностите, в които има недостиг на кадри като инженерните например, каза Стоянова.\r\n\tДругият сектор, който ще получи значителни средства, е сигурност и отбрана. За него увеличението е около 600 – 700 млн. лв., които ще отидат за по-високи заплати на военни и полицаи и за превъоръжаването на армията, каза Стоянова. За увеличаване на заплатите в армията се отпускат допълнително около 100 млн. лв., а за модернизацията на войските – над 490 млн. лв.\n\n\r\n\tЗа увеличаването на заплатите на полицаите са предвидени около 55 – 60 млн. лв., което е ръст с около 5 – 6 на сто, каза Менда Стоянова.\r\n\tВ социалния сектор има над 1 млрд. лв. допълнителни средства в сравнение с тази година, добави Менда Стоянова. Тези средства са насочени към пенсии, здравеопазване, социални услуги и социално подпомагане.\r\n\tВ бюджета е заложено например минимално увеличение на пенсиите - с 3.8%, като този път ще бъде за всички пенсионери, а не както сега се получи и около 4900 души не получиха такова, стана ясно от обясненията на шефката на парламентарната бюджетна комисия.\r\n\tУправляващите ще повишат и праговете за отпускане на социални помощи, като фокусът ще бъде насочен към най-нуждаещите се, каза Стоянова.\r\n\tОстаналите средства ще отидат за реализацията на инфраструктурни проекти. Сред тях основния приоритет е магистрала \"Хемус\" (София - Варна), която се строи с бюджетни средства, каза Стоянова без да посочи суми. Пари от бюджета ще се дадат и за довършването на обхода на Габрово, допълни тя.\r\n\tВероятно никой няма да бъде доволен от заложеното увеличение на заплатите, прогнозира Стоянова. Тя припомни, че синдикатите са искали минималната работна заплата да стане 530 лв., докато бизнесът е категорично против административното й вдигане.", "date": "2017.10.13", "title": "Държавата ще похарчи над 2.5 милиарда лева повече през 2018 г."}
{"url": "http://www.mediapool.bg/zhena-e-zapodozryana-za-ubiystvo-na-novorodeno-v-gorna-oryahovitsa-news270446.html", "text": "Жена на 34 години от Горна Оряховица е заподозряна за убийството на новородено, става ясно от съобщение на прокуратурата в петък.\r\n\tСлучаят е от четвъртък, когато жената е открита с обилен кръвоизлив в местен парк, след което е откарана по спешност в болница около 18.00 часа.\r\n\tСпоред собствените ѝ показания тя е била в това състояние, тъй като е родила малко по-рано в парка. Бременността ѝ обаче била нежелана и затова със съпруга ѝ я криели от семейството им.\r\n\tВеднага след това е образувано разследване и същия ден пред хранителен магазин в града е намерен съпругът на родилката. В багажника на колата му полицаите откриват трупа на новородено момченце.\r\n\tТялото на бебето е откарано за аутопсия във великотърновската болница, която е установила, че бебето е било родено живо, живяло е десетина минути и е било удушено, съобщават от държавното обвинение.\r\n\tЗа убийство на новородено по време или непосредствено след раждане, извършено от майката, Наказателният кодекс предвижда до 3 години затвор.", "date": "2017.10.13", "title": "Жена е заподозряна за убийство на новородено в Горна Оряховица"}
{"url": "http://www.mediapool.bg/yunker-ako-pozvolim-na-katalunya-i-drugi-shte-poiskat-news270447.html", "text": "Председателят на Европейската комисия Жан-Клод Юнкер заяви, че не иска Каталуня да става независима, защото това би насърчило и други региони да направят същото и ще направи управлението на ЕС прекалено сложно, съобщи Ройтерс.\r\n\t \r\n\t\"Ако позволим на Каталуня - а това не е наша работа - да се отдели, и други ще направят същото. Не искам това\", каза Юнкер в реч в Люксембургския университет.\r\n\t \r\n\tПо думите му той е \"силно обезпокоен\" от сепаратистките тенденции в Европа и е призовал испанския премиер Мариано Рахой да направи така, че ситуацията да се върне под контрол.\n\n\r\n\t \r\n\tИмайки предвид каталунските апели за медиаторска роля на ЕС, той посочи, че комисията не би могла да посредничи, ако само едната от страните иска това. \r\n\t \r\n\tЕС вече е изразявал доверие в Рахой, че ще уреди въпроса, и определи ситуацията около Каталуня като вътрешна работа за Испания.", "date": "2017.10.13", "title": "Юнкер: Ако позволим на Каталуня, и други ще поискат"}
{"url": "http://www.mediapool.bg/tridneven-fest-ulitsa-nov-zhivot-vhod-b-pochita-pametta-na-dimitar-voev-news270467.html", "text": "Тридневен фестивал “Улица Нов Живот – Вход Б” ще почете в София паметта на Димитър Воев, легендарният фронтмен на \"Нова Генерация\", \"Кале\", \"Воцек и Чугра\" - ъндърграунд групи от края на авторитарния социализъм и началото на прехода, съобщиха организаторите от \"Фабрика Автономия\" и \"Улица Нов Живот – Вход Б\".\r\n\tФестът, с препратка едновременно към песен на Кале и албум на Нова Генерация, се прави от фенове на Воев за фенове на Воев и е по повод 25-годишнината от смъртта на поета и музиканта. Той ще се проведе от 20 до 22 октомври.\r\n\tПървият фестивален ден ще включва литературен пърформънс, прожекция, откриване на фото изложба и диджей сет от 19:00 ч. във \"Фабрика Автономия\" на ул. \"Цар Самуил“ 149.\r\n\t\r\n\tФотографската листа включва имената на Вероника Петрова, Румен Димитров, Методи Лицев, Христина Нестерова, Камен Горанов и Велислава Кирилова. Сред участниците в литературната част са Бистра Величкова, Петър Чухов, Иван Димитров, Райчо Ангелов, Велина Минкоф, Калоян Праматаров, Димитър Илиев, Надежда Московска, Галар, Борис Бъндев и Галина Лачева. Арт филмите за прожекцията са на режисьорката Биляна Кирилова, а музикалното оформление - на DJ Gothprince.\r\n\tВторият и третият ден от фестивала ще дадат възможност за изява на поне 14 музикални групи, двама диджеи и редица изтъкнати художници в пространството на Underground Gallery на ул. \"Владайска река“ 4.\n\n\r\n\tИзложбата, която ще се открие на 21 октомври от 18:00 ще представи специално подбрани творби на Димитър Яранов, Артур Панов, Пенко Скумов, Росен Тошев, Войн де Войн, Дана и Момчил Генов. След нея на сцената ще се качат музиканти като Проект Димитър Воев, Мефисто, Жълти стъкла, Психобагажник, Нормално, Илко Биров, Ретроспекция, както и djsupermax.\r\n\tНа 22 октомври почитта си към Димитър Воев ще отдадат и Абсолютно начинаещи, ЛаТекст, ПънкиБлуз, Глас народен, Лоши петли, Тимо и Любо, Froyd, с подкрепата на DJ BoriS и светлинния пърформънс на Ани Георгиева. Не са изключени и изненади, посочват организаторите.\r\n\tОтличително за събитието е, че е с напълно идеални цели. Според анонса на самоорганизираната за него общност, в названието на “Улица Нов Живот – Вход Б” Б е не като Билет, а като “Безнадеждност моя любима” (песен на Воев) и като Безкористност Затова за покриването на транспортните разходи на гост участниците от други градове се разчита на солидарни дарения. Те могат да бъдат направени чрез , чрез дарителски кутии във Фабрика Автономия и Underground Gallery, в часовете, когато са отворени за събития и по време на самия фестивал. ще се разчита и на финансиране от солидарна продажба на дискове, дарени от AON Records – чрез Фейсбук събитието на феста и във Фабрика Автономия, както и на афишите на феста – чрез Фейсбук събитието и по време на феста.", "date": "2017.10.13", "title": "Тридневен фест \"Улица Нов живот – Вход Б\" почита паметта на Димитър Воев"}
{"url": "http://www.mediapool.bg/tramp-zasilva-natiska-sreshtu-iran-no-nyama-da-anulira-yadrenoto-sporazumenie-news270465.html", "text": "Президентът Доналд Тръмп обявява в петък нова, по-агресивна стратегия към Иран, но няма да оттегли САЩ от историческото ядрено споразумение и да поиска незабавно връщане на санкциите срещу Техеран. Той ще разграничи администрацията си от постигнатата от предшественика му Барак Обама сделка, като откаже да удостовери, че тя се спазва и така ще прехвърли топката към Конгреса, който ще има срок от 60 дни да реши дали да възобнови санкциите срещу Техеран, които бяха преустановени след сключването й, съобщиха световните агенции.\r\n\tТръмп определи споразумението като \"най-лошата сделка, договаряна някога\" и се закани САЩ да се оттеглят от нея, но сега явно ще се опита първо да го поправи, тъй като дори критиците на споразумението се опасяват, че анулирането му ще изолира Вашингтон и ще отслаби международното доверие към него, коментира БиБиСи.\r\n\tВъпреки че Тръмп няма да поиска нови санкции, той ще призове Конгреса да одобри нови изисквания към Техеран, за да продължи облекчения санкционен режим. Така Републиканската партия може да използва отказа на Тръмп да потвърди сделката, като възможност да наложи промени в нея.\r\n\t\r\n\tПостигнатото при управлението на предшественика му Барак Обама споразумение бе подписано през 2015 г. от САЩ, Великобритания, Франция, Германия, Русия, Китай, ЕС и Иран. В резултат на това Техеран се съгласи да замрази ядрената си програма срещу постепенно вдигане на санкциите. Споразумението се смята за едно от най-значимите международни постижения на предишния президент, но Тръмп го определя като \"най-лошата сделка договаряна някога, от която американците не са спечелили нищо\".\r\n\t\n\n\r\n\tЧасове преди изявлението на Тръмп от Белия дом разпространиха основните положения от новата му стратегия, която се очаква да втвърди сериозно политиката към Техеран.\r\n\tТя има три ключови цели: .\r\n\tОсвен това Тръмп призовава международната общност да се обедини за оказване на натиск върху елитните ирански въоръжени сили - Корпуса на гвардейците на ислямската революция\", които според Вашингтон са свързани с тероризма.\r\n\t\"Време е целият свят да се присъедини към нас в настояването правителството на Иран да престане се стреми към смърт и унищожение\", заявява Тръмп в разпространеното изявление.\r\n\t\r\n\tЕвропейки съюзници на Тръмп като Великобритания и Франция вече го призоваха да потвърди ядреното споразумение, а в петък и Берлин заяви, че то е ключова част от усилията на международната общност да не позволи на Техеран да развива ядрени оръжия.\r\n\t\"Имаме голям интерес да продължи това международно единство\", каза германският правителствен говорител Щефен Зайберт пред журналисти, цитиран от Ройтерс.\r\n\t\"Но ако \"важен съюзник като САЩ стигне до друго заключение, какъвто изглежда е случаят, ще работим дори по-усилено с другите партньори да запазим тази сплотеност\", допълни Зайберт.\r\n\t\r\n\tПрезидентът на Иран Хасан Рохани коментира, че ако САЩ отстъпят от ядреното споразумение, то това изобщо няма да е провал за неговата страна, а ще е провал за Вашингтон.\r\n\tПредседателят на иранския парламент Али Лариджани заяви, че действията на САЩ по споразумението и тяхната политика на санкции срещу Иран и Русия могат да доведат до хаос в международните отношения.\r\n\t\"Изглежда, че те са започнали някои действия, които в крайна сметка ще доведат до безредици на международната арена\", заяви Лариджани в Санкт Петербург, на среща с председателя на долната камара на руския парламент Вячеслав Володин.\r\n\tПо думите му ако САЩ се оттеглят от споразумението, това ще бъде краят му.\r\n\t\r\n\tГоворителят на руския президент Дмитрей Песков коментира от своя страна, че евентуалното излизане на САЩ от иранското ядрено споразумение ще има много негативни последствия и ще нанесе вреда върху атмосферата на сигурност в света и по неразпространението на ядрено оръжие.\r\n\t\"Ако САЩ се оттеглят от сделката за иранската ядрена програма, това ще доведе до крайно отрицателни последици, а Иран вероятно също ще излезе от споразумението\", заяви Песков.\r\n\tТой каза още, че Русия ще продължи своята политика за гарантиране на неразпространението на ядрените оръжия.\r\n\tКитай също призова САЩ да запазят споразумението.\r\n\t\"Мислим, че този договор е важен за гарантиране на международния режим на ядрено неразпространение, както и на мира и стабилността в региона. Надяваме се всички страни да продължат да опазват и да прилагат това споразумение\", каза пред журналисти Хуа Чунин, говорителка на китайското външно министерство.\r\n\t\r\n\tПредставител на Държавния департамент съобщи, че държавният секретар Рекс Тилърсън вече е обсъдил планираното изявление на американския президент Доналд Тръмп относно Иран с високопоставени представители на Великобритания, Китай, Франция и Русия - подписали споразумението с Иран.\r\n\t\"Бих ги описала като разговори за консултации, изслушване и обсъждане на цялостното представяне на плана, което президентът ще обяви\", заяви говорителката на Държавния департамент Хедър Науърт.\r\n\tТя съобщи, че Тилърсън е разговарял с външните министри на Франция и Русия Жан-Ив Льо Дриан и Сергей Лавров. През последните дни държавният секретар на САЩ е разговарял и с британския си колега Борис Джонсън, както и с Ян Цзечъ, член на Държавния съвет на Китай, отговарящ за външната политика на Пекин.", "date": "2017.10.13", "title": "Тръмп засилва натиска срещу Иран, но няма да анулира ядреното споразумение"}
{"url": "http://www.mediapool.bg/favoritat-na-izborite-v-avstriya-obeshta-da-namali-danatsite-i-migrantite-news270470.html", "text": "Лидерът на Австрийската народна партия (АНП) Себастиан Курц обеща днес, че ако стане канцлер след парламентарните избори в неделя, ще спре незаконната имиграция и ще намали драстично данъците, съобщи ДПА. \r\n\t \r\n\tМесеци наред анкетите посочват 31-годишния външен министър Курц и неговата консервативна АНП като фаворити за спечелване на изборите. Но през последните няколко дни социолозите предупреждават, че изборните резултати на партиите ще бъдат с по-близки стойности от очакваното, като социалдемократът Кристиан Керн и крайнодесният Хайнц-Кристиан Щрахе следват по петите Курц. \r\n\t \r\n\tНа последната си предизборна изява във Виена Курц обеща да ореже данъците за гражданите с ниски и средни доходи. \"Днес мога също да обещая, че ще направи всичко, за да спра нелегалната имиграция за по-добър ред и сигурност в Австрия\", добави той. \n\n\r\n\t \r\n\tКогато след разгара на миграционната криза през 2015 г. 90 хиляди човека влязоха незаконно в Австрия, Курц заимства от крайнодясната Австрийска партия на свободата (АПС) твърдия тон по имигрантския въпрос и го направи водещ елемент в кампанията си. Ако АНП победи на изборите, най-вероятно ще се коалира с АПС, посочи ДПА. \r\n\t \r\n\tПрез последните десет години Австрия бе управлявана от коалиция на Австрийската социалдемократическа партия (АСДП) на канцлера Керн и АНП, но през последните години двете партии затънаха в разногласия, като взаимно блокираха предложенията си. \r\n\t \r\n\tОколо 6,4 милиона австрийски граждани имат право на глас в изборите в неделя. Шансове да влязат в парламента имат още \"Зелените\" и либералите от \"Нова Австрия\" (НЕОС).", "date": "2017.10.13", "title": "Фаворитът на изборите в Австрия обеща да намали данъците и мигрантите"}
{"url": "http://www.mediapool.bg/sofiya-stava-chast-ot-svetovna-initsiativa-za-borba-s-mrasniya-vazduh-news270464.html", "text": "София ще се включи в учредяването на Глобална обсерватория, която ще се бори със замърсяването на въздуха в градовете. Целта е градовете, които участват в нея да обменят данни за замърсяването на въздуха и опит за справяне с проблема.\r\n\tТова каза кметът на София Йорданка Фандъкова по време на среща с експерти в областта на околната среда от ариж, Виена и Мадрид. Те взеха участие в конференцията за обмяна на опит и добри практики в справянето със замърсяването на въздуха - Sofair. Конференцията е организирана от \"Зелена София\" към Столичната община, както и от компанията Cleantech, която подбра стартиращи иновативни бизнеси, които да представят своите решения за борба с мръсния въздух.\r\n\tДруга цел на глобалната обсерватория е подобряване на информираността и екологичното образование на гражданите.\r\n\tГлобалната обсерватория се учредява в края на ноември по инициатива на кмета на Париж Ан Идалго. Интерес да участват в работата ѝ до момента са заявили кметовете на Лондон, Ню Йорк, Ротердам, Мексико, Атина, Монреал, Пекин и Токио. Платформата ще ползва и експертизата на Световната здравна организация.\r\n\tВ първия ден на Sofair стана ясно, че . Кметът Фандъкова обясни, че проблемът със замърсяването на въздуха в София е намерил частично решение от 2011 г. досега. Основният нерешен проблем остава прекомерното запрашаване основно през зимата. За целта освен течащата от години модернизация на градския транспорт и разширение на метрото, ще се търсят и начини за намаляване на вредните емисии от битовото отопление и частния автопарк.", "date": "2017.10.13", "title": "София става част от световна инициатива за борба с мръсния въздух"}
{"url": "http://www.mediapool.bg/parlamentarna-komisiya-prie-antikoruptsionniya-zakon-na-bsp-news270468.html", "text": "Законопроектът на БСП за борба с корупцията по висшите етажи на властта бе приет на първо четене в парламентарната комисия по борба с корупцията, съобщи пресцентърът на БСП. Той бе представен от зам.-председателя на БСП Крум Зарков, който е акцентирал на факта, че се изгражда нов единен орган за противодействие на корупцията.\r\n\t\"По време на обсъжданията бе изтъкнато, че работата на досегашните звена, които иска да обедини правителственият законопроект, няма да бъде подобрена, ако имат единна шапка и се наруши тяхното поле на действие. Назначаването на ръководител на звеното от президентската институция би гарантирало равноотдалечеността от всички структури на държавни управления, подвластни на корупцията\", се казва в съобщението на партията.\r\n\tНа 4 октомври Министерският съвет одобри проекта за антикорупционен закон на управляващата коалиция. Предстои все още неговото разглеждане в комисиите на Народното събрание,\r\n\tИ ГЕРБ, и БСП предлагат да се създаде структура, която ще проверява/разследва всички корупционни афери на властта. В техните проекти фигурира идеята за вербуването на граждани за целите на тази кауза. Проектите на правителството и БСП предвиждат създаване на нова репресивна държавна структура, която ще се превърне в четвъртия орган в държавата, който да използва специални разузнавателни средства след прокуратурата, МВР и ДАНС. Тя ще може да ползва и всички други способи за оперативно-издирвателна дейност като изземване, белязане, наблюдение, внедряване на агенти, оперативни комбинации и пр.\r\n\tБСП се фокусира върху създаването на разследващ орган, който да разполага със \"специални разследващи агенти\", създавайки нещо като смесен модел между ДАНС и ГДБОП. Социалистите искат всяко несъответствие между декларираното имущество и реалното положение да се разследва. ГЕРБ предлага комисията само да може да \"проверява\" несъответствия между имуществото и доходите на високопоставените служители в размер над 20 000 лв,.\n\n\r\n\tГЕРБ бе против приемането на анонимни сигнали за корупция от граждани от самото начало, докато БСП ги допускаше в първия вариант на своя проект, но после се отказа от тях.\r\n\tСпоред управляващите в новата антикорупционна комисия трябва да влязат Комисията за борба с конфликта на интереси, БОРКОР, Комисията за конфискация, както и отделите на Сметната палата, който се занимава с декларациите на високопоставените служители, и в ДАНС, който разследва корупцията по върховете на властта. БСП е против сливането на комисиите за конфликта на интереси и за конфискация с аргумента, че те работят нещо съвсем различно и нямат място там. За другите три структури има съгласие.\r\n\tДвете партии имат пълно разминаване по темата кой да назначава ръководството на новата институция.\r\n\tБСП предлага това да прави президентът, а неговите трима заместници от парламента с квалифицирано мнозинство. ГЕРБ настоява председателят да се избира от парламента, а след като веднъж е избран, той да предложи на Народното събрание останалите четирима членове на ръководството. Аргументът на ГЕРБ е, че България е парламентарна република.\r\n\tАдвокатурата вече обяви законопроекта на ГЕРБ за противоконституционен в частта му за конфискацията на незаконно придобитото имущество. \"Програма Достъп до информация\" и Асоциация \"Прозрачност без граници\" също обявиха, че проектите и на двете партии имат сериозни недостатъци. Те предупредиха, че антикорупционният закон може да \"създаде шайка платени доносници\" и да увеличи подслушването.", "date": "2017.10.13", "title": "Парламентарна комисия прие антикорупционния закон на БСП"}
{"url": "http://www.mediapool.bg/kern-kurts-i-shtrahe---trimata-osnovni-pretendenti-za-kantslerskiya-post-v-avstriya-news270466.html", "text": "Бивш директор от системата на държавните железници, запален алпинист и политик, предизвикал свой опонент на дуел с шпаги. Tова са тримата основни кандидати да ръководят Австрия след предсрочните парламентарни избори в неделя.\r\n\t\r\n\tПрез май 2016 г. Керн пое ръководството на АСДП, както и канцлерския пост от непопулярния си предшественик Вернер Файман.\r\n\t\r\n\tПри заемането на новата длъжност Керн беше смятан за ново лице и енергичен човек, който не принадлежи към партийния елит, но който в продължение на няколко години успешно е ръководил Австрийските държавни железници.\r\n\tИзраснал е в работнически квартал на Виена, в скромно семейство.\n\n\r\n\tДнес обаче от произхода му са останали малко видими следи; 51-годишният политик сега е по-известен със скъпите си, ушити по поръчка костюми и маниера си на поведение на интелектуалец.\r\n\tЛипсата на силна връзка с партийния електорат направи за Керн трудно да проведе ефективна предизборна кампания.\r\n\t\r\n\tВ един от предизборните си видеоклипове ръководителят на австрийските консерватори изкачва сам на зазоряване алпийски връх с височина 2995 м.\r\n\t\r\n\t\"Да направиш правилното нещо е въпрос на решение, решение, което често пъти трябва да вземеш сам\", казва Курц със своя глас във видеозаписа, представяйки се като следващия лидер на Австрия.\r\n\tТрийсет и една годишният политик от години се подготвя за тази длъжност.\r\n\tСлед известен период в общинския съвет на Виена на 24-годишна възраст Курц зае правителствен пост, ставайки държавен секретар в министерството на вътрешните работи. На 27 вече беше назначен за министър на външните работи.\r\n\tПознат със своята пригладена назад прическа и неносенето на вратовръзка, Курц се утвърди като политик, противопоставящ се на имиграцията, който заедно с други страни от региона допринесе за затварянето в началото на 2016 г. на Балканския миграционен маршрут.\r\n\t\r\n\tКогато през 2005 г. Щрахе застана начело на партийното ръководство, АПС се възстановяваше от тежък изборен резултат от само 10 процента.\r\n\t\r\n\tНа последните парламентарни избори през 2013 г. популистите спечелиха над 20 процента благодарение на усилията му да премести партията от крайното дясно към политическия център.\r\n\tКато по-млад Щрахе поддържал връзки с личности от крайната десница, а през 2004 г., според традициите в националистическите студентски съюзи в немскоезичните страни, той предизвикал на дуел със саби човек, който по време на партийно събрание го разкритикувал.\r\n\tНо през последните години 48-годишният политик опита да изглежда по държавнически, използвайки по-премерен език, когато пропагандира политическите си виждания срещу имиграцията, както и предприемайки твърди действия срещу представители на партията, изразяващи крайни възгледи.\r\n\tПо БТА.", "date": "2017.10.13", "title": "Керн, Курц и Щрахе - тримата основни претенденти за канцлерския пост в Австрия"}
{"url": "http://www.mediapool.bg/bryuksel-ne-vizhda-problem-v-rasta-na-zaplatite-u-nas-news270471.html", "text": "Осезаемият ръст на средната заплата у нас в последно време не създава проблеми за икономиката. Това става ясно от публикуван в петък доклад на Европейската комисия .\r\n\tУвеличението на заплатите у нас през 2016 г. далеч не е най-високото в ЕС, става ясно от доклада. Балтийските страни, Унгария и Румъния бележат най-сериозно нарастване на възнагражденията - над 5%.\r\n\tБългария също е сред държавите, където средната заплата през 2016 г. нараства с по-висок процент от производителността на труда, става ясно от доклада. За периода 2014 г. - 2016 г. превишението над производителността е средно с над 1 процентен пункт годишно.\r\n\t\"През 2016 г. заплатите са нараснали в повечето страни от ЕС, включително в преживелите кризи Гърция и Португалия. Най-високи ръстове (над 5%) са засечени в Балтийските държави, Унгария и Румъния - държави с по-ниски нива на заплащане, което говори за по-добра конвергенция. В повечето държави ръстовете са в синхрон с производителността на труда с изключение на Балтийските държави, България и Словакия, където увеличението е по-високо от производителността\", се посочва в доклада.\r\n\tТова обаче не носи негативни ефекти върху икономиката. Ръстът на възнагражденията през 2016 г. например не само че не е навредил на конкурентоспособността, но все още държи заплатите в граници, които носят ползи на конкурентоспособността.\n\n\r\n\tПрез 2016 г. т. нар. номинални разходи за труд в България дори стагнират, доколкото отбелязват незначителен ръст от 0.2%. Той е съпоставим със ситуацията в развити икономики като Франция, Белгия и Холандия. За сравнение, в съпоставими с България икономики номиналните разходи за труд растат чувствително – Унгария (5.5%), Литва (4.9%), Латвия (4.8%), Румъния (4%).\r\n\tПо-високите заплати не създават и инфлационен натиск, става ясно още от доклада на Европейската комисия. България е сред десетте държави в ЕС, където ръстът на възнагражденията има минимален принос върху инфлацията в размер на 0.1%.\r\n\tБългария е и сред държавите, в които се отчита най-сериозно намаление на безработицата, като по този показател по-напред са Хърватия и Испания.", "date": "2017.10.13", "title": "Брюксел не вижда проблем в ръста на заплатите у нас"}
{"url": "http://www.mediapool.bg/mvr-zaklyuchi-kalpazanin-zapodozryan-za-izmami-s-falshiv-feisbuk-profil-news270457.html", "text": "МВР задържа в петък Спас Василев по подозрения, че е измамил десетки хора чрез фалшив профил във Фейсбук, в който се представя за Александър Николов, служител на международни авиокомпании, съобщиха от вътрешното министерство.\r\n\tСрещу действията на Василев са подадени над 40 жалби, като щетите, нанесени на потърпевшите са за над 20 000 лева на този етап от разследването. Малко по-късно обаче говорителят на главния прокурор Румяна Арнаудова уточни, че мъжът е арестуван по стар сигнал, тъй като все още не били събрани достатъчно доказателства, че той е човекът зад профила на Александър Николов.\r\n\tПо думите ѝ срещу Василев са образувани 4 досъдебни производства в София, Дупница, Благоевград и Варна от 2012 г. досега. През ноември 2013 г. е обявен за общодържавно издирване, а през 2016 г. името му е било вкарано и в Шенгенската информационна система.\r\n\tАрнаудова опроверга информацията, че разследване срещу него за измама с билети от 2011 г. е било прекратено. Тя уточни, че то е било спряно, защото Василев е бил в неизвестност. Говорителят на главния прокурор добави още, че до понеделник всички дела срещу него ще бъдат обединени, за да му бъде повдигнато разширено обвинение за измама. По думите ѝ прокуратурата имала уверение от ГДБОП, че именно той се е представял за Александър Николов.\r\n\tРайонният прокурор на София Радослав Димов на свой ред информира, че Василев е задържан за 72 часа по обвинение от 2012 г., което е по сигнал, че е измамил гражданин, като му е обещал, че ще му осигури пакет от 10 самолетни билета за 470 лв.\r\n\tСпоред шефа на ГДБОП Ивайло Спиридонов пък свиканата пресконференция по случая в петък можело да попречи на разследването, защото \"трябват още отговори от други институции, за да докажем, че зад лицето (Александър Николов) стои въпросният Спас\". Арнаудова също подчерта, че доказателствата в тази посока засега не са достатъчно, уточнявайки, че брифингът бил свикан само, \"за да се успокои българският народ\".\r\n\t\"Той е калпазанин, трябва да бъде хванат\", коментира няколко часа по-рано в петък вътрешният министър Валентин Радев в кулоарите на парламента.\r\n\tМВР шефът не пожела да коментира случая в подробности, но призова хората да не търсят нелегални начини да купуват самолетни билети, защото те са рисковани.\r\n\t\"За този случай във Фейсбук ще кажа само едно – всички да внимават какво правят. Легалният начин да си купиш билети и всичко останало по правилата е на друго място. Това, че някой иска да мине метър и да си купи билет по-евтино – да страда. Не мога да хвърлям сили и средства допълнително да предпазвам тези, които неблагоразумно вършат неща, които не са по правилата\", заяви Радев.\r\n\tПрофилът на Александър Николов нашумя във Фейсбук покрай протестите срещу кабинета \"Орешарски\". Той успя да натрупа доверие и да се сприятели виртуално с много журналисти и хора, участващи активно в различни инициативи и обществени процеси.\r\n\tВ продължение на няколко години този профил изграждаше образа на Николов, който постоянно обикаля света заради професионалните си ангажименти, но въпреки това демонстрира добро познаване на актуалните политически събития и процеси в страната.\r\n\tВъзползвайки се от все по-разширяващия му се кръг от приятели, в един момент той започва да предлага на различни хора във Фейсбук евтини самолетни билети за различни дестинации. В крайна сметка през лятото на т.г. започват да се появяват все повече хора, които имат съмнения, че са измамени от него. Сред тях са и българи, живеещи в чужбина, които са му предоставили личнисте си данни, но не са получили билети, а впоследствие се оказват и с източени пари от кредитните им карти.", "date": "2017.10.13", "title": "МВР заключи \"калпазанин\", заподозрян за измами с фалшив Фейсбук профил"}
{"url": "http://www.mediapool.bg/maratonat-na-sofiya-spira-kolite-po-osnovni-bulevardi-v-nedelya-news270472.html", "text": "Булеварди и улици в София ще бъдат затворени в събота и неделя заради поредното издание на традиционния Софийски маратон. Няма да може да се ползват част от местата за паркиране в центъра на столицата. Променят се и маршрутите на линии от градския транспорт, съобщиха от Столичната община.\r\n\tМаратонът е в неделя, 15 октомври, от 10 до 16 часа.\r\n\tЗаради спортното събитие още от 14 в събота се спира движението по ул. \"Гурко\" от бул. \" Васил Левски\" до бул. \"Евлоги и Христо Георгиеви\". На следващия ден до 16 часа ще бъдат затворени бул. \"Евлоги и Христо Георгиеви\" между бул. \"Цар Освободител\" и ул. \"Фритьоф Нансен\". Коли няма да се движат и по част от ул. \"Фритьоф Нансен\" и от източното платно на бул. \"Витоша\". Спряно ще бъде движението по отсечки от булевардите \"България\", \"Пенчо Славейков\", \"Петко Каравелов\", \"Черни връх\" и \"Драган Цанков\", както и по улиците \"Бяла черква\", \"Арсеналски\".\r\n\tЗаради маратона ще се променят маршрутите на автобусите 72, 75, 76, 94, 102, 204, 506 и 604.", "date": "2017.10.13", "title": "Маратонът на София спира колите по основни булеварди в неделя"}
{"url": "http://www.mediapool.bg/poslanikat-na-sasht-u-nas-izlizaneto-ot-yunesko-nosi-opredeleno-poslanie-news270473.html", "text": "Излизането на Съединените щати от ЮНЕСКО носи определено послание, коментира американският посланик у нас Ерик Рубин. \r\n\t \r\n\t\", каза дипломатът в интервю за БНР.\r\n\t \r\n\t\n\n\r\n\t \r\n\t\r\n\t \r\n\tПреди ден САЩ  изпратиха официално уведомление, че се оттеглят от Организацията на ООН за образование, наука и култура (ЮНЕСКО). Решението на Вашингтон идва в края на изпълнения със скандали мандат на Ирина Бокова.\r\n\t \r\n\tПосланик Рубин обясни, че съгласно правилата на организацията САЩ ще останат член на организацията до края на годината, а след това ще имат статут на наблюдател. \r\n\t \r\n\t, заяви посланик Ерик Рубин. \r\n\t \r\n\tСлед САЩ и Израел , че се готви да се оттегли от ЮНЕСКО, защото организацията се е \"превърнала в театър на абсурда, защото вместо да съхранява историята, я изопачава\".\r\n\t \r\n\tВ момента тече избор за нов генерален директор на ЮНЕСКО. До последния кръг достигнаха бившият външен министър на Катар Хамад бин Абдулазиз ал Кауари и бившата министърка на културата на Франция Одри Азуле.", "date": "2017.10.13", "title": "Посланикът на САЩ у нас: Излизането от ЮНЕСКО носи определено послание"}
{"url": "http://www.mediapool.bg/pet-partii-se-obyaviha-sreshtu-restart-na-aets-belene-news270474.html", "text": "Срещу опитите да се възобнови спрения строеж на АЕЦ \"Белене\" и за либерализацията на пазара и изграждане на гъвкави мощности близо до потребителите, се обявиха в обща официална позиция партиите \"Да, България“, ДСБ/Нова Република, Зелените, Български земеделски народен съюз и ДЕОС.\r\n\tСпоред тях правителството на ГЕРБ предава данъкоплатците като продължава опитите за реализация на \"мегаломанският проект Белене\".\r\n\tВъв вторник премиерът Бойко Борисов  на руската ядрена корпорация \"Росатом\", за да обсъдят, по думите му, оползотворяване на изписаните 3 млрд. лв. край Дунав, имайки предвид изработеното от руснаците оборудване за АЕЦ \"Белене\". Част от него бе , остатъкът се чака до края на годината, по думите на енергийния министър Теменужка Петкова. Тя обясни още, че именно тази пратка е била обсъдена с премиера и разговорът на толкова високо ниво е било заради атаките на опозицията относно наличието на платеното след арбитражно решение оборудване за 1.2 млрд. лв. Друга тема е бил договорът с \"Росатом\" за консервация на изработеното, чието сключване предстои.\r\n\tПеткова обаче каза също така, че не е изключено \"Росатом\" да бъде поканена за инвеститор в . Така тя потвърди, че правителството на ГЕРБ, което през март 2012 г. спря проекта с мотив, че няма пари, сега прави всичко възможно, за да го рестартира. Самата \"Росатом\"  да стане втори по големина акционер в проекта след държавната НЕК и дори бе намерила двама чужди инвеститора – финландската компания \"Фортум\" и френската \"Алтран\". В първия си кабинет обаче Борисов не посмя да приеме руското финансиране за проекта и така той бе замразен.\r\n\tПетте партии посочват в позицията си, че още преди парламентарните избори са предупредили, че ГЕРБ и БСП готвят рестарт на ядрения проект и че е \"уговорен мачът”. Готвеното посещение на Путин в България (за март 2018 г. - б.ред.) вероятно се очаква да завърши процеса с фанфари, смятат опозиционните политически сили.\n\n\r\n\tАЕЦ \"Белене” е неефективен проект и риск за националната сигурност, заради това, че избраната за проекта площадка е сеизмологично опасна, пише в позицията им. Те настояват да се изясни каква част от поръчаното оборудване е изработена и доставена у нас. Припомня се още, че от 2009 г. ДАНС и прокуратурата разследват този корупционен проект и обвинени са само бившите шефове на НЕК Любомир Велков и Мардик Папазян, както и министрите на енергетиката Румен Овчаров и Петър Димитров от БСП и Делян Добрев от ГЕРБ.\r\n\t\"Няма никакъв сериозен анализ, който да показва бъдещ недостиг на електроенергия. В предишен опит да бъде представен такъв анализ се стигна до тежък провал за неговите автори. Те предвиждаха режим на тока в периода 2010-2011 г . без АЕЦ „Белене”. Тези неточни допускания бяха категорично опровергани от времето. Нещо повече в периода 2016 -2017 г. България използва около 50-60% от инсталираните мощности, с изключение на моментите на пиково потребление през най-студените и най-топлите дни, обясняват от партиите.\r\n\tСпоред тях страната ни има огромен потенциал за икономия на електроенергия, а свободният пазар предлага достатъчно ефективни решения, които могат да противодействат на повишаването на цените на електроенергията. На този фон е излишно влагането на 20 млрд. евро в атомна централа, още повече, че не е решен проблемът със съхранението на ядрените отпадъци.\r\n\tПри положение, че България не се нуждае от големи производствени мощности за вътрешно потребление, то решението да се строи АЕЦ, за да се захранват чужди икономики в региона за сметка на българите е категорично против националния ни интерес, посочват още петте партии.", "date": "2017.10.13", "title": "Пет партии се обявиха срещу рестарт на АЕЦ \"Белене\""}
{"url": "http://www.mediapool.bg/patyat-aheloi-pomorie---s-chetiri-lenti-idnoto-lyato-news270475.html", "text": "Двулентовият път между Ахелой и Поморие ще стане четирилентов за лято 2018. Това обеща министърът на регионалното развитие Николай Нанков по време на първата копка на обекта.\r\n\tНад 21 млн. лв. от държавния бюджет ще бъдат вложени в разширението на 5-километровата отсечка.\r\n\t, заяви Николай Нанков при старта на изграждането на второ платно, предаде пресцентърът на регионалното министерство.\r\n\tРегионалният министър призова строителите да бъдат акуратни и изрази очакване пътят да бъде завършен и пуснат в експлоатация преди началото на летния туристически сезон през следващата година. Той посочи, че с изграждането на допълнителните две ленти в участъка трафикът значително ще бъде облекчен.\r\n\tРазширяването на трасето между Ахелой и Поморие е част от изграждането на скоростния път между Слънчев бряг и Бургас. Регионалният министър не се ангажира със срок кога той ще бъде готов.\n\n\r\n\tПричината е в обжалването на тръжните процедури за избор на строители, както и на оценките за отчуждения на терените. Нанков даде за пример обжалването на обществената поръчка за избор на изпълнител на обхода на Ахелой, където строителството не може да започне поради тази причина.\r\n\tРегионалният министър благодари на депутатите за приетите промени в Закона за опазване на околната среда, които ще позволят големите национални обекти да не боксуват в съдебни процедури по обжалвания, е посочено в съобщението.\r\n\t\"Предвиждаме кардинални промени в Закона за устройство на територията с оглед облекчаване на административните режими, но и с цел опростяване на процеса, тъй като всички необходими процедури отнемат в пъти повече време отколкото реализирането на обектите\", каза още Николай Нанков.\r\n\tПървокласният път Бургас – Слънчев бряг е от изключително значение за региона, като трафикът по него е интензивен целогодишно. С реализацията на обекта ще се повиши безопасността на движението и ще се облекчи трафика между туристическите комплекси, посочват от регионалното министерство.\r\n\tНачалото на реконструирания участък е при 212-ти километър, където ще завършва бъдещият обходен път на гр. Ахелой, а краят е при 217-ти километър, където ще е началото на обхода на Поморие.\r\n\tОтсечката не преминава през населени места. В близост до нея е входът на къмпинг \"Ахелой\". Трасето е в близост до две защитени зони и пресича територията на две защитени зони по НАТУРА 2000.\r\n\tСлед изграждането на второто платно на участъка между Ахелой и Поморие първокласният път Слънчев бряг – Бургас ще бъде с две отделни платна, които ще имат по две ленти за движение.\r\n\tЗа изпълнение на мерките, свързани с опазването на околната среда, е предвидено изграждането но водостоци, монтирането на плътна ограда за земноводни и влечуги. Шумозащитни съоръжения от двете страни на пътното платно ще бъдат изградени при къмпинг \"Ахелой\" и в близост до хотелските комплекси.\r\n\tПо договор срокът за изпълнение на обекта е 187 дни, от които 14 дни са за проектиране, а 173 дни са за строителство. Очаква се при добри метеорологични условия второто платно между Поморие и Ахелой да е завършено в средата на 2018 г.\r\n\tИзпълнител на строително-монтажните работи на реконструкцията на пътя е \"Пътстрой Бургас\" ЕООД. Стойността на договора им е 21.5 млн. лв. с ДДС. Строителният надзор ще осъществява \"Ен Ар Консулт\" ЕООД срещу 224 640 лв. с ДДС. Авторският надзор ще е на \"Виа план\" ЕООД за 16 000 лв. с ДДС.", "date": "2017.10.13", "title": "Пътят Ахелой-Поморие - с четири ленти идното лято"}
