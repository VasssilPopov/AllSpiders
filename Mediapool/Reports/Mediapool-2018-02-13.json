{"url": "http://www.mediapool.bg/turtsiya-ne-e-postavyala-vaprosa-za-vtora-dzhamiya-v-sofiya-news275515.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският министър на културата и туризма Нуман Куртулмуш съобщи, че по време на визитата си в София не е обсъждан въпроса за изграждането на втора джамия в София. За това вече повече от десетилетие настоява Главното мюфтийство с аргумента, че броят на мюсюлманите в столицата е  през последните години.\r\n\tНуман Куртулмуш беше на двудневна визита в София по повод неформалната среща на министрите на туризма от ЕС. Той е имал срещи с министрите на културата Боил Банов и на туризма Николина Ангелкова. Срещнал се е и с главния мюфтия Мустафа Хаджи, за да се информира за мюсюлманите у нас. Куртулмуш отбеляза, че в България живеят над 1.2 млн. мюсюлмани, от които над 500 хиляди говорят турски език. Те живеят тук в \"мир и разбирателство на основата на равнопоставеността\", каза Куртулмуш.\r\n\tТой отбеляза, че официалното откриване на Желязната църква в Истанбул в началото на януари е  в отношенията между България и Турция. Това е още една крачка напред за осъществяването на срещата между Турция и ЕС на 26 март във Варна, каза Куртулмуш.\r\n\tНеофициално се твърди, че при визитата на Борисов в Турция Ердоган е поставил въпроса за изграждането на втора джамия в София. Официално турският президент тогава заяви, че се надява заедно да бъдат реставрирани \"историческите и религиозни паметници в България\", останали от времето на Османската империя.\r\n\tТурският министър на културата и туризма каза, че въпросът с незаконната пристройка към джамията \"Баня Баши\" в центъра на София е \"административен, който ще намери решение\". За пристройката, която рязко контрастира на храма, не се вписва по никакъв начин в архитектурата му и стои като грозна кръпка, има влязло в сила съдебно решение за събарянето й. Въпреки това българските власти се страхуват да го изпълнят, за да не се навреди на добрите отношения с Турция.\r\n\tПредстои подписването на два документа в областта на културата между Турция и България, съобщи още Нуман Куртулмуш. Едното споразумение е за опазване на недвижимото културно наследство в двете страни, а другият е за изграждане на културни центрове в България и Турция, посочи той.\r\n\tВ областта на туризма се разработват съвместни туристически пакети, съобщи турският министър на културата и туризма. Заедно със страните от Черноморското икономическо сътрудничество се организира и круизен маршрут по западното Черноморие. Работи се още и за увеличаване на обмена на културни прояви и събития между България и Турция, което ще помогне още повече за развитието на туризма, каза Нуман Куртулмуш.", "date": "2018.02.13", "title": "Турция не е поставяла въпроса за втора джамия в София"}
{"url": "http://www.mediapool.bg/kamerite-nyama-da-izkorenyat-nasilieto-v-klasnite-stai-news275492.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tНие сме силно обезпокоени от нарастващия брой сигнали за насилие над деца от страна на възрастни. Категорично осъждаме всяка форма на насилие над дете – независимо дали е физическо, психическо или емоционално, независимо дали идва от страна на родителите, или от професионалистите, които работят с деца. Настояваме всеки възрастен, упражнил насилие над дете, да понесе съответните последствия с отчитане на утежняващите обстоятелства, произтичащи от позицията му спрямо детето.\r\n\tНие споделяме тревогата на родителите, които не получават адекватна и навременна информация за това, което се случва с децата им в детските градини и училищата. Споделяме и разочарованието и гнева им, когато подадените от тях сигнали за нередности и нарушения не се посрещат с необходимото внимание и не предизвикват съответната реакция и последствия. Изцяло заставаме в подкрепа на искането на родителите да бъде удовлетворена тяхната нужда от сигурност, че децата им са защитени и са в безопасност.\r\n\tСъщевременно ясно заявяваме своята позиция, че .\r\n\tКамерите могат само да регистрират прояви на насилие – и то не винаги! – но няма да изкоренят причините, които го пораждат.  Камерите дават ясен и категоричен знак на хората, на които сме поверили ежедневната грижа и образование на децата си, че им нямаме доверие.Това влошава средата, което неминуемо ще доведе до още по-голямо насилие. Нещо повече, камерите създават измамното усещане, че проблемът с насилието е решен, докато в същото време се подхранва среда за неговото ескалиране.\r\n\tТрябва да се атакуват причините за насилие, които се крият в организацията на средата и нейните характеристики: препълнените класове и групи, претоварената програма, липсата на достатъчно време за физическа активност и свободна игра, липсата на условия за индивидуална работа с децата, липсата на подкрепа за учителите при трудни и конфликтни ситуации, липсата на подготовка, време и адекватно заплащане за работа с родителите.\r\n\tВсичко това води до свръхнапрежение у деца, учители и родители, до липса на доверие между тях и неизбежни конфликти, от които страдат най-уязвимите – децата.\r\n\tНие настояваме за незабавни мерки за промяна на средата, които включват:\r\n\t• намаляване на броя деца в паралелките и групите или осигуряване на по-голям брой възрастни, които работят с тях;\n\n\r\n\t• по-голяма свобода за учителите при разпределението на материала и избора на методи за преподаване при ориентиране към крайни резултати;\r\n\t• осигуряване на условия за физическа активност и свободна игра в детските градини и училищата - оценка на материалната база и преразглеждане на организацията на учебния процес;\r\n\t• премахване на двусменния режим на обучение във всички училища на територията на страната;\r\n\t• супервизия и подкрепа за учителите при конфликтни ситуации чрез осигуряване на по-голям брой психолози и педагогически съветници в училищата и детските градини и регламентирано време за вътрешноучилищна квалификация и междуучилищни обмени;\r\n\t• преразглеждане на функцията и ролята на класния ръководител и осигуряване на квалификация, време и адекватно заплащане за работата му за изграждане на класната общност и взаимодействие с родителите.\r\n\tОчакваме от учителите, директорите, педагогическите съветници, психолозите, възпитателите да оправдаят доверието на родителите, да задействат имунната система на своята общност и да не допускат отделни нейни представители да хвърлят петно върху всички.\r\n\tРазчитаме, че професионалните екипи в детските градини и училищата и синдикалните организации ще застанат непреклонно срещу всеки случай на насилие над дете и ще покажат категорична непримиримост с подобни практики, без прикриване на отделните случаи на насилие от криворазбрана колегиалност. Това е начинът да бъде укрепено доверието, което родителите гласуват на професионалистите, и да бъде повишено уважението и подкрепата за учителското съсловие. Промяната на средата, а не камерите ще подобрят ситуацията с насилието в училищата и детските градини.\r\n\tПреди да подложим децата си на постоянно следене трябва да си дадем сметка какви ще са дългосрочните последици от това. Как ще се чувстват децата ни, записвани от момента, в който пристъпят прага на детската градина, до момента, в който завършат средното си образование? Как това ще се отрази на тяхното поведение? А на техните ценности? А на доверието им в родители и учители?\r\n\tЗа нас е важно чрез личния си пример като възрастни да възпитаваме у децата граждански умения за поемане на отговорност, цивилизован диалог и съвместно намиране на решения, а не манталитет на затворници под постоянно наблюдение. Ние не желаем да бъдем първото поколение българи, които ще превърнат децата си в обект на повсеместно следене. \r\n\tЕдна несправедливост не може да бъде поправена чрез друга несправедливост, а добрите намерения не могат да оправдаят прилагането на неприемливи средства. Призоваваме всички да проявим смелост и мъдрост, за да създадем среда, в която като възрастни се учим на уважение, самоконтрол и прошка, за да растат децата ни в сигурна среда на доверие и обич\r\n\t*", "date": "2018.02.13", "title": "Камерите няма да изкоренят насилието в класните стаи"}
{"url": "http://www.mediapool.bg/tsiklonat-gita-opustoshi-tihookeanskata-ostrovna-darzhava-tonga-news275485.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМалката островна държава Тонга в Тихия океан бе опустошена от тропическия циклон Гита, връхлетял миналата нощ, предадоха ДПА и Асошиейтед прес.\r\n\t \r\n\tСпоред новозеландското радио, циклонът е бил от 4-а категория по сила, като поривите на вятъра в епицентъра му са достигали скорост от 54 метра в секунда, или над 200 км/ч. Около 70 на сто от домовете и постройките в Нуку'Алофа - столицата на кралство Тонга, са напълно или частично разрушени. На повечето места по островите няма ток. Повалени са много дървета и електрически стълбове.\r\n\t \r\n\tТонга се състои от около 170 острова, разпръснати на десетки и стотици километри един от друг в югозападната част на Тихия океан, с обща площ от около 750 кв.км и с население от 107 хиляди души. над 70 на сто от населението живее на главния остров Тонгатапу, който е и най-много пострадал от стихията.\r\n\t \r\n\tЗа жертви и сериозно пострадали засега не се съобщава, но десетки хора са потърсили медицинска помощ. Много нисколежащи части на островите са залети от вода, като в същото време страната изпитва остър недостиг на питейна вода.\r\n\t \r\n\tЦиклонът продължава да се усилва, движи се на запад и се очаква тази нощ да удари южните острови на архипелага Фиджи, като избегне столицата Сува и големите градове там, разположени по северните острови.", "date": "2018.02.13", "title": "Циклонът Гита опустоши тихоокеанската островна държава Тонга"}
{"url": "http://www.mediapool.bg/ediniyat-borisov-tryabva-da-bade-pozhertvan-no-koi-news275487.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов е изправен пред сериозен избор, който може да го доведе и до поредните предсрочни избори. Досега ГЕРБ и нейният водач се преизмисляха вече няколко пъти, така че може би просто сме пред новата им метаморфоза. Те започнаха през 2009 година като проевропейски борци срещу корупцията, продължиха като строители на съвременна България (2011-2013), върнаха се на власт като борци срещу модела КОЙ (2014-2015), след което станаха консерватори с патриотичен уклон. Между тези четири инкарнации няма неразрешими съдържателни противоречия и донякъде е възможно един носител да бъде и четирите едновременно.\r\n\tДнес обаче Борисов е изправен пред по-дълбок екзистенциален избор: той трябва да се откаже от някое от своите въплъщения, за да оцелее. Или да изиграе такъв театър, че всички да загубят представа за смисъла на понятия като корупция, Европа, патриотизъм и консерватизъм. Ако може да се мине само с театър, Борисов с удоволствие би жертвал смисъла на тези понятия. Дума дупка не прави, а семантиката на думата още по-малко. Но проблемът е, че и българската, и международната публика май вече са се нагледали на многострадалната ни Геновева, колкото и щъркелчета и блатни кокичета да спасява.\r\n\t\r\n\tГЕРБ създадоха Обединените патриоти (ОП) като техен предпочитан коалиционен партньор след кризата в Реформаторския блок с половинчатата конституционна поправка (2015). ГЕРБ инвестираха и в институти, които да легитимират \"патриотичния\" синтез между националистите и дясното. Неслучайно продукти на ГЕРБ като Нено Нинов и Петър Николов влязоха в коалиционното управление от \"квотата\" на ОП. Синтезът между \"национализъм\" и \"дясно\" беше предвиден да работи като Симеонов, Сидеров и Каракачанов консервативно си мълчат. И с малки, но ефектни изключения (най-вече от страна на Симеонов) нещата вървяха по план.\r\n\tИстанбулската конвенция и скандалът \"Ска Келер\" демонстрираха, че този план е сгрешен по замисъл. Патриотите са това, което са – от тях либерални демократи или консерватори няма да излязат. Вари ги, печи ги – крайният продукт ще е антиевропейски. Декларацията на Симеонов по повод участието на Ска Келер в екопротест, например, издава, че той най-съкровено не разбира какво представлява ЕС. А към това се добавя липсата на възпитание, което, да кажем, по нашите ширини минава по-скоро за плюс.\n\n\r\n\tАко проблемът беше само това, Борисов можеше да е спокоен. Той самият – за разлика от институтите си – никога не е вярвал, че от патриотите може да излезе нещо различно. Но за сметка на това е вярвал в две други неща. Първо, че с тях може да се договори, като им обещае нещо. И, второ, че резилите на патриотите могат да се замажат медийно от присъдружните на ДПС медии. \r\n\tСамо че напоследък първото стана проблематично, защото ОП много вдигнаха цената си. Това се получи заради промяната на позицията на другата основна партия – БСП, която изцяло мина на \"патриотични\" и \"консервативни\" позиции. Така социалистите станаха естествен коалиционен партньор за ОП и открито заплашват при нови избори да управляват заедно. Поради което мълчанието на патриотите вече не е в кърпа вързано и те започнаха да се разприказват.\r\n\tВ тази ситуация Борисов е изправен пред следния неприятен избор. Първо, той може да радикализира националистическото си говорене и да влезе в орбитата на Орбан. Но това ще е нов, антиевропейски Борисов, който ще трябва да жертва \"европредседателството\", както и подкрепата на голяма част от градската средна класа в страната. В едно състезание към \"патриотичното дъно\", дори и ГЕРБ да излезе победител, това ще е вече много различна партия.\r\n\tДругият избор е да остане на открито проевропейски позиции и по този начин да рискува коалицията с т.нар. патриоти. Да каже, \"ние сме дотук и няма да се подадем на изнудване, било то за Истанбулската конвенция или нещо друго\". При тази позиция може да се стигне до разпад на ОП, а оттам и до криза в управлението и възможни нови избори.\r\n\tБорисов ще отлага своето решение възможно най-дълго – в най-добрия случай до края на мандата. Но последните събития показват, че то трудно ще изчака дотогава.\r\n\t\r\n\tГЕРБ е в шизофренната ситуация да твърди две противоречащи си неща. Първо, че около г-н Делян Пеевски няма никакъв проблем. Т.е. че няма непропорционално и нелегитимно влияние на свързани с ДПС бизнеси върху съдебната власт и медиите. Второ, че ДПС не става за коалиционен партньор. Тези две неща не могат да бъдат едновременно верни.\r\n\tВсички обаче знаят, че противоречието е фиктивно, защото ДПС са де факто коалиционен партньор на ГЕРБ и гласуват заедно важните неща. В този смисъл т.нар. патриоти са необходими само доколкото прикриват тази коалиция. Този вариант е най-удобен за Борисов и напълно го устройва.\r\n\tПроблемът е, че ДПС и г-н Пеевски вече са в много силна позиция и могат да искат повече. Те могат да поискат пълна реабилитация и да си възвърнат статуса на официален най-удобен партньор. Този статус има голямо значение – ако станат стожер на едно \"проевропейско\" управление, въпросите за корупция към тях ще са по-приглушени и споделяни наравно с ГЕРБ.\r\n\tВ този ключ трябва да се четат и законодателните активности на господата Пеевски и Цонев през последните месеци – те усещат слабостта на Борисов и системно търсят изчистване на собствения си имидж. Доколкото ГЕРБ са изцяло зависими от медийната мощ на движението, цената на ДПС в бъдещи преговори нараства значително.\r\n\tИ така Борисов е изправен пред избор дали да приеме офертата Доган-Пеевски или не. Ако я приеме, той ще може да се раздели с \"патриотите\", ще продължи да разчита на благосклонност на таблоидната преса (дипломатично казано), но ще загуби блясъка на антикорупционната си аура, който даже всъщност е фалшив. В крайна сметка трудно ще убедиш хората, че се бориш срещу корупцията в официален тандем с г-н Пеевски.\r\n\tВтората възможност е да се опита да държи ДПС в сегашното лимбо или да се конфронтира по-сериозно с него. И двата варианта ще водят до опасни преговори на ДПС с БСП и ОП за отечествен фронт срещу ГЕРБ - такъв, какъвто беше реализиран през 2013 година. А този път г-н Пеевски може наистина да успее да \"извади зъбките\" на ГЕРБ, както се беше заканил. И едва ли някой ще окаже спешна помощ чрез масови протести.\r\n\tКой Борисов ще бъде пожертван – \"патриотът\", \"европеецът\" или \"борецът срещу корупцията\"? Това е въпросът. А той може да добие и по-екзистенциална форма: да бъде или да не бъде самият политически носител на тези холограми.", "date": "2018.02.13", "title": "Единият Борисов трябва да бъде пожертван. Но кой?"}
{"url": "http://www.mediapool.bg/epitsentarat-na-lyubovta-se-okaza-v-slovakiya-news275490.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-дългото любовно стихотворение в света е написано през 1844 г. в Банска Щявница, Словакия. То е от 2900 реда, написани от местен автор. Днес малкият средновековен град иска да се превърне в място за поклонение за влюбените от цял свят, благодарение на \"Банка на любовта\", създадена с цел да събира техните истории.\r\n\t \r\n\tЗа да може Банска Щявница да се присъедини към Париж или Верона на картата на романтичните места в света, местна неправителствена организация опазва спомена за поета Андрей Сладкович и неговата муза Марина - принудена от буржоазните си родители да се омъжи за богат фабрикант на медени сладки вместо за безпаричен автор - и е създала \"трезор\" със 100 000 отделения под някогашната къща на красавицата, в които ще се съхраняват любовните истории и спомените на двойките.\r\n\t \r\n\tПубликуваното през 1846 г. дълго стихотворение, в което Андрей Сладкович излива своите любовна жар и отчаяние, е регистрирано като най-дългата творба от този жанр от Световната академия на рекордите (базирана в Маями, щата Флорида, тя е основен съперник на Книгата на рекордите на Гинес). Преведена е на множество езици, включително немски и френски.\r\n\tАндрей, Марина и къщата в Словакия: историята е по-малко известна от Ромео, Жулиета и балкона във Верона, но има предимството да е автентична и неправителствената организация \"Епицентър на любовта\" смята да се възползва от това.\r\n\t \r\n\t\"Когато 100-те хиляди кутии се запълнят с истории, тази къща ще стане мястото с най-голяма концентрация на любов в света, \"епицентърът на любовта\", предсказва Катарина Яворска, която отговаря за връзките с обществеността на организацията.\r\n\t \r\n\tАсоциацията е разположила централата си в някогашната къща на Марина. След две години работа, през декември миналата година тя откри интерактивна експозиция, която представя копие на ръкописа на стихотворението на Сладкович, библиотеката му и \"любовен метър\", който има за цел да измери силата на чувствата на една двойка.\r\n\t \n\n\r\n\tНо основната атракция е под къщата, където е \"Банката на любовта\". Дълъг тунел води към подземието на къщата, което е било превърнато в хранилище със 100 000 кутии, където влюбените могат да правят \"депозити\" в определени моменти от годината. Не особено изненадващо, следващата дата е . . . празникът на Свети Валентин. Желаещите могат дори да си резервират места на сайта на организацията.\r\n\t \r\n\t\"Посетителите ни не крият учудването си, когато видят как тази история, и стихотворението, което е част от задължителната програма в началното училище, се превръщат в реално преживяване\", изразява задоволството си Яворска.\"Регистър на любовта\"\r\n\t \r\n\t\"С годеника ми ще се върнем тук след няколко дни и ще депозираме билетите за кино от първата ни среща\", признава пред АФП 24-годишната Доминика Храбушова, която живее в град Лученец, намиращ се в региона.\r\n\t \r\n\tЗа Ян и Ана, двойка, придружавана от 7-месечно бебе, това е \"четвъртото или петото посещение в Банска Щявница\". \"Преди сватбата идвахме по-често\", признава 38-годишният Ян. \"Самият град е едно бижу\", добавя той и казва, че е \"впечатлен от креативността\" на експозицията.\r\n\t \r\n\tНякога известен със сребърните си мини, малкият град с 10 000 жители е вписан във Фонда за Културното наследство на ЮНЕСКО поради историята на мините, датиращи от Средновековието, както и градския център от 16-и век.\r\n\t \r\n\tВ дома на Марина е запазена някогашната архитектура, която съжителства с модерна концепция за експозиция. Подът на тунела от 16-и век е покрит с огледална облицовка, умножаваща до безкрай \"кутиите на любовта\" - малки дървени чекмеджета - които покриват стените. В една от стаите на сградата персонажите от картините по стените често оживяват, за да разиграват сцени от живота на влюбените и илюзията е съвършена. Посетителите са приканени да попълнят \"регистъра на любовта\", книга с 3200 страници, която тежи 53 килограма.\r\n\t \r\n\t\"Някои смятат проекта за много дързък и амбициозен. Но след като милиони хора са готови да идат във Верона, за да видят балкона на Ромео и Жулиета - една измислена двойка, мисля че мнозина ще дойдат и в Епицентъра на любовта, за да върнат към живота една истинска история за любов\", убедена е Яворска.", "date": "2018.02.13", "title": "Епицентърът на любовта се оказа в Словакия"}
{"url": "http://www.mediapool.bg/obshtinskite-bolnitsi-zaplashvat-s-novi-protesti-news275491.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщинските болници предупредиха, че са възможни нови протести, тъй като до момента няма никакво движение по .\r\n\tСпоред председателя на Националното сдружение на общинските болници д-р Неделчо Тотев властите се опитват да оправдаят лошата си политика към общинското здравеопазване с понятия като “преструктуриране“ и “лош мениджмънт“, а същевременно не се забелязват никакви стъпки към повишаване на цени на пътеки и облекчаване на медицинските стандарти.\r\n\tВ средата на януари работещите в общински болници в над 20 града излязоха на символични протести срещу тежкото им финансово състояние. Те поискаха облекчаване на медицинските стандарти, повишаване стойността на клиничните пътеки, по които работят, допълнителна субсидия от 30 млн. лева, с която да бъдат оздравени и да им бъде изплатена надлимитната дейност за последните две години.\r\n\tВ отговор здравните власти се ангажираха с повишение на цените на някои пътеки при преговорите между здравната каса и Лекарския съюз за новия рамков договор, промяна в медицинските стандарти. Беше обещано да се търси възможност и за повишаване на субсидията от близо 30 млн. лева, която МЗ всяка година плаща на общинските болници за дейности като спешна помощ, оказване на помощ в труднодостъпни и отдалечени райони, медицинска експертиза и др. От здравното министерство обаче настояха за преструктуриране на някои общински болници в медицински центрове, докато лечебните заведения отхвърлят тази опция.\r\n\tСпоред Тотев обаче към момента нямало никакви индикации, че ще се актуализират цените на въпросните клинични пътеки. От сдружението не виждат и никакви отстъпки в публикуваните в последните дни няколко нови актуализирани медицински стандарта.\n\n\r\n\tПредседателят на Центъра за защита правата в здравеопазването (ЦЗПЗ) д-р Стойчо Кацаров коментира във вторник, че общинските болници са целенасочено убивани през последните години и “днес сме все по-близо до края на общинското здравеопазване“. Той посочи, че унищожението на общинските болници се провежда чрез три “инструмента“ - посредством налаганите лимити на болниците, националната здравна карта и медицинските стандарти.\r\n\tПо думите му общинските болници са дискриминирани спрямо държавните и тези със смесена собственост.", "date": "2018.02.13", "title": "Общинските болници заплашват с нови протести"}
{"url": "http://www.mediapool.bg/kmetat-na-septemvri-se-varna-na-posta-si-news275463.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвиняемият за умишлена безстопанственост и неизгодни сделки кмет на Септември Марин Рачев бе възстановен на поста от апелативния спецсъд във вторник.\r\n\tСедмица по-рано първата инстанция изцяло се съобрази с мнението на спецпрокуратурата, че той може да попречи на разследването, ако продължи да ръководи общината, и го отстрани от длъжност.\r\n\tСпоред апелативния спецсъд обаче по случая липсват каквито и да е било конкретни доказателства за опасност Рачев да укрие документи, да въздейства на свидетели, които не са разпитани или да принуди други да променят вече дадените от тях показания.\r\n\tМагистратите записаха в мотивите си, че не може основно право, каквото е правото на труд, да се ограничава въз основа на само на голословни твърдения. Съдът взе предвид и молбата за отпуск, която Рачев е подал, малко преди ареста му.\r\n\tСлед съдебното заседание обвиняемият Рачев заяви, че няма намерение въобще да влиза в сградата на общината до 1 април и декларира, че няма да възпрепятства разследването. Заедно с него на работа бе върнат и подчиненият му Станой Милов, съощо обвиняем по делото.\n\n\r\n\tПодобно на разглеждането на отстраняването му на първа инстанция преди седмица, във вторник в залата също присъстваха множество негови привърженици, които посрещнаха решението за въстановяването му на поста с ръкопляскания и викове \"победа\".\r\n\tМарин Рачев бе задържан при първата акция с учяастието на новата антикорупционна комисия. Впоследствие той бе обвинен в умишлена безстопанственост и неизгодни сделки, ощетили община Септември с над 200 000 лева.\r\n\tПървоначално спецпрокуратурата му определи парична гаранция от 250 000 лева, която обаче кметът обжалва. Преди ден спецсъдът реши да намали размера ѝ почти наполовина, постановявайки Рачев да плати за свободата си 130 000 лева.\r\n\tОсвен пред и в сградата на спецсъда в София, поддръжници на кмета на Септември за пореден път се събраха и пред общината в града. По думите на колегата на Рачев в местното село Ветрен протестиращите планират да започнат да затварят жп гарата за час-два в нзак на протест срещу действията на разследващите.", "date": "2018.02.13", "title": "Кметът на Септември се върна на поста си"}
{"url": "http://www.mediapool.bg/tsik-iska-ot-parlamenta-da-otmeni-elektronniya-vot-news275494.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът да отложи въвеждането на електронно дистанционно гласуване, което трябваше да бъде въведено за евроизборите през 2019 г. В доклад до парламента, който предстои да бъде разгледан от правната комисия, Централната избирателна комисия (ЦИК) предлага депутатите да обсъдят възможността за отлагане на е-вота.\r\n\tЗаключенията на изборната администрация са направени на база проведените до момента симулации на този вид гласуване, както и на констатираната невъзможност за въвеждането му преди да бъде въведена електронна идентификация на гражданите у нас.\r\n\tВ ЦИК смятат, че трябва да се осигури възможност за поетапна реализация на системата за дистанционно електронно гласуване с повече пилотни проекти до момента, в който ще могат да бъдат създадени достатъчно гаранции за сигурност и стабилност на резултатите от този начин на гласуване.\r\n\tКакто се очакваше и както експертите предупреждаваха още при изборния референдум, най-голямата пречка пред въвеждането на електронно гласуване е липсата на електронна идентификация на гражданите. По закон е предвидено всеки българин да има такава, а тя да е внедрена в българските лични документи. Първоначално това трябваше да е факт от 1 януари 2017 г. След като не се случи подобно нещо, срокът се удължаваше на два пъти. Първо трябваше да стане до 1 януари 2018 години, а в последствие до 1 януари 2019 г.\r\n\tМВР обяви една обществена поръчка за целта, но впоследствие в края на миналата година тя беше прекратена и оттогава не се е чуло да има движение по проблема.\n\n\r\n\tЕкспертите обясняват в доклада си до парламента също, че е-вотът не е защитен от хакерски атаки.\r\n\tОт комисията припомнят, че ако при атаки срещу системи за електронно банкиране или друг вид услуги съответната банка създава гаранции за овъзмездяване на пострадалите от измами и атаки, то при произвеждане на избори единственият резултат от подобна намеса би бил неправилно отчитане на подадени гласове, което може да доведе до касиране на изборите. А това е \"в разрез с една от основните цели при произвеждане на избори – точно отчитане на изборните резултати, които да създадат сигурност и стабилност по отношение на конституираните органи на власт\".\r\n\tСпоред комисията контролираният вот не може да бъде преодолян с дистанционното електронно гласуване - \"както по време на гласуването, така и по време на евентуална проверка дали гласът е отчетен правилно\". \"Независимо от възможността да се гласува многократно дистанционно, рискът от контролиран вот при дистанционното електронно гласуване е по-голям, отколкото например при гласуването с хартиени бюлетини. Докато в последния случай избирателят все пак остава сам в кабината за гласуване, то при дистанционното електронно гласуване възможността да не бъде сам или друг да гласува вместо него е значително по-висока\", е записано в анализа.\r\n\tВ доклада е констатирано, че машинното и дистанционно гласуване ще оскъпят организирането и произвеждането на избори, както и ще доведат до чувствително забавяне на процесите по отчитане на резултатите.\r\n\tСлед поправките в Изборния кодекс, които бяха направени след провеждане на изборния референдум, от началото на тази година държавата трябва да предвиди възможност за експериментално дистанционно електронно гласуване на три последователни избора - в това число и частични.\r\n\tСледващите национални изборни кампании \"по график\" са през 2019 г, когато ще се гласува за евродепутати, освен ако дотогава няма извънредни парламентарни избори.\r\n\tМеждувременно обаче ЦИК организира частични вотове във всякакъв вид населени места, но никъде не е въведено електронното гласуване като експеримент, което на практика означава, че изборният кодекс вече е нарушен.", "date": "2018.02.13", "title": "ЦИК иска от парламента да отмени електронния вот"}
{"url": "http://www.mediapool.bg/bulgaria-nyama-da-dopusne-teritorialni-pretentsii-v-novoto-ime-na-makedoniya-news275489.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария няма да допусне териториални претенции в новото име на Македония, но няма да се намесва в спора между Атина и Скопие за официалното название на югозападната ни съседка. Това стана ясно от обясненията на външния министър Екатерина Захариева във вторник.\r\n\t\"Това е двустранен въпрос и нека да оставим между Атина и Скопие да се водят преговорите с посредничеството на ООН. Така, както по време на подписването на нашия договор, щеше да бъде неуместно някой друг да се меси в двустранните отношения, не считам, че е добре за самите преговори от всякъде да има вмешателство\", заяви Захариева.\r\n\tГърция години наред блокира евроатлантическата интеграция на Македония заради спора за името й. Новото правителство в Македония на Зоран Заев обаче даде сигнали, че е готово на отстъпки и преговорите между двете държави влязоха в решителна фаза и се очаква да продължат и на българска територия в края на седмицата.\r\n\tТогава у нас се очакват първите дипломати на двете страни Никола Димитров и Никос Коциас за участие в неформалния съвет на министрите на външните работи на ЕС и на страните кандидатки за членство.\r\n\t\n\n\r\n\t\"Нашето мнение е ясно, но това са двустранни въпроси между двете държави. Не бихме искали да има в името нещо, което би могло да има бъдещи териториални претенции към България. България е признала името без никакви представки отпред преди доста години\", коментира Захариева.\r\n\tТя приветства напредъка в преговорите между Скопие и Атина и коментира, че се очаква като опитни дипломати двете държави да стигнат до решение.\r\n\tПравителството на Заев вече преодоля българските резерви за присъединяването на Скопие към ЕС и НАТО с подписването на договора за добросъседство, който трябва да изчисти спорните исторически въпроси между двете страни.\r\n\tЕкатерина Захариева коментира във вторник, че поканите за участие в редица съвети и експертни групи и към страните кандидатки за членство в ЕС е с цел да се даде знак, че още в процедурата по предприсъединителния процес те трябва да са активни участници в бъдещата политика на ЕС.\r\n\tСпоред нея това е много добра практика и ще бъде много добра възможност за обмяна на мнения между държавите членки и държавите от района.\r\n\tВ края на българското ротационно председателство на ЕС, през май,  на високо ниво на ЕС за Западните Балкани в София.\r\n\t\r\n\tПреговорите между двете държави се засилиха през последните месеци и са близо до пробив. Тази седмица те продължават във Виена, където в разговорите участва и специалния пратеник на ООН Матю Нимиц, а по-късно може да продължат и в София, съобщи гръцкият вестник \"Катемарини\".\r\n\tМакедонският премиер Зоран Заев съобщи по-рано, че Македония е готова да смени името си, добавяйки географски маркер към него, за да получи перспектива за членство в ЕС и НАТО.\r\n\tМакедонските власти са готови да приемат основно искане на Атина и новото име да е за всеобща употреба - международна и вътрешна.\r\n\tГръцкият премиер Алексис Ципрас потвърди в понеделник, че страната му остава фокусирана върху усилията да се реши спорът. В Гърция обаче се проведоха многохилядни протести срещу възможността и в новото име да бъде включена думата Македония, която е и географска област в Гърция.\r\n\tМеждународният посредник в спора между властите в Скопие и Атина Матю Нимиц предложи няколко възможности за името - Република Нова Македония, Република Северна Македония, Република Вардарска Македония, Република Горна Македония и Република Македония /Скопие/.", "date": "2018.02.13", "title": "България няма да допусне териториални претенции в новото име на Македония"}
{"url": "http://www.mediapool.bg/ruski-naemnitsi-sa-ubiti-ot-amerikanskata-koalitsiya-v-siriya-news275475.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 200 наемни войници, повечето от които руснаци, сражаващи на страната на сирийския лидер Башар Асад, са загинали при атака срещу база, ползвана от САЩ и основно от кюрдските сили в богатия на петрол сирийски район Дейр аз Зур. Това съобщи агенция Блумбърг, която се позовава на американски официален представител и руски източници, запознати със ситуацията. Информацията за убити руснаци бе разпространена и от други медии, включително ирански, но данните за броя на руските жертви силно се разминава и варира от двама до десетки.\r\n\tСпоред американски представител, цитиран от Блумбърг, общо са загинали 100 души, а около 200-300 са били ранени.\r\n\tРуснаци са сред убитите при сблъсък в Сирия с оглавяваната от Съединените щати антиджихадистка коалиция този месец, съобщи Ройтерс, като се позова на техни познати.\r\n\tВластите в Москва съобщиха, че не разполагат с подобна информация и следят какво става само с руските военнослужещи там, но във вторник руският външен министър публично критикува политиката на САЩ в Сирия. \r\n\tПо информация на руския в. \"Новая газета\", руските военни са предали на САЩ информация, че в конвоя, придвижващ се към петролно-газовото находище Conoco, не е имало руснаци. След това американците са предприели решение да атакуват конвоя с подкрепата на AC-130, хеликоптер Ah-64 Apache, изтребител F-15 и дронове, а също морско базирани артилерийски удари.\n\n\r\n\tВ изявление на Пентагона се казва, че това е бил ответен удар на атака срещу щаба на \"Сирийски демократични сили\".\r\n\tИзточник от Пентагона е съобщил за американската телевизия СиБиЕс, че сред загиналите има руски наемници. За загинали руснаци съобщи и иранската агенция Фарс, която обаче ги определя като руски военни съветници.\r\n\tГрупата за независими разследвания Conflict Intelligence Team (CIT) допуска, че под \"руски наемници\" се има предвид бойци от руската Частна военна компания \"Вагнер\".\r\n\t\"Това е голям скандал и повод за остра международна криза\", коментира Владимир Флоров, бивш руски дипломат, който сега е независим политически анализатор. \"Но Русия ще се прави, че нищо не е станало\", допълни той.\r\n\tМиналата седмица САЩ обявиха, че са убили над 100 бойци от сирийските проправителствени сили, когато коалицията е нанесла въздушни удари на 7 февруари, за да предотврати атака срещу щаб на подкрепяните от нея Сирийски демократични сили (СДС) в източната провинция Дейр аз Зур.\r\n\tМинистерството на отбраната на Русия, която подкрепя сирийския президент Башар ал Асад, каза, че проправителствени милиции са провеждали разузнавателна операция и че в района не е имало руски военнослужещи, припомня Ройтерс.\r\n\t \r\n\tНай-малко двама руснаци, които са се сражавали неофициално на страната на Асад, обаче са сред убитите, казаха за агенцията свързани с тях хора.\r\n\t \r\n\tЕдиният от загиналите е Владимир Логинов, казак от Калининградска област. Максим Буга, лидер на казаците в руския анклав на Балтийско море, заяви, че Логинов е бил убит наред с още десетки руски бойци около 7 февруари.\r\n\t \r\n\tДругият загинал руснак е Кирил Ананиев, каза Александър Аверин, говорител на националистическата партия, с която е бил свързан той.\r\n\t \r\n\tАгенцията Ройтерс не е успяла да потвърди смъртта на Логинов и Ананиев чрез независими източници.\r\n\t \r\n\t\r\n\t \r\n\tКремъл заяви във вторник, че не разполага с информация за убити руски наемници в Сирия, съобщи Ройтерс. Знаем само за руски граждани, които са разположени в тази страна като военнослужещи, уточни Дмитрий Песков, говорителят на руския президент Владимир Путин.\r\n\t \r\n\tПесков призова да не бъдат използвани медийни съобщения като първоизточник за смъртта на руснаци в Сирия, съобщи ТАСС.\r\n\t \r\n\tТези информации се нуждаят от потвърждение. В много държави по света има голям брой руснаци и придобиването на подробни сведения за всички тях е доста сложно, заяви Песков.\r\n\t \r\n\tТой информира, че руският президент Владимир Путин е говорил по телефона в понеделник с американския си колега Доналд Тръмп, но военните действия в Сирия не са дискутирани.\r\n\t Григорий Явлински, който е сред кандидатите на президентските избори в Русия следващия месец, призова президента Владимир Путин да разкрие колко точно руснаци са убити в Сирия и при какви обстоятелства. \r\n\t \r\n\t\"Ако са загинали голям брой руски граждани, представители на властите, включително главнокомандващият нашите въоръжени сили (Путин), са длъжни да кажат на страната за това и да решат кой е отговорен\", каза либералът ветеран в изявление, разпространено от неговата партия \"Яблоко\".\r\n\t \r\n\t\"Не мисля г-н Явлински има някакви по-надеждни източници на информация\" (от медиите), коментира Песков, цитиран от ТАСС.\r\n\t \r\n\t\r\n\t \r\n\tПо-късно във вторник руският външен министър Сергей Лавров коментира, че опитите на САЩ да създадат \"някаква квазидържава\" по източния бряг на река Ефрат в Сирия са опасни. \r\n\t \r\n\t\"Според мен американците действат не по пътя на усърдното формиране на общо съгласие, а се опитват да действат чрез опасни, едностранни стъпки\", каза той. \r\n\t \r\n\t\"Тези стъпки изглеждат все повече и повече като част от линията за създаване на някаква квазидържава върху голяма част от сирийската територия - на източния бряг на Ефрат чак до иракската граница\", заяви първият дипломат на Русия. \r\n\t \r\n\tТой добави, че според Москва не е изключено САЩ да възнамеряват да запазят присъствието си в Сирия \"задълго, ако не и завинаги\". По думите му американската страна декларира, че присъствието й в Сирия е не само за решаването на военни задачи, но и за започването на политически процес, който да завърши със смяна на режима на Башар ал Асад. \r\n\t \r\n\tЛавров оцени като недалновиден подхода на САЩ за цялостно отхвърляне на позицията на Турция за сирийските кюрди. По думите му отношението на Анкара към \"тези или онези подразделения на кюрдското опълчение\" може да се оценява нееднозначно, но това отношение е реалност. \r\n\t \r\n\t\"Резултатите от тази недалновидност наблюдаваме и в района на Африн\", заключи руският министър по адрес на турската военна операция в Северна Сирия срещу кюрдски групировки. Според него кюрдите са неотделима част от сирийското общество и Русия винаги е настоявала те да участват пряко в опитите за намиране на изход от кризата в Сирия.", "date": "2018.02.13", "title": "Руски наемници са убити от американската коалиция в Сирия"}
{"url": "http://www.mediapool.bg/bombardirovachat-b-52-shte-nadzhivee-po-mladite-si-naslednitsi-news275486.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМощният американски бомбардировач ветеран Б-52, спечелил си славата на \"летяща крепост\" по време на Виетнамската война, по всички личи, ще надживее по-младите си и по-усъвършенствани стратегически събратя - бомбардировачите Б-1 и стелт вариантът му Б-2, предаде Асошиейтед прес.\r\n\t \r\n\tМинистърът на военновъздушните сили на САЩ Хедър Уилсън обяви, че въоръжените сили ще започнат да \"пенсионират\" намиращите се на въоръжение в момента десетки Б-1 и Б-2 веднага след като бъдат произведени достатъчно бройки от новия Б-21 - бомбардировач от следващото поколение, който е все още на чертожните маси на конструкторите.\r\n\t \r\n\tОчаква се Б-21 да постъпи на \"редовна служба\" в средата на следващото десетилетие. Б-1 и Б-2 ще продължат да летят наред с Б-52 до началото на по-следващото десетилетие (2030-2040 г.), каза Уилсън.\r\n\t \r\n\tТя предположи, че Б-52, рожба на концерна \"Боинг\", може да остане като бойна машина във въоръжените сили на САЩ чак до средата на века. \"Ако структурата на ВВС, която сме предложили, бъде подкрепена от Конгреса, в нашите бази ще останат Б-52 и Б-21\", заяви Уилсън.", "date": "2018.02.13", "title": "Бомбардировачът Б-52 ще надживее по-младите си наследници"}
{"url": "http://www.mediapool.bg/finansoviyat-nadzor-vze-kruti-merki-sreshtu-zastrahovatelya-dallbogg-news275488.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПродължават скандалите и проблемите около една от бързо растящите компании в застрахователния сектор у нас - \"ДаллБогг: Живот и здраве\". Комисията за финансов надзор (КФН) е  компанията спешно да представи план за увеличаване на капитала си в срок от шест месеца, тъй като не отговаря на изискванията за платежоспособност.\r\n\t\"ДаллБогг\", която е част от групата на фармацевтичната верига „Търговска лига\", стана ключов играч на пазара на задължителната застраховка \"Гражданска отговорност\" на автомобилите през 2016 г. Тогава тя рязко почти утрои премийния си приход по тази застраховка. По последни данни на КФН от 30 ноември 2017 г., компанията е на пета позиция на пазара на \"Гражданска отговорност\" през 2017 г. с приходи от 56.5 млн. лв. и се нарежда след \"Лев инс\", \"Булинс\", \"Евроинс\" и \"ОЗК-Застраховане\". Към същия месец на 2016 г. постъпленията на \"ДаллБогг\" по този вид полици са били 58 млн. лв. Скокът е рязък спрямо ноември 2015 г., когато приходите й са били към 21 млн. лв. През 2016 г. \"ДаллБогг\" достигна дори трета позиция на конкурентния застрахователен пазар.\r\n\tПрез 2017 г. обаче на два пъти изскочиха проблеми със състоянието и практиките на компанията. Първо, на 3 февруари 2017 г. Комисията за финансов надзор  от мащабната проверка на активите и балансите на пенсионния и застрахователния сектор, от които излезе, че 13 застрахователя имат проблеми с капитала. Сред тях беше и \"ДаллБогг: Живот и здраве\". Тогава дружеството имаше срок да се поправи.\r\n\tПрез ноември 2017 г. , този път във връзка с писмо до премиера Бойко Борисов от Съвета на бюрата за автомобилно застраховане в ЕС, че \"ДаллБогг\" и \"Лев инс\" имат проблеми с покриването на обезщетенията по полиците \"Зелена карта\" в чужбина.\r\n\tВпоследствие от КФН , че са взети мерки по случая и са издадени предписания, като до 12 декември дружествата трябваше да предоставят договори със своите представители в държавите от системата „Зелена карта\".\n\n\r\n\tОт решението на КФН от 9 февруари обаче излиза, че проблемите с \"ДаллБогг\" продължават. Принудителната административна мярка, наложена от регулатора, изисква компанията да възстанови собствените средства на ниво, осигуряващо покритието на капиталовото изискване за платежоспособност или да намали рисковия профил, така че да се гарантира спазването на капиталовото изискване за платежоспособност, става ясно от решението на надзора.\r\n\tОт компанията обаче твърдят, че нямат проблеми и че имат \"безупречна пазарна репутация\" и \"завидна финансова стабилност\".\r\n\t\"Решението е рутинно и много закъсняло. Всички мерки са планирани и приложени още през 2017 г. от \"ДаллБогг\", когато към 31 декември нашата капиталова адекватност е достигнала 185% - рекордно висока за строгите изисквания на Платежоспособност II не само за България и даже в Европа. Това е потвърдено от международния одит на компанията през 2018 г.\", посочиха от компанията в своеобразно „право на отговор\".\r\n\tОт там допълниха, че считат, че мерките на КФН са \"закъснели, предприети са неоснователно и без да кореспондират на текущите показатели за финансовото състояние на застрахователното дружество към датата на решението\". \"То се основава на стари, грешни и неактуализирани данни. Дадените от КФН предписания са практически изпълнени още през 2017 г.\", казват още от \"ДаллБогг\".\r\n\t\"Имамe безупречна пазарна репутация, завидна финансова стабилност и висока капиталова адекватност\", допълва застрахователят.", "date": "2018.02.13", "title": "Финансовият надзор взе крути мерки срещу застрахователя \"ДаллБогг\""}
{"url": "http://www.mediapool.bg/posledna-otsenka-na-chez-za-sdelkata-v-bulgaria-podkrepena-ot-bbr-i-pib-news275493.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНадзорният съвет на чешката компания ЧЕЗ е поискал пълен анализ на сделката за бизнеса на компанията в България, оценявана на 8 млрд. чешки крони или над 617.6 млн. лв., както и проверка дали процедурата за продажба е била отворена за всички кандидати. Това съобщи чешкото издание , цитирайки говорителя на групата Ладислав Криц.\r\n\tПо неофициална информация на Mediapool офертата на пазарджишката компания \"Инерком\", собственост на Гинка Върбакова и притежаваща възобновяеми електроцентрали, е била принципно приета от надзора на ЧЕЗ, но е било възложено на одиторска компания да провери абсолютно всичко по сделката.\r\n\tЧешката енергийна компания продава шест свои дружества в България, сред които електроразпределителното предприятие и електроснабдителното дружество в Западна България, търговецът на ток и две ВЕИ – централи.\r\n\tОсобено внимание трябва да се отдели на проверката на банковите гаранции за плащането на сумата от страна на дружеството \"Инерком\", чийто капитал е 10 хил. лева. Основните са издадени от държавната Българска банка за развитие (ББР) и от Първа инвестиционна банка (ПИБ).\r\n\tОпитите на Mediapool да получи потвърждение от собственика на ББР - Министерството на икономиката, за банковата гаранция, издадена в полза на \"Инерком\", останаха неуспешни. Участието на държавната банка в сделката обаче показва подкрепата на правителството за пазарджишката фирма, която доскоро бе непозната на широката публика, а и не се считаше за силна на пазара.\n\n\r\n\tНаскоро пък  с 24.5 млн. евро сделката за продажбата на ТЕЦ \"Варна\" от ЧЕЗ на фирмата \"Сигда\" на Данаил Папазов, който бе транспортен министър в правителството на Пламен Орешарски.\r\n\tТЕЦ \"Варна\" ще бъде управлявана от Георги Христозов - дългогодишен шеф на държавата ТЕЦ \"Марица Изток 2\", който по времето на кабинета \"Орешарски\" бе председател на управата на \"Българския енергиен холдинг\" и докато заемаше тази държавна служба  в сметката си.\r\n\tОстаналите банкови гаранции за планираната от пазарджишката фирма покупка на българския бизнес на ЧЕЗ били от регистрирани на Каймановите острови, твърдят източници, запознати с подробности по сделката.\r\n\tЗатова и надзорът на ЧЕЗ поискал до 22 февруари да се извърши допълнителен одит на документите по сделката и ако всичко е наред, да се върви към сключване на договор за продажбата с \"Инерком\".\r\n\tВ същото време обаче от ЧЕЗ са си оставили отворена вратичка за преговори с индийската енергийна компания \"Индия Пауър Копрорейшън\", която игра за активите на ЧЕЗ в България заедно с българската компания\"Фючър енерджи\". Последната обаче бе скоростно изхвърлена от играта, след като изведнъж й стана невъзможно да намира електроенергия, за да покрива договорите със своите клиенти и се наложи да напусне пазара. \"Индия Пауър\", която реално щеше да финансира сделката и е платила депозит за участие в конкурса, била информирана от ЧЕЗ, че сумата ще бъде задържана до 28 февруари, според близки до преговорите. Явно дотогава окончателно трябва да стане ясно ще има ли сделка с \"Инерком\".\r\n\tАко наистина ББР е издала една от основните банкови гаранции с обезпечение придобиваните активи, това означава, че сделката се подкрепя от правителството и вероятно пазарджишката фирма ще е новият собственик на електроразпределителната мрежа в Западна България и ще отговаря за доставките на ток.\r\n\tПреди време министърът на енергетиката Теменужка Петкова заяви, че новият собственик на активите на ЧЕЗ ще бъде проверен както от Комисията за защита на конкуренцията, така и от Комисията за енергийно и водно регулиране. Ако има обаче политическо решение, тези проверки ще са фактически проформа.\r\n\tНамерението си за оттегляне от България  през януари 2017 г. след продължили години слухове, че търси купувач на бизнеса си у нас.\r\n\tЗа 13 години на българския пазар, компанията неведнъж е била обект на нападки и ценови натиск от страна на енергийния регулатор. На два пъти бяха активирани процедури за отнемане на лиценза й (през 2014 г. това се случи и с другите две електроразпределителни дружества – австрийската ЕВН и чешката \"Енерго-Про\" ). Процедурите, които бяха чисто популиски и на ръба на фарса, в крайна сметка бяха прекратени.\r\n\tПрез юли 2016 г. ЧЕЗ заведе срещу България иск за стотици милиони евро пред международния арбитражен съд на Световната банка. Тази стъпка бе предприета \"след редица интервенции на българските институции, които вредят на дейността на ЧЕЗ в България и в дългосрочен план поради критичната ситуация на местния енергиен пазар, която не се подобрява\", заявиха тогава от компанията-майка ЧЕЗ АГ.", "date": "2018.02.13", "title": "Последна оценка на ЧЕЗ за сделката в България, подкрепена от ББР и ПИБ"}
{"url": "http://www.mediapool.bg/nad-35-zhalbi-sa-podadeni-sreshtu-koshlukov-v-sem-news275496.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 35 жалби срещу водещия на предаването \"Още от деня\" и програмен директор на БНТ1 Емил Кошлуков са постъпили в Съвета за електронни медии (СЕМ) от петък до вторник. Това става ясно по време на заседанието на регулатора, който разгледа доклад от мониторинга на петъчното предаване, в което Кошлуков два пъти показа среден пръст в ефир.\r\n\tВ понеделник водещият се извини за постъпката си, без по нищо да проличи, че съжалява за жестовете си. Той се оправда, че е реагирал емоционално в защита на колегите си от БНТ, които били обект на нападки от протестиращи. Директорът на БНТ 1 допусна, че ще продължи да реагира първосигнално при подобни поводи, но и изрази надежда, че някой ден ще му дойде акълът. Това обяснение бе съпътствано с обилни обяснения.\r\n\tПовод за неприличния жест, направен от Кошлуков в предаването му \"Още от деня\" миналата седмица, стана протест пред БНТ, на който се размахваха и рисунки със среден пръст. Недоволството пред обществената телевизия бе провокирано от начина, по който тя отразява темите за разширяването на зоната за строителство в Национален парк \"Пирин\" и тенденциозното, според протестиращите, отношение на водещия. Кошлуков потърси сметка за поведението на протестиращите от поканения в студиото Борислав Сандов от \"Зелените\" и на два път размаха среден пръст, онагледявайки въпроса си \"А този знак ще го има ли пак на протестите\".\r\n\tВъв вторник пред СЕМ администрацията на регулатора представи становище, че поведението на Кошлуков е недопустимо както за журналист, така и за програмен директор. Жестовете му пък са нарушили \"добрите нрави\". В доклада се казва още, че разговорът в петъчното предаване между Кошлуков и Сандов бил \"агресивен\", \"остър\" и на моменти прехвърлял \"добрия тон\".\r\n\tПредстои обаче регулаторът да вземе решение дали ще наложи санкция на БНТ за нарушаване на добрите нрави,. Според закона тя е от 3 хил. до 15 хил. лв. Дали ще има глобя се очаква да стане ясно до следващата седмица.\n\n\r\n\tСпоред члена на регулатора Иво Атанасов маниерът на водене на предаването от страна на Кошлуков е притеснителен. Колегата му Мария Стоянова пък смята, че разговорът със Сандов е воден като разпит. Тя смята още, че проблемът \"не е само в средния пръст\", а и в това, че самоцелната критичност на медиите към институциите може да се превърне в цинизъм и да отблъсне зрителите.\r\n\t\"Притеснявам се дали именно това не се се случва тук\", каза Стоянова, като имаше предвид начина, по който Кошлуков води \"Още от деня\".\r\n\tСъщото мнение сподели и председателят на регулатора София Владимирова. Според Бетина Жотева, също член на СЕМ, е важно да се отговори на въпроса дали водещите имат право на собствено мнение, или ролята им е да дават думата на гостите си.", "date": "2018.02.13", "title": "Над 35 жалби са подадени срещу Кошлуков в СЕМ"}
{"url": "http://www.mediapool.bg/21-mashini-za-dobiv-na-bitkoini-sa-otkradnati-v-blagoevgrad-news275495.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t21 машини за добив на критповалутата биткойн са били откраднати от административна сграда в Благоевград, съобщиха във вторник от местната полиция и прокуратурата.\r\n\tСпоред първоначалната информация кражбата е била извършена на 10 февруари между 17.00 и 19.00 часа. Машините са се намирали в помещение на петия етаж в сграда на бул. \"Васил Левски\" в Благоевград.\r\n\tПри изнасянето на апаратурата е била изтръгната метална планка на врата, се посочва в съобщение на Софийската апелативна прокуратура.\r\n\tВъпросните машини са марка \"Antminer\" S9 и служат за добиване на свободни биткойни от интернет пространството, като пазарната цена на подобна нова машина е около 8000 евро.\r\n\tПомещението, в което се е намирала откраднатата техника, не е било оборудвано с климатична инсталация или климатик, като вследствие на работата им се стигало до сериозно загряване. Заради това и входната врата стояла отворена.", "date": "2018.02.13", "title": "21 машини за добив на биткойни са откраднати в Благоевград"}
{"url": "http://www.mediapool.bg/peevski-poluchava-deputatskata-si-zaplata-vapreki-che-ne-stapva-v-ns-news275457.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДепутатите могат да не стъпват в парламента и ден, но въпреки това да получават възнагражденията си, осигурени от българските данъкоплатци. Стига отсъствията им да са извинени. Правилникът на Народното събрание допуска тази възможност, но до момента от нея се ползва само един депутат – избраникът от ДПС Делян Славчев Пеевски, който видимо предпочита да се изявява не от парламентарната трибуна, а в собствените си медии.\r\n\tОт конституирането на 44-то Народното събрание на 19 април 2017 г., до края на януари 2018 г., Делян Славчев Пеевски е отсъствал от пленарни заседания 101 пъти, но всичките му отсъствия са извинени. Това става ясно от отговор на администрацията на парламента, предоставен на Mediapool по Закона за достъп до обществена информация. За това време депутатът няма нито едно \"неоправдано отсъствие\" от пленарна зала, за неизвинените отсъствия на народните избраници.\r\n\tОт предоставените документи и регистъра се вижда, че Пеевски не извинява отсъствията си единствено от заседанията на икономическата и земеделската комисия, в които членува от квотата на ДПС.\r\n\tТова практически означава, че народният представител, който присъства само на клетвата си като такъв при конституирането на парламента, получава пълната си работна заплата като депутат без добавките, които му се полагат месечно за участие в специализираните комисии към НС.\r\n\tСпоред Правилника за организацията и дейността на Народното събрание (ПОДНС) народните представители получават основно месечно възнаграждение равно на три средномесечни заплати на наетите лица по трудово и служебно правоотношение в обществения сектор, съобразно данни на Националния статистически институт. Основното месечно възнаграждение се преизчислява всяко тримесечие, като се взема предвид средномесечната работна заплата за последния месец от предходното тримесечие.\n\n\r\n\t\r\n\tПроверка на Mediapool в сайта на НСИ сочи, че средната заплата в обществения сектор за третото тримесечие на 2017 г. е 1050 лева. Депутати признаха неофициално, че към момента основното им месечно възнаграждение е 3150 лева.\r\n\tМакар Пеевски да не ходи на работа, той е получил над 30 000 лева от хазната за 10 месеца от началото на работата на 44-то НС. За това време той не е участвал в гласуването или обсъждането на нито един законопроект в пленарна зала или в ресорните комисии.\r\n\tВ този период обаче Пеевски беше вносител на два закона - \"срещу вторичното разграбване на КТБ\", както го анонсира съавторът му Йордан Цонев, и внесените миналата седмица поправки в Закона за задължителното депозиране на печатни и други произведения. В нито един от двата случая депутатът дори не благоволи да се появи публично да разясни мотивите си и да отговаря на репортерски въпроси. Личните му позиции и по двата проекта бяха \"обнародвани\" в публицистичен вид в издаваните от него вестници. Пред медиите говориха колегите му от ДПС. Депутатът от партията и съавтор на Пеевски за медийния му закон Велислава Кръстева обясни отсъствието на колегата си с думите на почетния председател на движението Ахмед Доган за \"колективното тяло\" на ДПС.\r\n\tОт парламентарната администрация не отговориха какви важни ангажименти налагат отсъствията на депутата да бъдат извинявани, за да получава пълната си заплата. В документа, който бе предоставен по ЗДОИ, е направена препратка към правилника на парламента, който регламентира извиняването на отсъствията. От отговора става ясно, че Пеевски след разрешение на председателя на парламентарната си група Мустафа Карадйаъ е уведомил шефа на парламента за \"уважителните си причини\".\r\n\t\r\n\tПредседателят на парламента Цвета Караянчева не пожела да каже на какво основание е извинила отсъствията на Пеевски.\r\n\t\"Отсъствията на депутатите се разрешават от председателя на парламентарната група, които от своя страна уведомяват председателя на парламента. Председателят на НС няма да правомощия да извинява отсъствия на депутати, защото според член 136 от ПОДНС режимът е уведомителен\", каза Караянчева пред ред Mediapool.\r\n\tКакво гласи въпросният член 136:\r\n\t\r\n\tПотърсен за коментар, лидерът на ДПС Мустафа Карадйъ не бе открит в парламента. Впоследствие въпроси до него на какво основание извинява почти едногодишното отсъствие на Делян Пеевски от НС, бяха отправени и писмено до пресцентъра на ДПС. Отговори така и не бяха получени.\r\n\tЮристи коментираха пред Mediapool, че текстът от парламентарния правилник, регламентиращ отсъствията, наистина е силно разтеглив. Депутати пък твърдят, че спазването му е въпрос на \"личната съвест и благоприличие\". По думите им повечето от тях често са били глобявани за нерегламентирани отсъствия. \"Когато липсваш без основателна причина има финансова санкция – 2/3 от надницата за деня. Аз съм отсъствал без да посочвам уважителни причини и съм понасял финансовите санкции за това\", каза пред Mediapool народен представител от левицата.\r\n\t\r\n\tДепутатът Делян Пеевски е рекордьор по забогатяване по време на участието си във властта. За последните 9 години, откакто за пръв път бе избран за депутат, той се е сдобил с бизнес за около 62 млн. лв. и влогове за приблизително 17 млн. лв., видно от последните публикувани от Сметната палата имуществени декларации на хората на висши държавни длъжности.\r\n\tОфициалните спестявания на народния представител от ДПС са нараснали с удивителните 525 пъти от 2009 г. досега – от 32 361 лв. на около 17 млн. лв. през май 2017 г. В средата на 2017 година стана ясно, че влоговете на Пеевски са скочили драстично - от около 100 000 лв., колкото той е обявил в декларацията си през 2016 г., на въпросните 17 млн. лв.\r\n\tПублично обявеният бизнес на Пеевски също солидно се е разраснал. Стойността на притежаваните от него дружества се е увеличила от около 1 млн. лв. през 2016 г. на около 62 млн. лв. година по-късно. Повечето му компании са чужди и неизвестни на българската общественост, най-вероятно и на избирателите му. Най-скъпото му притежание са книжата в \"Mercury Holding Ltd” – 39 млн. лв., а други близо 10 млн. лв. е стойността на дела му в \"Intrust Limited”. Пеевски е обявил още близо 7 млн. лв. в \"Proof Method Marketing” и 4 млн. лв. в \"Интръст” ЕАД.\r\n\tДекларираните имоти на депутата остават трите му жилища в София, придобити между 22-та и 24-годишната му възраст.\r\n\tНа фона на тези суми и категоричния му отказ да идва в парламента, където да заработва заплата си за като депутат, той обаче не се отказва от средствата, изплащани от данъкоплатеца за издържа на народните представители.\r\n\tСамо за сравнение – справка в регистрите на парламента показват, че по времето, когато Ахмед Доган бе още лидер на ДПС и също не идваше на работа - с изключение на някои знакови гласувания, той не е извинявал отсъствията си и не се е възползвал от депутатското си възнаграждение. По това време и отсъствията на Пеевски от НС също не са били документално оправдани.", "date": "2018.02.13", "title": "Пеевски получава депутатската си заплата, въпреки че не стъпва в НС"}
{"url": "http://www.mediapool.bg/izkarvaneto-na-armiyata-po-ulitsite-se-pootlaga-malko-news275445.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗалисан с изпълнението на  си да върне казармата в България, вицепремиерът и военен министър Красимир Каракачанов забави леко реализирането на друга от революционните си идеи – включването на армията в охраната на обществения ред.\r\n\tПрез септември миналата година Каракачанов  възможността армията да се включи в охраната на европредседателството, като тогава съобщи че заедно военното и вътрешното министерство ще подготвят специални законови промени, които да дадат възможност да се ползва армията в конкретни операции срещу престъпността и при охраната и опазване на обществения ред.\r\n\tТри месеца по-късно обаче такива промени все още липсват. В отговор на въпрос на Меdiapool oт Министерството на отбраната съобщиха, че евентуално подобни промени ще има през втората половина на годината.\r\n\tДотогава трябва да се анализират планираните за следващите години ресурси и възможните промени на въоръжените сили, след което да се подготви цялостен пакет промени в Закона за отбраната и въоръжените сили, част от който да са и текстовете за включването на армията в опазването на обществения ред.\r\n\t\n\n\r\n\tВъпреки липсата на ясен законов регламент обаче армията вече два пъти беше включена в полицейски мисии – в  за убийството на жена си през септември и в издирването на заподозрения за шесторното убийство в Нови Искър в началото на тази година.\r\n\tСлед първия случай Каракачанов бе силно , включително от президента и върховен главнокомандващ Румен Радев, че е изпратил армията в нарушение на закона.\r\n\tТогава МО оправда участието на армията в акцията с чл. 57 от ЗОВС, който дава възможност въоръжените сили да оказват съдействие на органите за сигурност в борбата им срещу разпространяване на оръжия за масово унищожение, незаконен трафик на оръжие, тероризъм и други.\r\n\t\r\n\tЗа да излезе от ситуацията, Красимир Каракачанов лансира идеята за включването на армията дори в охраната на българското ротационно европредседателство, което започна в началото на годината.\r\n\tЗасега не е ясно как точно Каракачанов си представя участието на армията в охраната на обществения ред.\r\n\tВ мирно време подобни мерки обикновено се предприемат при изключителни обстоятелства, както например във Франция след терористичните атентати, когато 10 000 военни с камуфлажни униформи бяха изведени по улиците на столицата и големите градове, за да се чувстват хората по-спокойни за сигурността си.\r\n\tПодобна ситуацията обаче в България няма.\r\n\tКаракачанов вероятно си представя, че военните може да бъдат използвани срещу размирици в ромските махали, при протести, срещу футболни хулигани и други подобни ситуации, за които в момента отговаря полицията.\r\n\tАнгажирането на армията с опазването на обществения ред обаче би довело до сериозна промяна на цялостната философия на сектора за сигурност, връщайки ни към (очевидно непреодоляното все още) мислене, характерно за времената преди 1989 г., което се олицетворява от скандалната реплика на Петър Младенов \"Най-добре танковете да дойдат\".\r\n\t\r\n\tПериодичното лансиране на подобни гръмки идеи, като  или връщането на казармата, разводняват дебата за състоянието на армията и отклоняват вниманието от реалните проблеми.\r\n\tА те са: въоръжените сили са в кадрови колапс, техниката и въроъжението им са остаряли и предимно съветски.", "date": "2018.02.13", "title": "Изкарването на армията по улиците се поотлага малко"}
{"url": "http://www.mediapool.bg/masov-boi-na-balgarski-detski-rozhden-den-v-germaniya-news275461.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДетски рожден ден се превърна в кървав бой в събота в германския град Швалмщат, съобщи бТВ. Празникът бил на хора от България, съобщи местната полиция. Най-малко седем гости са пострадали.\r\n\tГостите били поканени в местен общински клуб. Те се скарали по все още неясна причина за властите и спорът бързо прераснал в бой.\r\n\tТрима възрастни и четири деца са ранени. Наложило се да бъдат повикани линейки, за да помогнат на пострадалите.\r\n\tВ това време част от гостите се стекли в близкото полицейско управление, за да подават сигнали едни срещу други. Все още не е ясно каква е причината за скандала, тъй като никой не говори немски, уточняват още от полицията.", "date": "2018.02.13", "title": "Масов бой на български детски рожден ден в Германия"}
{"url": "http://www.mediapool.bg/kim-chen-un-pohvali-yuzhna-koreya-za-olimpiadata-news275462.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен Ун похвали Южна Корея за \"впечатляващите\" усилия около посрещането на делегацията от Севера по време на Олимпийските игри в Пьонгчанг, съобщава Нова телевизия във вторник.\r\n\tКоментарите му са били направени след завръщане от Пьонгчанг на водената от сестрата му делегация. Ким Чен Ун е благодарил на Южна Корея за важността, която са придали на севернокорейските представители.\r\n\tСестрата на Ким Чен Ун- Ким Йо Чен, предаде в Сеул покана към президента Мун Дже Йн да посети Пхенян в близко време. Засега той не е дал отговор на поканата от Пхенян.\r\n\tБезпрецедентната визита се разглежда като значително затопляне в отношенията. Мнозина обаче смятат, че по този начин на Пхенян е позволено да спечели битка в пропагандата.", "date": "2018.02.13", "title": "Ким Чен Ун похвали Южна Корея за Олимпиадата"}
{"url": "http://www.mediapool.bg/da-bulgaria-iska-veto-na-zakona-na-peevski-za-ktb-news275497.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДясната партия \"Да, България\" настоява президентът Румен Радев да наложи вето на приетия от парламента с помощта на ГЕРБ закон \"Пеевски\" за КТБ, който със задна дата обезсилва куп сделки и залага непредвидими последствия за стопанския оборот.\r\n\tПартията на Христо Иванов вече е внесла официално искането си в президентството, като го е подкрепила с детайлна .\r\n\t, внесен от Делян Пеевски, Йордан Цонев и Хамид Хамид от ДПС, бе силно прегърнат от синдиците на КТБ, които се надяват чрез него да получат предимство по хиляди дела, които водят за най-различни активи на фалиралата банка.\r\n\t\"Законът противоречи на основополагащи за българския конституционен модел принципи, противоречи и на правото на ЕС. Законът предлага решения, които са обратни на съвременните стандарти за производствата по несъстоятелност\", смятат от \"Да, България\". Според партията разпоредбите на закона са формулирани по начин, който ще доведе до правен хаос, а освен това те не кореспондират с мотивите на вносителите.\r\n\tЗаконопроектът бе лансиран с благовидния предлог, че чрез него ще се върне част от откраднатото от КТБ. Оказа се, че  на фалиралата банка чрез незаконни цесии и прихващания, направени най-вече по време на квестурата, назначена от БНБ, съдружието ГЕРБ-ДПС се е загрижило за проблема и ще връща откраднатото.\r\n\tПроектът на Пеевски най-общо предвижда обезсилване със задна дата на цесиите и прихващанията, направени по време на квестурата на КТБ, чрез които банката загуби около 850 млн. лв. Това бе направено чрез промени в Закона за банковата несъстоятелност, като изрично бе посочено, че сделките ще се считат за недействителни, независимо от броя на прехвърлянията.\n\n\r\n\tПрезидентът има правомощия и да сезира Конституционния съд. Нарушен е принципът на правовата държава, включващ правната сигурност, предвидимостта и стабилността на правния ред, а също и изискването нормативните актове да бъдат ясни, точни и безпротиворечиви. Засегнат е и друг компонент на принципа на правовата държава – изискването законно придобитите права да се закрилят и да не се засягат от ретроактивни мерки, смята партията.\r\n\tСпоред \"Да, България\" противоречията на текстовете противоречат и на правото на ЕС, но това може да бъде установено категорично само от Съда в Люксембург.\r\n\t\"Въвеждането на петгодишен срок за завеждане на отменителни искове противоречи на целите на производството по банкова несъстоятелност, посочени в чл.2 от Закона за банковата несъстоятелност, а именно \"да осигури във възможно най-кратък срок справедливо удовлетворяване на вложителите и другите кредитори на банката”, посочват от \"Да, България\".\r\n\t\"Удължаването на сроковете за провеждане на производствата по несъстоятелност в контекста на банковата несъстоятелност е решение, което е обратно на настоятелните препоръки на Световна банка за приемане на законодателство, което да ускори производството по несъстоятелност\", твърдят от партията.\r\n\t\"Считаме, че Законът за изменение и допълнение на Закона за банковата несъстоятелност, приет от Народното събрание на 9 февруари 2018 г., носи белезите на извънредно законодателство, което противоречи на фундаментални принципи на правовата държава, заложени в Конституцията на Република България, и ще доведе до правен хаос, вместо до повишена ефективност на банковата несъстоятелност\", пише в заключение Христо Иванов.", "date": "2018.02.13", "title": "\"Да, България“ иска вето на закона на Пеевски за КТБ"}
{"url": "http://www.mediapool.bg/zadarzhaniyat-marokanets-e-visoko-v-yerarhiyata-na-islyamska-darzhava-tvardi-vatreshniyat-ministar-news275464.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗадържаният в понеделник в България мароканец, който е издирван в родината си за тероризъм, е опасен. Той е едно от доверените лица в \"Ислямска държава\". Това заяви пред бТВ министърът на вътрешните работи Валентин Радев. Той допълни, че мъжът е влязъл в страната на 13 януари заедно с още 26 сирийски граждани и през цялото време е бил в затворен лагер.\r\n\tРадев оправда влизането му в България с това, че граничната полиция често оставя умишлено мигранти да минават границата, за да заловят каналджиите. Според него няма смисъл на самата ограда да се хващат бежанци, ако има шанс да бъдат задържани хората, които им помагат да влязат на българска територия.\r\n\tГоворителят на прокуратурата Румяна Арнаудова заяви от своя страна, че мароканецът е събирал средства за \"Ислямска държава\" и е участвал в редица обучения на терористичната организация. Тя уточни, че мъжът е задържан още с влизането си в страната на 13 януари, тъй като всички останали 26 души от групата били роднини, а намерените в него пет паспорта били фалшиви.\r\n\t\"Той е важен член на \"Ислямска държава\" и е във високите структури на организацията. Изключително добре подготвен е\", каза още Арнаудова.\r\n\t Тя подчерта, че вчера пред съда мароканецът е заявил, че не желае и не дава съгласие за облекчена процедура по връщането му, но едновременно с това не е подал и заявление за получаване на статут. \"Очевидно намерението му не е да остане в България. Вероятно според нас е имал намерение да се отправи към Западна Европа”, изтъкна говорителят на главния прокурор.\r\n\tВчера Окръжният съд в Хасково постанови мярка задържане под стража до 90 дни на мароканския гражданин. В този период се очаква мароканските власти да изпратят всички документи, необходими за екстрадирането му.\r\n\tВалентин Радев допълни, че от началото на годината натискът на границата с Турция е сведен до минимум. Той цитира доклад на европейската служба за гранична и брегова охрана Фронтекс, в който се казвало, че това е най-добре охраняваната граница на Стария континент.\r\n\t\"Няма по-стабилна държава на Балканите от България. Стабилността е видна\", добави вътрешният министър.", "date": "2018.02.13", "title": "Задържаният мароканец е високо в йерархията на Ислямска държава, твърди вътрешният министър"}
{"url": "http://www.mediapool.bg/shte-dadem-li-voennata-si-industriya-pod-kontrola-na-rusiya-news275451.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗачестяват индикациите, че правителството преговаря с Русия за признаване на нейно право на контрол върху българската оръжейна индустрия. Или по-точно, подготвя се междуправителствено \"Споразумение между Република България и Руската федерация за урегулиране на отношенията във връзка с производството на въоръжение, военна техника и резервни части за тях, съгласно междуправителствените споразумения между НРБ и СССР\", известно накратко като \"Споразумение по лицензите\".\r\n\tЧерно на бяло, в чл. 1 на руския проект за такова Споразумение се настоява за следното, цитат: \"Българската страна прекратява производството на въоръжения, военна техника и резервни части за нея, по лицензите, които са предадени на Народна Република България от бившия СССР в рамките на междуправителствените споразумения по приложения към настоящето Споразумение списък.\" По нататък в текста се настоява България да иска писмено разрешение от Русия за всеки износ за трети страни на военна продукция, която има каквото и да било отношение към въпросните споразумения отпреди 1989г.\r\n\tКазано накратко- Русия отново търси контрол над оръжейната ни индустрия - нещо за което тя настоява с различна интензивност вече повече от 15 години. я.\r\n\tИсторията на тези отношения преминава през редица преговорни цикли в рамките на българо-руската Междуправителствена комисия за икономическо и научно-техническо сътрудничество и различни работни групи. По основния въпрос- имат ли основания руските претенции за контрол над нашата военна индустрия позициите на двете страни са били диаметрално противоположни. Може би досега.\r\n\tДосега България никога не е допуснала компромис, дори намек за признаване на тези претенции.\n\n\r\n\t, защото въпросните споразумения са де-факто мъртви поради системното им нарушаване, навремето от СССР, а впоследствие и от Руската Федерация до тяхното фактическо, едностранно и пълно прекратяване от руска страна през 1996 г., което, освен всичко друго, е довело до щети за България (по някои оценки над 2 млрд. долара).\r\n\t, поради липса на каквито и да било правни основания за признаване на патентни права и защита на интелектуалната собственост по въпросните споразумения.\r\n\t, защото българските производители през годините са въвеждали промени и подобрения на оригиналните образци, на базата на нови технологии и материали. Редица изделия вече нямат почти нищо общо с първообразите си от съветско време.\r\n\t, но не последно- липса на правни основания руската страна да бъде считана за единствен правоприемник по тези въпроси след разпадането на СССР.\r\n\tБългарската позиция досега е била прагматична и честна- взаимен отказ от претенции по споразуменията с бившия СССР; прилагане на общоприетите принципи на международното право; ненамеса на държавите в регулирането на отношенията между стопанските субекти, между авторите и ползвателите на техническата документация; подкрепа на прагматични договорни търговски отношения между български и руски дружества (в рамките на допустимото, предвид членството на България в ЕС и НАТО). С една дума, България е стояла на принципа \"да оставим миналото отзад и да гледаме напред\", оформен в т.нар. .\r\n\tИнтересите на Русия да контролира българската отбранителна индустрия и въобще- колкото се може по-широк спектър от системата за сигурност и отбрана на България - са открито заявени. Тяхната реализация се проявява в рамките на официални формати, двустранни и многостранни. Те се преследват и със сенчестите средства на специалните операции и различни хибридни методи, вкл. пропагандата чрез медиите. Да припомним дирижираните \"разкрития\" за \"български оръжия\" в сирийския град Алепо преди около 1 година, които послужиха като повод официална Москва отново да поиска да сложи ръка над българския оръжеен износ. Само преди дни пак станахме свидетели на поредните внушения на официални руски информационни агенции, че едва ли не българска зенитна ракета е свалила руския СУ25 в района на Идлиб.\r\n\tНатискът на Русия е последователен и системен. Важното е как българската страна, власти, медии и общественост отстояват интересите на България. Нека не забравяме, че около \"случая Алепо\" българската прокуратура с публична страст се нахвърли да разследва българските производители, като неоснователно омаскари фирмата \"Аркус\", преди да констатира, че няма никакви нарушения. Подобно е отношението и към други български предприятия, за които представители на българските власти и някои медии изхождат априорно от презумпцията на някаква българска вина, а не чуждо враждебно действие.\r\n\tРеализацията на руските интереси в България в сферата на сигурността и отбраната се улеснява както от обективни, така и от субективни фактори, които си взаимодействат в различни конфигурации и динамика, в зависимост от управляващата политическа гарнитура на деня.\r\n\tГлавен обективен лост за въздействие е - на първо място в авиационната и ракетната област. Тази зависимост, съчетана със зависимостите в енергетиката- газ и ядрена, поставя България в позиция на \"молещ се\" в отношенията с Русия. Това ерозира не само специфичните ни интереси във военната и енергийната области, но и пълноценната реализация на геополитическата ни принадлежност. Това ясно се вижда от съюзниците ни в ЕС и НАТО и се отразява зле върху тежестта на България при формирането на политики и взимането на решения в тези организации. Именно тази зависимост, а не толкова проблеми с корупцията пряко влияе при решаването на такива жизнено важни, стратегически за България въпроси като членството в Шенген и Еврозоната. Време е днешните управляващи да си отворят очите за това.\r\n\tСубективните лостове за въздействие са свързани с властовата конфигурация в България. Руските интереси са облагодетелствани от участието във властта на български политически субекти, които открито или завоалирано прокарват анти-ЕС и анти-НАТО позиции, открито или завоалирано пропагандират присъединяването на България към различни евразийски формати и чиито лидери се хвалят със своите тесни връзки в Москва. Това влияние все повече прозира в някои ресори на изпълнителната власт, ръководителите на които волно или неволно подпомагат руските усилия да постигнат пробив и в крайна сметка- контрол над военната ни индустрия. Впрочем, в подобен контекст бяха и атаките срещу оръжейната ни промишленост от лятото и есента на 2017 г. Тези атаки отслабиха позициите на България на традиционните планови пазари, които тя с много усилия се опитва да удържа в тежка конкуренция с Русия.\r\n\tСубективният фактор може да отслабва и прекратява нежелани обективни зависимости. Но той може и да ги засилва и мултиплицира. Как иначе да се обясни ентусиазмът на висши български ръководители, които, според участници в двустранните консултации с Русия по военно-технически въпроси, през есента на 2017 г. са задали следната политическа рамка: \"политиците и политиката се променят, но отношенията между България и Русия не се променят\". В хода на консултациите тази политическа рамка е била уплътнена с българска нагласа за отваряне на преговори по гореспоменатото Споразумение по лицензите. Тази нагласа е била допълнена и с , далеч надхвърлящ болезнените проблеми на военно въздушните ни сили.\r\n\tЗатова въпросът кой разпореди тези позиции на българската страна на тези \"консултации\", има не само политическа и юридическа, но и друга страна, която засега не е известно да е застанала на вниманието на ДАНС и на прокуратурата. Но във всеки случай е застанала на вниманието на нашите съюзници.\r\n\tИма различни обяснения за възможните причини тези развития да се случват именно сега, както и за натиска те да се случват бързо. Едно от обясненията е размерът на българския оръжеен износ, който вече надхвърля 1 млрд. евро и поставя страната ни сред водещите в света. Тези постижения на нашата индустрия се дължат преди всичко на усилията на хилядите инженери и работници и на техните ръководители. Те се дължат на предприемчивостта на техните акционери, които през последните години реинвестираха десетки милиони лева собствен капитал, създаваха работни места на собствен риск, без никаква подкрепа от банковия сектор или от държавата, без фанфари и рязане на ленти. Нивата на износа са доказателство за конкурентоспособността, постигната от оръжейната ни индустрия в един сектор, в който Русия претендира за монопол. Тази печалба за България обаче, в Русия се счита за пряка загуба.\r\n\tПрипряността около \"решението\" на т.нар. \"лицензионен проблем\" издава намерения за включването му в пакета договорености, за които се натиска да бъдат постигнати по време на посещение на президента Путин у нас. Както казва руският посланик, .\r\n\tЗа всички е ясно, че търсеният от Русия контрол над военната ни индустрия, ако й бъде даден в каквато и да било форма, би означавал на първо място загуба на повечето от 20-те хиляди работни места и безвъзвратното загробване на този отрасъл. На второ място, това би било признаване на руско право на вето върху отношенията на България със съюзниците й от НАТО и ЕС и оттам- окончателното й дискредитиране като руски анклав в евроатлантическия регион.\r\n\t. Не ги е допуснала и Сърбия, най-близкият съюзник на Русия в Европа.\r\n\tИнтересното е дали днешните управляващи си дават сметка за възможните последствия от отварянето на тази \"кутия на Пандора\" в българо-руските отношения и за вредите, до които това би довело. Във всеки случай, излизането на улицата на работниците на \"Арсенал\", \"Аркус\", ВМЗ, \"Дунарит\" и \"Емко\" няма да бъде в полза нито на стабилността на правителството, нито на едни прагматични и приятелски взаимоотношения с Русия.\r\n\tПо покана на правителството в близките дни се очаква среща с ръководителите на основните военнопромишлени предприятия за обсъждане на гореспоменатото \"Споразумение по лицензите\". За тези ръководители, за техните хиляди работници и служители денят на истината скоро предстои. Предстои да разберат истината и по-широките обществени кръгове, които никак не са безразлични накъде управляващите водят България.", "date": "2018.02.13", "title": "Ще дадем ли военната си индустрия под контрола на Русия?"}
{"url": "http://www.mediapool.bg/desetima-ubiti-i-400-arestuvani-pri-operatsiya-v-sinai-news275466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕгипетските сили за сигурност са убили 10 и са арестували 400 екстремисти при операцията на размирния Синайски полуостров, която започнаха в петък, предаде Ройтерс, цитирайки военно комюнике, съобщено по държавната телевизия.\r\n\tЕгипетската армия и полиция започнаха операцията срещу \"терористични и криминални елементи и организации\". Оттогава те убиха около 38 екстремисти.\r\n\tПрезидентът Абдел Фатах ас Сиси, бивш върховен главнокомандващ на въоръжените сили, който ще се бори за преизбиране през март, нареди през ноември на военните и полицията да победят джихадистите, след като над 300 души бяха убити при атака срещу джамия в Синай - най-смъртоносното по рода си нападение в историята на Египет.\r\n\tПрез 2014 г. египетските въоръжени сили начело с Ас Сиси свалиха от власт демократично избрания президент ислямист Мохамед Морси. След това джихадистите подеха въоръжен бунт срещу държавата, като са особено активни на Синайския полуостров, в най-североизточната част на страната.", "date": "2018.02.13", "title": "Десетима убити и 400 арестувани при операция в Синай"}
{"url": "http://www.mediapool.bg/mz-problemat-na-detskata-kardiologichna-klinika-e-v-upravlenieto-news275467.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлиниката по детска кардиология на Националната кардиологична болница няма да затваря врати. Това заяви зам.-министърът на здравеопазването Жени Начева във вторник пред БНТ. За сряда пред Министерския съвет е насрочен протест на родители за спасяването на .\r\n\t“Категорично, това е уникална клиника, която работи изключително добре и ние заставаме зад нея и зад това, че трябва да бъде подкрепен бъдещият потенциал на тази клиника“ посочи Начева.\r\n\tПроблемът на детската кардиологична клиниката е в начина на управление и преразпределението на ресурсите. Налице е неоптимално използване на наличния потенциал от човешкия ресурс и леглови фонд между отделните клиники, а не толкова неправилно разпределение на средствата по клинични пътеки, стана ясно от думите на й.\r\n\tКлиниките по кардиохирургия и съдова хирургия за възрастни в кардиологичната болница имат използваемост на леглата около 30-40 %. В детската кардиология използваемостта е над 63 %, което показва, че това звено е добре работещо и трябва да бъде подкрепено, коментира още тя.\r\n\tОтносно недостига на медицински сестри в Националната кардиологична болница заместник-министър Начева посочи, че лечебното заведение има необходимия потенциал като университетска база да инвестира в развитието на млади специалисти по здравни грижи, които да бъдат обучени и да продължат професионалния си път в болницата. \n\n\r\n\tВ момента политиката по обучение на медицински кадри била в посока развитие на висшия медицински персонал, а не толкова на специалистите по здравни грижи. \r\n\tПромяна може да има след оптимално разпределение на финансовите средства, коментира Жени Начева.\r\n\tТя обясни, че е необходима цялостна промяна в начина на управление на болницата по отношение на човешките ресурси, оптимизирането на дейностите и на структурата на административния персонал, на използваемостта на сградния фонд и на легловата база, както и на ресурсите за издръжка.\r\n\tНачева посочи, че тази седмица предстои среща с директора на лечебното заведение, на която ще бъде представен оздравителен план за болницата, изготвен от екипа на министерството.\r\n\tОсвен това МЗ работи по изготвянето на единни правила за управление на финансовите ресурси и по насоки за формиране на възнагражденията в държавните лечебни заведения.\r\n\tТе също ще бъдат предоставени на НКБ като структура със 100 % държавно участие.", "date": "2018.02.13", "title": "МЗ: Проблемът на детската кардиологична клиника е в управлението"}
{"url": "http://www.mediapool.bg/molbite-za-ubezhishte-v-germaniya-sa-namaleli-news275468.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските власти отчетоха спад от 15 процента в броя молбите за убежище през януари в сравнение със същия месец на миналата година, съобщи Асошиейтед прес.\r\n\t \r\n\tПрез първия месец на тази година са подадени 12 285 молби, а през януари 2017 г. те са били 14 476.\r\n\t \r\n\tДанните на вътрешното министерство показват, че повечето хора, подали молба за убежище в Германия миналия месец, са от Сирия, Ирак и Нигерия.\n\n\r\n\t \r\n\tБроят на молбите за убежище в Германия намалява устойчиво след драстичния приток на мигранти през 2015 г. след наложения от европейските страни по-строг граничен контрол и мерки срещу трафика на хора през Средиземно море.", "date": "2018.02.13", "title": "Молбите за убежище в Германия са намалели"}
{"url": "http://www.mediapool.bg/vsyaka-zabavachka-v-sofiya-shte-poluchi-pari-za-videonablyudenie-ako-iska-news275469.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсяка общинска детска градина, в която има съгласие за поставяне на камери в стаите на децата, ще получи финансиране от Столичната община за това. За целта трябва одобрението и на персонала, и на родителите. Това обясниха във вторник кметът Йорданка Фандъкова и заместникът ѝ, отговарящ за образованието, Тодор Чобанов.\r\n\tСпоред Чобанов обаче не може да става и дума за външен достъп до записите - от компютър или телефон. Пред Нова телевизия Фандъкова заяви, че в реално време те трябва да са достъпни само за директора или за оторизиран от него човек, да се пазят месец и родителите да могат да ги видят, ако имат някакви съмнения за отношението към децата.\r\n\tПо думите на зам.-кмета, в една четвърт от общинските детски градини има вътрешно видео наблюдение. В почти всички учебни заведения има камери, но те записват какво става на входовете или по коридорите и са поставени по-скоро за сигурност.\r\n\tДискусията за видео наблюдението в детските градини се разгоря наново след поредните случаи на насилие над деца в такива институции, записани със скрита камера - в Бургас и в Плевен.\r\n\t\"Смятам, че видео наблюдението е възможност да се контролира и да се вижда истината. Но това трябва да е консенсусно решение и на директорите, и на родителите, защото не всички са съгласни по този въпрос. Лично мое мнение е, че е добре да има такава система\", обясни Фандъкова пред Нова телевизия.\r\n\tПротивното мнение към момента изказва министърът на образованието Красимир Вълчев. На няколко пъти той обяви, че видео наблюдението не е панацея, а поставянето на камери няма да реши основния проблем с липсата на доверие между родителите и преподавателите. В същото време според него това може да доведе до демотивиране на учителите. Според Вълчев директорите трябва да положат повече усилия, за да подобрят връзката с родителите, както и да им дават повече информация за това, което се случва в градината или в училището.\r\n\tСпоред Фандъкова директорите трябва да убедят родителите, че е нужно ежедневието на децата им в градините да се записва с камери. Същото обаче трябва да се направи и за учителите, тъй като голяма част от тях не са съгласни работата им да се следи по този начин.\r\n\tФандъкова добави, че преподаватели като заснетата в бургаска градина възпитателка нямат място в системата. \"В обществото трябва да има пълен консенсус, че за хора, които упражняват физическо или психическо насилие над децата, няма място в системата. Условията за работа са тежки, това са трудни дейности, изисква се мотивация, но няма оправдание за насилие над децата. Това трябва да е политика на държавно и на местно ниво, така и на ниво детска градина\", коментира Фандъкова. Според нея в такива ситуации трябва да се реагира бързо, тъй като подобни случаи допълнително рушат доверието на родителите в системата.\r\n\tКметът обясни още, че за предотвратяване на случаи на агресия общината работи по това да бъде намален броят на децата в яслените и градинските групи. По данни на администрацията групите в една четвърт от общинските градини са препълнени. родители сигнализират за по 37 деца в подготвителни групи. Броят на децата трябва да бъде ограничен с новите правила за прием в детските градини и яслите, с които се ограничава записването по болест.\r\n\tДругите мерки срещу агресията са увеличаване на заплащането на преподавателите, строителство на нови детски градини и разширяване на съществуващи.\r\n\tМеждувременно стана ясно, че учителката, която беше записана за вика и обижда деца в градина в Плевен, ще бъде отстранена от работа. За случая се разбра, след като аудиозапис, направен в детската градина, беше публикуван в социалните мрежи. Върви и проверка на общината, а родители на деца от градината искат вътрешно видео наблюдение.\r\n\t\"Това поведение не може да бъде оправдано по никакъв начин\", каза бившият министър на образованието Тодор Танев пред бТВ. Той поясни обаче, че от такива случаи не бива да се прави обобщение на цялата система. Според психолога Александра Петрова повечето учители сами искат да минат допълнително обучение, защото не могат да се справят с поверените им деца.\r\n\tВ Хасково пък започна допитване до родителите на деца от детските градини дали искат видеонаблюдение по време на заниманията, предаде БНР. То е организирано от общината, въпреки че сигнали за насилие не са постъпвали. Целта е родителите да се чувстват спокойни за децата и да са убедени, че за тях се полагат грижи по най-добрия начин.\r\n\tДиректори на детски заведения изразиха мнение, че тази анкета за видеонаблюдението е необмислен пиарски ход на общината.", "date": "2018.02.13", "title": "Всяка забавачка в София ще получи пари за видеонаблюдение, ако иска"}
{"url": "http://www.mediapool.bg/dvama-mazhe-se-otkazaha-ot-profesiite-si-za-da-uchat-za-meditsinski-sestri-news275470.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа фона на всеобщата криза за медицински сестри, двама мъже на средна възраст се отказаха от престижните си и добре платени професии, за да учат за медицински сестри във филиала на Варненския медицински университет във Велико Търново, съобщи БНР.\r\n\tСимеон Маринов и Светлан Николов са първокурсници. Вече са минали успешна първа сесия и сега са на практика в отделението по гастроентерология в областната болница. \r\n\t46-годишният Светлан Николов от Трявна дълго е обмислял обучението си за медицинска сестра и казва, че това е преломен момент в неговия живот и път към реализацията на една мечта.\r\n\t“Идвам от Прага. Там работихме, имахме фирма за набиране на работници. С течение на времето реших да направя някаква преквалификация. Първоначално мислех да завърша образованието си и да се върна в Прага и да работя като парамедик, но по-късно, в процеса на работа ми хареса много преподавателската работа. Целта ми е да завърша образованието си и след това да стана асистент в Медицинския университет, филиала във Велико Търново. Медицинска сестра не е никак женска професия. Мога да кажа, че това е една мъжка професия, особено в някои отделения, където се изисква доста мъжка ръка и физическа сила“, разказва Николов. \r\n\tСветлан Николов е първокурсник в група с 16 момичета и още един мъж, които се обучават за медицински сестри.\n\n\r\n\t32-годишният Симеон Маринов от Велико Търново пък се е отказал от професията си на търговски представител, за да изучава тънкостите на сестринството.\r\n\t“Средно образование съм завършил биология, магистратура финанси. Аз съм социален човек, обичам да помагам на хората и в момента това правя. В много професии вече няма мъжка, няма женска. Човек е индивидуален. С уважение и респект се отнасят към мен. Няма лесно, всичко е трудно. Трудното е, може би, когато не можеш да помогнеш на даден човек, когато е настъпила фаза, когато е нелечимо неговото заболяване“, коментира Маринов.", "date": "2018.02.13", "title": "Двама мъже се отказаха от професиите си, за да учат за медицински сестри"}
{"url": "http://www.mediapool.bg/mashtabna-operatsiya-na-gdbop-blokira-kazanlak-news275471.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГДБОП и жандармерията провеждат мащабна операция срещу наркобанда в Казанлък, съобщи във вторник БНР.\r\n\tАнтиамфиотите са изградили блокади на входовете и на изходите в града. По неофициална информация до момента са задържани 8 заподозрени.\r\n\tРазбитата престъпна група се занимавала основно с разпротранение на марихуана и е била наблюдавана от няколко месеца. При обиските са намерени и наркотици.", "date": "2018.02.13", "title": "Мащабна операция на ГДБОП блокира Казанлък"}
{"url": "http://www.mediapool.bg/platenoto-parkirane-v-sofiya-se-razshiryava-v-oshte-4-raiona-news275473.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗелената зона за платено паркиране в София ще се разраства още в следващите месеци. Очаква се тя да обхване нови територии в районите \"Оборище\", \"Възраждане\", \"Красно село\" и \"Лозенец\".\r\n\tПредстои предложенията за определяне на още места за платено паркиране в столицата да бъдат обсъдени от общинската комисия по транспорт в сряда. Разширяването на зелената зона е поискано от кметовете на съответните райони, а обществените обсъждания с гражданите в три от районите вече минаха. Няма информация за публични дискусии в \"Лозенец\". Крайното решение трябва да се вземе от Столичния общински съвет.\r\n\tОсновният мотив на хората, които подкрепят разширяването на зоната, е че това ще им помогне да паркират по-лесно пред жилищата си и ще освободи пътните платна и тротоарите от безразборно паркирани автомобили.\r\n\tЗа паркиране в зелената зона през седмицата в часовете от 8.30 до 19.30 се плаща по 1 лев на час, а максималният престой е 4 часа. Хората с адрес в зоната могат да си купят годишен стикер. Цената му е 100 лева за 12 месеца или по 10 лева на месец. Ако обаче семейството има две или три коли, цената расте. За втори автомобил се плащат 200 лева, а за трети - 300 лева.\r\n\tПредложението за \"Красно село\" е зелената зона да обхване карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\". Гражданите, които подкрепят въвеждането на зоната, смятат, че така ще се реши проблемът със задръстените от коли улици на хора, които идват от близки и по-далечни квартали, паркират безплатно там и после ползват градски транспорт - основно трамвай 5, за да стигнат до центъра.\r\n\tВъв \"Възраждане\" се предвижда платено да стане паркирането между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\".\r\n\tРайон \"Оборище\" беше един от двата района в града, засегнат от последното разширение на платеното паркиране, което влезе в сила в началото на октомври 2017 г. Тогава зелена зона станаха улиците между бул. \"Цариградско шосе\" и Военната академия. Сега се предлага да се плаща за паркиране и в карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\".\r\n\tПрез октомври, освен в \"Оборище\", зелената зона се разшири и в долната част на кв. \"Лозенец\". Сега се предлага да се плаща за спиране на колите и в останалата част от квартала, към която се изместиха колите след въвеждането на цена за спиране в другата му част.\r\n\tПрактиката за разширяване на зоната по кварталите показва, че там тя се ползва основно от живеещите в района, които си купуват годишни винетки от Центъра за градска мобилност. Това води до освобождаване на улиците от спрели коли. Те обаче мигрират към граничните улици, на които паркирането остава безплатно, което пък създава проблеми за живеещите там.", "date": "2018.02.13", "title": "Платеното паркиране в София се разширява в още 4 района"}
{"url": "http://www.mediapool.bg/sadiyka-si-izmislila-tsyalo-sadebno-zasedanie-news275474.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдия Люба Петрова от Районния съд в Раднево получи едногодишна условна присъда за това, че буквално си е измислила несъществуващо съдебно заседание, съобщи във вторник специализираният сайт .\r\n\tТя е призната за виновна от Софийския градски съд (СГС) за виновна по обвинение в документно престъпление – заради съставен от нея протокол от съдебно заседание по частно наказателно дело във връзка с принудителното лечение на Станка Ботева.\r\n\tСпоред обвинението срещу съдия Петрова на 29 март м.г. тя е отразила редица неверни обстоятелства във въпросния документ. Във фалшифицирания протокол тя посочила, че в залата са се явили служебният защитник на Ботева – Живко Желев, както и прокурор Даниела Славкова.\r\n\tВ протокола било посочено още, че двамата са поискали Районният съд в Раднево да даде ход на делото, като впоследствие подсъдимата съдийка снела самоличност на вещото лице Донка Терзиева, което всъщност изобщо не се е случило.\r\n\tСъчиняването на протокола от страна на Люба Петрова продължило с обствоятелството, че след представянето на експертизата прокурорът и служебният защитник поискали делото да се гледа по същество. След което поискали прекратяване на принудителното лечение на Ботева, каквото било мнението на вещото лице.\n\n\r\n\tПодсъдимата съдийка ще трябва да плати и 1400 лева разноски по делото. Присъдата ѝ обаче не е окончателна и подлежи на обжалване пред Софийския апелативен съд.\r\n\tЛюба Петрова е подсъдима и за престъпление по служба, но делото по това обвинение още е висящо в СГС. В този казус е замесен и бившият председател на съда в Раднево Евелин Драганов, който беше оправдан на първа инстанция за закана с убийство към служителка на съда.\r\n\tИменно Люба Петрова беше свидетел по неговото делото, като първо даде показания срещу Драганов, но по-късно се отрече от думите си, а според прокуратурата, след това Драганов на свой ред е опитал да убеди свидетели да оттеглят показанията си срещу нея, уточнява още сайтът \"Лекс\".", "date": "2018.02.13", "title": "Съдийка си измислила цяло съдебно заседание"}
{"url": "http://www.mediapool.bg/kola-padna-ot-most-krai-biznes-parka-v-sofiya-news275476.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКола падна от мост в София във вторник сутринта. Инцидентът е станал близо до кръстовището на Околовръстното шосе с бул. \"Александър Малинов\".\r\n\tЛек автомобил \"Тойота Корола\" е излетял от моста край Бизнес парка и паднал по таван в тунела на локалното платно. Височината на полета е около 10 метра, а автомобилът е смачкан.\r\n\tЖената, която е управлявала колата, е пострадала и е откарана в болница. Тя не е имала спътници.\r\n\t43-годишната шофьорка е приета в Спешното отделение на болница \"Св. Анна\". Жената е с тежка черепно-мозъчна травма и незабавно е приведена за операция в Клиниката по неврохирургия на болницата, съобщиха от там. Има опасност за живота й.", "date": "2018.02.13", "title": "Кола падна от мост край Бизнес парка в София"}
{"url": "http://www.mediapool.bg/interes-kam-tristainite-zhilishta-v-stolitsata-belezhi-starta-na-2018-g-news275477.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделките с тристайни жилища растат и вече достигат дела на покупките на двустайни апартаменти в София. Това показват данните на \"Имотека\". Агенцията е част от най-големия холдинг в сферата на недвижимите имоти у нас \"Ей Джи Кепитъл\". Компанията очаква интересът към апартаментите с три стаи да се задържи до края на годината.\r\n\tЖилищата с две спални стават все по-атрактивни за клиентите, които търсят своя първи дом и се нуждаят от по-голям имот с перспектива за развитие на семейството. Така тристайните апартаменти се превръщат в първи избор за апартамент на близо 30% от клиентите, посочват от компанията.\r\n\t\"Растящите и стабилни доходи, които младите купувачи в София имат днес, ги стимулират към стратегически нов избор на по-голямо жилище, което ще отговаря на техните нужди и след пет, и след десет години, когато семейството им може да се е разширило с нов член\", коментира Люба Атанасова, изпълнителен директор на \"Имотека\".\r\n\tТя допълни, че данъците върху транзакциите у нас също имат влияние върху нежеланието на купувачите да влизат в кратък цикъл на покупко-продажби, когато не става въпрос за инвестиционна сделка, а за имот за живеене.\r\n\tНай-търсени за този тип купувачи са перспективните нови квартали на София около Южната дъга, където цените на имотите са на разумни нива – \"Кръстова вада\", \"Манастирски ливади\" и \"Витоша\".\r\n\tСредният бюджет, който отделят клиентите за тристаен апартамент, е около 140 000 евро. В традиционно престижните \"Изток\", \"Изгрев\", \"Лозенец\" и в центъра цените на жилищата с две спални достигат 300 000 – 350 000 евро.\r\n\tВ кв. \"Младост\", който е традиционен избор за младите двойки, средните цени на тристайните апартаменти са около 150 000 евро.\r\n\tПрез последните месеци отчитаме увеличение на жилищата, които се продават напълно обзаведени. \"Тенденцията се усеща най-силно при апартаментите с две спални, тъй като се предполага, че клиентите са отделили по-голяма сума за покупката и очакванията им за имота, който ще получат, също се повишават\", коментира Люба Атанасова.\r\n\tСпоред експертите на компанията все още влияние имат и т.нар. двойни сделки. Собствениците продават настоящия си апартамент и със средствата от него купуват друг, в общия случай по-скъп имот. Тук причините са две – увеличаване на квадратурата или повишаване на качеството на живот. И в двата случая това са семейства с деца. Такива са 80 на сто от сделките, сключени чрез \"Имотека\".\r\n\tПочти 30% от клиентите търсят възможност за по-добра среда за живеене и се ориентират към райони с повече зелени площи, по-голяма сигурност, добра транспортна обезпеченост и възможност за оформяне на подходящ социален кръг - собственици със сходни ценности.\r\n\t\"Всеки човек асоциира себе си с жилището, което обитава, и затова хората държат домът да отговаря на изискванията и качеството им на живот\", посочва Люба Атанасова.\r\n\tПо думите ѝ важен критерий при покупката на жилище остава разпределението на стаите и тяхната големина. Купувачите трудно биха направили компромис с нефункционална кухня или малка дневна например. Бъдещите собственици свързват комфорта и уюта в дома си с наличието на пространство, повече на брой и по-големи стаи. Почти всички апартаменти с повече от една спалня, се купуват за лично ползване, а не за инвестиция, посочват от \"Имотека\".", "date": "2018.02.13", "title": "Интерес към тристайните жилища в столицата бележи старта на 2018 г."}
{"url": "http://www.mediapool.bg/valeri-simeonov-saobshti-za-naprezhenie-v-obedineni-patrioti-news275465.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ националистическата коалиция \"Обединени патриоти\" (ОП) има наслоено напрежение и тя \"скърца\", а дали ще се оправи зависи от лидера на ВМРО Красимир Каракачанов, заяви коалиционният му партньор и лидер на НФСБ Валери Симеонов. От обясненията му пред БНТ във вторник стана ясно, че причината за това напрежение е \"узурпирането на цялото медийно пространство\" от ВМРО. Според него обаче това не е проблем за управлението: \"Каруцата върви, тогава скърца, когато не скърца, тогава е опасно\".\r\n\tПреди десетина дни вицепремиерът и съпредседател на ОП  идеята на колегата си Красимир Каракачанов за референдум за гей браковете и заяви, че НФСБ няма да го подкрепи. \"Ако Симеонов беше пожелал да коментираме темата, преди да се изплющи по медиите, щях да му обясня\", отвърна задочно Каракачанов.\r\n\tСпоред Симеонов темата за Истанбулската конвенция се преекспонира от ВМРО и БСП, които така искат да извлекат тяснопартийни дивиденти.\r\n\t, повтори Симеонов във вторник.\r\n\tПо думите му референдум е ненужен, защото ще се провали и на хората трудно ще им бъде обяснено защо са похарчени 30 млн. лв. за провеждането му: \"Няма да излязат бабите да гласуват за нещо, което не разбират. Представяте ли си каква атака ще има тогава от това джендър общество, как ще обясняват, че с това вкарахме джендър темата в общественото пространство?! Един политик трябва да гледа в бъдещето. По такива теми не се прави референдум\".\n\n\r\n\tСимеонов допълни, че сериозни въпроси като ратифицирането на Истанбулската конвенция се разглеждат и обсъждат на политически съвет, а не в телевизионни студия, а такъв съвет не е имало.\r\n\tВицепремиерът освен това отрече твърденията в някои медии, че е бил на тайна среща с Цветан Цветанов, за да уговаря поведението на депутатите от НФСБ, когато се гласува конвенцията. През последните 14 дни двамата нито са се виждали, нито са се чували, обясни той.\r\n\tСимеонов изрази неудоволствието си от това, че се правят самоволни изказвания в медиите, а в парламентарната група на ОП от няколко месеца има напрежение без да се прави нещо за премахването му:.\r\n\t, добави той.\r\n\tЗапитан дали отношенията ще бъдат изчистени, Симеонов отговори, че това зависи от Каракачанов обобщи отношенията с коалиционните партньори Симеонов и ги упрекна, че се изказват \"неподготвени\" за Истанбулската конвенция и за референдум за нея., подчерта Симеонов, който миналата година бе заснет да блъска жена на българо-турската граница.\r\n\tОт казаното в студиото се разбра още, че лидерът на НФСБ е обиден на маса хора. Един от тях е математикът коментатор Михаил Константинов, който в същото предаване на БНТ, но в понеделник, го е нарекъл \"неефективен политик\". Като примери за обратното Валери Симеонов посочи приноса си за промяната в плана за управление на Национален парк \"Пирин\", подготовката на измененията в плана за Витоша и вкарването на ред в Слънчев бряг.\r\n\tПо думите му Явор Дачков от сайта \"Гласове\" е \"нечистоплътен човек\" и \"разумен човек, опитващ да влезе в жълтия сектор\", а социолога Първан Симеонов от \"Галъп\" обвини, че като член на ВМРО изпълнява техни поръчки. Това стана след като \"Гласове\" писали неистината, че Симеонов е съгласувал на тайна среща със зам.-председателя на ГЕРБ Цветан Цветанов обща позиция за Истанбулската конвенция. Социологът пък бил коментирал, че Симеонов имал властови амбиции., аргументира се вицепремиерът.\r\n\tПо въпроса за строежите в ски зоната над Банско той повтори, че не се излиза на един сантиметър от зоната, не се слага една тухла, нищо абсолютно не се прави освен един втори кабинков лифт, с който да отпушим тези опашки. И добре е хората, които протестират, да го знаят. Трябва да се назовава истината и никакво застрояване на Пирин няма да има, допълни Валери Симеонов.\r\n\tВодещият Иво Никодимов не го пита за бруталната му атака срещу съпредседателката на \"Зелените\" в Европейския парламент Ска Келер заради подкрепата й към гражданските протести в защита на Пирин. Както стана известно, поведението на Валери Симеонов е дало повод на председателя на Европейската комисия Жан-Клод Юнкер да говори с българските власти. ЕК обаче , след като правителството се разграничило от думите на своя вицепремиер.", "date": "2018.02.13", "title": "Валери Симеонов съобщи за напрежение в \"Обединени патриоти\""}
{"url": "http://www.mediapool.bg/sindikat-iska-poskapvane-na-vaglishtata-ot-maritsa-iztok-news275478.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпешно да се увеличи цената на въглищата, добивани от мини \"Марица Изток\", поиска Конфедерацията на труда \"Подкрепа\". Според синдиката поскъпването трябва да е с поне 15 процента, за да може държавната компания плавно да започне да се модернизира.\r\n\tНедопустимо е в Мини \"Марица - Изток\" от години да не се извършват необходимите дейности за рехабилитация на старата 50-60 годишна техника. Всяка година във въгледобивното дружество не се извършват дейности за поне 50 милиона лева, тъй като дружеството не разполага с достатъчно средства. Това заявиха на пресконференция лидерът на КТ \"Подкрепа\" Димитър Манолов и синдикалисти от държавната мина.\r\n\tСпоред профсъюза е недопустимо цената на въглищата от мини \"Марица Изток\" да е с 50 процента по-ниска спрямо пазарните борсови стойности и с между 15 и 30 процента спрямо себестойността, пресметната по методиките на утвърдени консултантски фирми, експертни становища и специалните стандарти.\r\n\tЦената на въглищата от държавните мини се образува по силата на договори с топлоелектрическите централи и заложени в тях формули с различни компоненти и условия за актуализацията им. Върху контрактите не би трябвало а има никакво друго влияние, освен техните клаузи. Въпреки това в миналото двама министри на енергетиката - Трайчо Трайков от първия кабинет на ГЕРБ и Драгомир Стойнев от правителството на Орешарски, са повишавали стойността на продукцията от \"Мини Марица Изток\". Предстои да се види каква ще е реакцията на сегашния министър Теменужка Петкова, по според запознати тя по-скоро няма да се намеси в ценообразуването.  \r\n\tСиндикатът смята също така, че в минно-енергийния комплекс \"Марица - изток\" са налице предпоставки за неуправляемо съчетание на геоложки, технически, технологични, транспортни, финансови и екологични рискове с каскадни и катастрофални последици върху площ до 100 кв. км. Това застрашава 40 процента от производството на електроенергия в страната.\n\n\r\n\tАко не се вземат спешни мерки, реалното развитие на ситуацията е недостиг на електроенергия, драстично повишени цени и напрежение във всички сфери на индустрията и обществения живот, предупреждават синдикалистите.\r\n\tКТ \"Подкрепа\" настоя до средата на 2018 г. да се премахнат ценовите дисбаланси и недостатъци на действащата система за изчисляване на цената на въглищата, добивани от Мини \"Марица Изток\".\r\n\tСпоред изчисленията на профсъюза исканото от тях повишение на цената на продукцията на държавната мина ще доведе до 10 процента ръст в стойността на произведената електроенергия от държавната ТЕЦ \"Марица - изток 2\". Централата обаче има много малък относителен дял на регулирания пазар и това на пръв поглед \"чудовищно увеличение\" е възможно да не повлияе на сметките на битовите абонати, смятат от КТ \"Подкрепа\".\r\n\tПрофсъюзът също така настоя да се изготви план за действие през следващите 10 години, обоснован с инвестициите за ограничаването на вредните емисии и всички съответствия с новите европейски екологични изисквания.", "date": "2018.02.13", "title": "Синдикат иска поскъпване на въглищата от \"Марица Изток\""}
{"url": "http://www.mediapool.bg/za-2-g-e-prekratena-registratsiyata-na-16-posrednitsi-za-naemane-na-rabota-v-chuzhbina-news275479.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенцията по заетостта е прекратила регистрацията на 16 фирми- посредници за наемане на работа в чужбина в периода 2015-2017 г. Причината за прекратената регистрация са констатирани нарушения от Главна инспекция по труда и влезли в сила наказателни постановления.\r\n\tНай-честите нарушения, довели до прекратяване на регистрацията на фирмите посредници за работа в чужбина, са свързани със събиране на такси от търсещите работа лица за посредничеството; изпращане на работа в чужбина без посредникът да е сключил посреднически договор с чуждестранен работодател; посредникът не предоставя на работниците индивидуален трудов договор за наемане на работа.\r\n\tДруги нарушения, довели до прекратяване на регистрацията на фирмите посредници, са, когато посредникът не предоставя на работниците пълна информация в трудовите договори, включително данни за длъжности, на които ще бъдат наети лицата, срока на наемането, работното време, трудовото възнаграждение, битовите условия и др; когато посредникът не сключва посреднически договор с търсещото работа лице за намиране на работа или не поддържа електронен регистър за търсещи и устроени на работа лица.\r\n\tОт Агенцията по заетостта заявиха, че провеждат активни мерки за подробно информиране и превенция на рисковете за работа в чужбина.\r\n\tЧрез бюрата по труда се осъществяват информационни кампании за всички лица, които искат да работят извън България. В своите териториални поделения, както и на интернет страницата си www.az.government.bg, Агенцията разпространява актуални материали, съдържащи информация за условията на живот и труд в различните държави.\n\n\r\n\tАкцентира се върху рисковете от нерегламентираната заетост и възможните злоупотреби по отношение на заплащане, социално и здравно осигуряване, правата и задълженията на работниците.", "date": "2018.02.13", "title": "За 2 г. е прекратена регистрацията на 16 посредници за наемане на работа в чужбина"}
{"url": "http://www.mediapool.bg/semeistvo-e-evakuirano-zaradi-svlachishte-v-bankya-news275480.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСемейство е евакуирано от дома си в Банкя заради свлачище. До седмица трябва да бъдат готови предписанията за аварийно укрепване и стабилизиране на района. Едновременно с това ще се прави проучване какви действия трябва да бъдат предприети за трайно укрепване, стана ясно след посещение на кмета на София Йорданка Фандъкова на мястото.\r\n\tПроучванията се правят от хидрогеолога проф. Георги Франгов от ВСУ \"Любен Каравелов\". Според него най-вероятна причина за свлачището са подпочвени и повърхностни води, както и неправилни зауствания.\r\n\tКметът Фандъкова е поискала \"Софийска вода\" да започне видеозаснемане и лабораторни изследвания на ВиК мрежата в района на свлачището.", "date": "2018.02.13", "title": "Семейство е евакуирано заради свлачище в Банкя"}
{"url": "http://www.mediapool.bg/zashto-ste-tuk-news275481.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлави Трифонов показа, че няма да прави партия. А ако направи един ден, тя ще е винаги опозиционна и задължително ще е изразител на мнението на 3 милиона, а не на мнението на някакви си 2 милиона народ. Особен вид партии са тези, които не признават демократичните принципи, но влизат в Народното събрание. Които смятат, че мълчаливото мнозинство е по-силно от гласуващото мнозинство. И това са партии, които обикновено влизат през телевизора в парламента. Слави Трифонов показа, че ще направи опит да вкара първата фейсбук партия с първите фейсбук депутати.\r\n\tВидяхме фейсбук форма на телевизионна психология.\r\n\tНо каквото и да говорим за политическите разбирания на телевизионния водещ, за объркаността, която подобни разбирания тепърва ще предизвикват, трябва да му се признае, че като продуцент спазва правилата. Миналата година Слави \"излезе\" във фейсбук, след като bTV спря две негови предавания с позицията, че външните продукции не се занимават с политика. Да кажем, че в другите издания на \"Шоуто на Слави\" няма ирония и сарказъм на политически сюжети, ще рече, че не гледаме същото предаване. Но bTV внезапно промени разбиранията си за \"политическо\" и Слави Трифонов прие условията на телевизионната демокрация. Стана и пренесе телевизионно-политическия си проект \"Има такъв народ\" в личния си фейсбук профил.\r\n\tПродуцентска постъпка, която застрашава политическите заявки точно на политическия аз на Слави Трифонов – той хем казва, че ще промени статуквото, хем трябва да се подчини на правилата му,  да се съобрази с него и… да стане част от него, за да го разруши. Историята на всички телевизионно-политически гарнитури досега напомня, че те бързо менят лозунгите си и са готови да се возят на управленческия лифт. Но в това има \"добра новина\", както биха казали новинарите. Да искаш да носиш отговорност като политик, е добра новина. Проблемът с телевизионните проектанти в политиката е, че по телевизията живеят като фигури с опозиционно настроение, а в НС идентичността им се променя с чипа на картата им на народни депутати. Дали Слави няма да се разтрои с фейсбук идентичността си?\r\n\tЗатова фейсбук-шоуто на Слави Трифонов има поне няколко положителни качества – . Второто положително качество е, че. Опъна маса, сложи трима напълно непознати у нас, но световноизвестни учени, долетели от Калифорния, Катар и Северна Каролина, и набра кадифена завеса в тази прототелевизионна ситуация. Водещият може и да не промени нищо в политическото статукво, но е на път най-накрая .\n\n\r\n\t\"Има такъв народ\" е формат, в който Слави Трифонов изиграва като политик-кукер с маска на лицето представата на народа за събирането на партия и на управленски екип – свикваме българи от цял свят, без оглед на звание, пол и етнос. От Разград до Глазгоу хората са готови да \"жертват\" професионалните си успехи и да работят за обществото. И това е доста ценен момент в подобна \"телевизионна социология\", която Слави Трифонов организира с псевдополитическия си фейсбук кастинг. Кандидатите за политици са предимно мъже и почти всички откликват на зова на телевизионния вожд, защото вярват, че трябва да работят за бъдещето на децата си. Лошата новина е, че и в момента политиците работят за бъдещето на децата си и затова отлагат решаването на проблеми в настоящето.\r\n\tЛъкатушения, сривове и възходи, предимно възходи и успехи, по-рядко \"щастливо стечение на обстоятелствата\", което си обясняват с  към демокрация. И, разбира се, всички тези биографии са преминали през изпитанието на \"чужбина\".\r\n\t. Ако Слави Трифонов използва тази възможност, то тогава играта му на дъното на популизма едва ли ще стане по-креативна, но ще е по-полезна. Слави Трифонов използва \"болката” на всеки дошъл да каже какво не е наред в обществото. Здравната система, корупцията, образователната система, съдът, интеграцията на ромите – все теми, които влизат в регистъра на неговите гости.\r\n\tСлави Трифонов нарече \"мафия\" в образованието онези, които пишат всяка година нови учебници. Ако успее да покаже, че данъкоплатците ги плащат, въпреки че могат да не се променят, той няма да смени политическото статукво, но пък ще направи нещо за образователното. Иначе – признавам му – да докара трима професори, с познанията им на световната образователна сцена, и да ги държи часове наред да мълчат, докато слушат биографията на бъдещи политици, го може само Слави Трифонов.", "date": "2018.02.13", "title": "Защо сте тук?"}
{"url": "http://www.mediapool.bg/snahata-na-tramp-v-bolnitsa-zaradi-podozritelno-pismo-s-byal-bezvreden-prah-news275482.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСнахата на президента на САЩ Ванеса Тръмп е откарана в болница в Манхатън като предпазна мярка, след като подозрително писмо, съдържащо неидентифицирано вещество, е било изпратено до нейния апартамент, съобщи Ен би си, цитирайки източници от правоохранителните органи и градските власти в Ню Йорк.\r\n\t \r\n\tПисмото е било адресирано до съпруга на Ванеса Тръмп - Доналд Тръмп-младши, сина на президента Доналд Тръмп, най-голямото дете на президента и бившата му съпруга Ивана. Тя се оплакала от гадене, след като писмото било отворено, съобщава Ройтерс.\r\n\t \r\n\tСлед като писмото било отворено, трима души в жилището са откарани в нюйоркския медицински център Презбитериън-Уейл Корнел като предпазна мярка, съобщи пожарната на Ню Йорк сити. Сред тях е и майката на Ванеса Тръмп, макар че тя нямала здравни оплаквания. Няма индикации, че някой от тримата е пострадал, нито че веществото е опасен материал или биологичен агент.\r\n\t \r\n\tСпоред телевизия Ей Би Си и вестник \"Ню Йорк пост\", които цитират неназовани източници от правоохранителните органи, писмото имало клеймо за подател от Бостън. От нюйоркската полиция отказаха да коментират този факт.\r\n\t \r\n\tАгенти на Секретната служба и на полицията в Ню Йорк са започнали разследване на инцидента, съобщи специалният агент от Сикрет сървис Джефри Адамс цитиран от Асошиейтед прес, защото подозрителният плик бил \"адресиран до човек, който се намира под наша защита\". \"Разследването се намира в активна фаза и ние не можем да дадем по-обширни коментари\", посочил той.\r\n\t \n\n\r\n\tСпоред Ей Би Си предварителният анализ показал, че прахът в писмото е безвреден, но е изпратен в лаборатория в Ню Йорк за по-нататъшен анализ.\r\n\t \r\n\tБлокът с апартаменти, където е станал инцидентът, е в манхатънския квартал Сатън плейс близо до река Ийст ривър. Според местни медии това вероятно е домът на майката на Ванеса Тръмп.\r\n\t \r\n\tДоналд Тръмп-младши - най-големият син на президента Доналд Тръмп, е в общественото полезрение заради ролята си в срещи с руска адвокатка през 2016 г. На тази среща, както се твърди, на кампанията на бъдещия президент била предложена потенциално компрометираща информация за кандидатката на Демократическата партия Хилари Клинтън.\r\n\t \r\n\tНай-големият син на президента нарече отвратителен замисъл на своите опоненти вчерашния инцидент с неговата жена. \"Благодарен съм, че Ванеса и моите деца са в безопасност и не са пострадали след невероятно страшната ситуация, възникнала тази сутрин. Наистина е отвратително, че някои хора изразяват противоположни възгледи с помощта на толкова възмутително поведение\", писа той в Туитър.", "date": "2018.02.13", "title": "Снахата на Тръмп в болница заради подозрително писмо с бял безвреден прах"}
{"url": "http://www.mediapool.bg/kyurdskite-zashtitnitsi-na-afrin-speshno-iskat-podkrepleniya-ot-siriyskata-armiya-news275483.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийските правителствени войски трябва да поемат основна отговорност за защитата на Африн от турското нахлуване, заяви по ливанската телевизия \"Ал Маядин\" командирът на кюрдските \"Сили за защита на народа\" (СЗН) Сипан Хаму, цитиран от ТАСС. Той призова сирийската армия \"спешно да изпрати подкрепления в този граничещ с Турция район\".\r\n\t \r\n\tКюрдският командир посочи, че в момента се поддържа тясна координация между СЗН и сирийските военни командири.\r\n\t \r\n\tВчера общоарабският вестник \"Ал Хаят\" съобщи, че сирийските войски, разположени западно от Алепо, пропускат през своите блокпостове храни, горива и стоки от първа необходимост, предназначени за жителите на Африн (1,5 млн. души), които се нуждаят от хуманитарна помощ. По данни на вестника, за защита на мирното население там през райони, контролирани от сирийската армия, се отправят кюрдски доброволци от Шейх Максуд, Кобане и Ел Джезира (провинция Хасака).\r\n\t \r\n\tБойците от кюрдските отряди засега успешно отблъскват атаките на формированията на \"Сирийската свободна армия\" (ССА), поддържани от турска бронирана техника, артилерия и авиация. Съобщава се за 185 убити от ССА, 27 убити турски войници и офицери и148 убити кюрдски бойци от СЗН.", "date": "2018.02.13", "title": "Кюрдските защитници на Африн спешно искат подкрепления от сирийската армия"}
{"url": "http://www.mediapool.bg/oae-i-oshte-pet-darzhavi-sazdadoha-globalna-koalitsiya-na-shtastieto-news275498.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест страни - ОАЕ, Казахстан, Коста Рика, Мексико, Португалия и Словения, създадоха \"Глобална коалиция на щастието\". Инициативата беше обявена в рамките на Шестата световна правителствена среща на върха, посветена на въпросите на ефективното държавно управление и на внедряването на съвременни технологии в различни сфери на живота, съобщи ТАСС. \r\n\t \r\n\tВ престижния форум участват над 4000 делегати от 140 страни, включително лидери на международни организации, представители на ръководството на водещи научно-технически структури и на технологични корпорации от цял свят. \r\n\t \r\n\tНа церемонията по подписването на споразумението за създаване на Глобалната коалиция на щастието беше премиерът на Обединените арабски емирства и управник на емирство Дубай Мухамед бен Рашин Ал Мактум, под чийто патронаж се провежда форумът. Документът бе подписан от министри от шестте страни. \n\n\r\n\t \r\n\t\"Светът се нуждае от нови форми на коалиции, които да работят за благополучието и щастието на народите, - каза Ал Мактум. Дойде време да се обединят усилията на правителствата за формиране на нови подходи и механизми, които да позволят да се постигне щастие за хората и да се подобри качеството на живота им.\"\r\n\t \r\n\tНовата коалиция, посочи той, е \"възможност за членовете й да обменят идеи и опит, а също да се поучат от нашия опит и да се покаже как в ОАЕ гледат на щастието като крайна цел на дейността на всяко правителство\".\r\n\t \r\n\tСпоред него \"инвестициите в щастието гарантират безопасност, мир и съвместно съществуване между народите, щастието противостои на ненавистта и екстремизма\". \r\n\t \r\n\t\"Ние очакваме, че глобалната коалиция на щастието ще залегне в основата на положителните промени в света\", подчерта премиерът на ОАЕ, цитиран от ТАСС. \r\n\t \r\n\tСветовната правителствена среща на върха е учредена през 2013 г. като \"представителен форум за обсъждане на идеи и технологии, които променят света и формират бъдещето\", заявиха негови организатори. Той се използва за \"презентация на смели иновационни проекти, призвани да извършат пробиви и да променят представите за хоризонтите на възможното\". \r\n\t \r\n\tВ програмата на сегашния форум присъстват и други теми, като пътищата за постигане на благополучие и справедливост в обществото през 21-и век, реагирането на климатичните промени, перспективите за усвояването от човека на други планети, ролята на биотехнологиите в медицината в най-близко бъдеще, и редица други.", "date": "2018.02.13", "title": "ОАЕ и още пет държави създадоха \"Глобална коалиция на щастието\""}
{"url": "http://www.mediapool.bg/obyaven-e-targ-za-dokument-na-supershpionina-garbo-news275499.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокумент, с помощта на който британските спецслужби успели да заблудят германското командване относно операция \"Овърлорд\" ще бъде продаден тази седмица на търг от английската аукционна къща \"Джефрис\" (Jefferys), съобщава БГНЕС.\r\n\tДокументът с текст от две страници, изпратен в Берлин от двоен агент в Лондон три дни след началото на операцията в Северна Франция на 6 юни 1944 г., бил част от голяма кампания за дезинформация на нацистите. Целта била Хитлер да повярва, че настъплението ще бъде и по други направления, а главният и най-силен удар – в района на Па дьо Кале – на 300 км от Норманидя.\r\n\tТова се намеква в документа, писан от испанеца Хуан Пужол Гарсия – двоен агент по време на войната, известен с британския си агентурен псевдоним Гарбо и немския Аларик.\r\n\tНацистите му имали голямо доверие и дори го наградили с Железен кръст. В неговото съобщение се споменават германски шпиони, работили под английски имена – Джони, Дик и Дорик.\r\n\tПредставител на \"Джефрис\" подчерта, че изпратеното по телекс съобщение, предлагано на търг, е било взето, след като вече не е имало гриф за секретност. Началната цена на документа е 220 паунда (304 долара).\n\n\r\n\tСпоред експерти, ако в периода между третия и седмия ден на операцията Хитлер беше нанесъл мощен танков удар по крайбрежието, където дебаркират съюзническите войски, то те са щели да бъдат напълно унищожени.\r\n\tТакъв вариант на събитията бил предвиден от щабовете на съюзническите войски. За тях било ясно, че приготовленията за големия десант няма как да минат незабелязано.\r\n\tЗа да се спасят от разгром, те използвали мощна дезинформационна кампания, за да убедят нацистите, че настъплението ще върви в няколко направления. Голяма заслуга за това имал двойният агент Хуан Пужол Гарсия – Гарбо. Той получава псевдонима си заради изключителната лекота, с която убеждавал немското разузнаване – Абвера в теориите си. Според английските тайни служби това би се отдало само на голям актьор. Оттам и заемката от името на известната тогава звезда Грета Гарбо\r\n\tГарбо изградил голяма мрежа от фиктивни шпиони. Твърдял, че ги е вербувал първо от Лисабон, а след това и в Лондон. Тези мъртви души \"информирали\" немците чрез Гарбо, а той умело докладвал смесица от полуистини и откровени лъжи. Отличната координация с MI5 позволило на бившия птицевъд да се превърне в супершпионин. Дори когато информацията за предстоящи ходове на съюзните била истинска, тя пристигала при немците със закъснение. Това не позволявало на силите на Райха да се възползват от нея.", "date": "2018.02.13", "title": "Обявен е търг за документ на супершпионина Гарбо"}
{"url": "http://www.mediapool.bg/chuzhdi-investitori-se-oplakvat-ot-danachen-tormoz-i-naglaseni-targove-news275500.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДанъчните власти в България създават множество проблеми на чуждите инвеститори, като започват необосновани проверки или ревизии. Това алармира Торстен Гайслер, ръководител на фондация \"Конрад Аденауер\" за България, по време на форума \"Бизнес климатът в България – точка на размръзване\", организиран от \"Движение България на гражданите\" и Реформаторски блок.\r\n\t\"Има много случаи, при които те (данъчните власти, б. р.) взимат премии от конкуренцията и стартират производства, които не стигат до реални наказания, но пречат изключително много на развитието на предприятието\", посочи той.\r\n\tВ същото време статистиката на Националната агенция за приходите от последните години сочи, че само една трета от издадените ревизионни актове на данъчните се обжалват, а 85% от стигналите до най-висшата съдебна инстанция се потвърждават от съда.\r\n\tСпоред шефа на фондация \"Конрад Аденауер\" корупцията, бюрократичната система и бавната администрация са част от проблемите, пред които се изправят чуждестранните инвеститори в България. Той цитира изследване на ЕС, според което 61% от мениджърите твърдят, че корупцията се отразява на бизнеса им.\r\n\tПредприемачите се оплакват и от начина на възлагане на обществени поръчки.\n\n\r\n\tДумите му бяха потвърдени и от президента на Италианската търговска камара в България Марко Монтеки. Той също отбеляза, че има проблем при възлагането на обществени поръчки.\r\n\t\"Изграждането на инфраструктурата в България е в ръцете на няколко фирми и много чуждестранни компании имат проблем с участието в обществени поръчки. Именно тук трябва да се намеси държавата и да се разреши този проблем\", каза Монтеки.\r\n\t\"От 20 години правя бизнес в България, видял съм много малки и средни предприятия да се развиват. Тук има добри възможности за бизнес, но проблемите не трябва да се подминават\", добави той.\r\n\tТорстен Гайслер все пак смята, че България като привлекателно място за правене на бизнес по няколко причини - членството на страната в ЕС, липсата на мита, по-ниските данъци, ниската инфлация, фиксирания курс към еврото, географското положение на страната.\r\n\tДаниела Везиева, заместник-председател на ДБГ и заместник-министър на икономиката в периода 2014 - 2017 г., заяви, че въпреки многото плюсове на България, все нещо не ѝ стига, за да достигне добри икономически нива. Основни пречки са достъпът до пазара и неизползването на технологиите и иновациите. Образованието е основен проблем. Образователният процес и бизнесът трябва да се срещнат. Преди да се казва, че системата отговаря на изискванията на бизнеса, трябва да ги питат какво искат, а не след това да има чудене защо дуалното образование не работи, каза Везиева.\r\n\t\"Това, че минималната работна заплата расте, не означава, че доходите на хората се увеличават\", добави тя и определи като огромен проблем и непрекъснатата промяна на правната рамка, което затормозява правенето на бизнес у нас.\r\n\tСпоред думите й, ако искаме бизнесът да излезе от \"точката на замръзване\" са нужни няколко неща - електронно управление, увеличението на доходите и предвидимо държавно управление, за да може бизнесът да е спокоен за своето развитие за поне 10 г. напред.\r\n\tБисер Манолов, финанист и член на Изпълнителния съвет на ДБГ, беше категоричен, че чуждестранните инвестиции заобикалят България. По думите му у нас има \"класически симптоми за прегряване на икономиката\". Цените на недвижимите имоти са на своя пик. Икономиката е достигнала почти исторически най-високото си ниво на натовареност, а демографската катастрофа тотално деформира пазара на труда, което ще доведе до неустойчивост на социалните системи\", категоричен е той.\r\n\tМанолов призова за подготовка на икономиката за функциониране при по-високи лихвени нива в края на годината и за подобряване гъвкавостта на пазара на труда. Предстои повишаване на лихвените проценти. Трябва отговорно управление на публичните финанси и натрупване на фискални буфери, добави той.\r\n\tСпоред Николай Василев, министър на икономиката 2001 – 2003 г., отстрани България изглежда стабилна държава, а от най-задлъжнелите държави вече е сред страните с малки дългове. За последните 10 години в страната няма проведени сериозни реформи, отбеляза той. По всички показатели преди 13 години бяхме по-добри от Румъния, а сега те ни изпреварват и това е наш, а не техен проблем.\r\n\tКолкото чужди инвестиции идват, толкова си тръгват всяка година, добави той.", "date": "2018.02.13", "title": "Чужди инвеститори се оплакват от данъчен тормоз и нагласени търгове"}
{"url": "http://www.mediapool.bg/vashington-post-voinata-v-siriya-e-na-pat-da-obhvane-i-drugi-strani-news275501.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВойната в Сирия, на път да се превърне в глобален сблъсък за контрол над това, което е останало от разпокъсаната страна, може да доведе до по-широк конфликт, отбелязва в. \"Вашингтон пост\".\r\n\tВ сирийското въздушно пространство има бойни самолети на множество държави, различни фракции, подкрепяни от съперничещи си сили се бият една с друга в объркващи комбинации, и съюзниците на един фронт са врагове на друг. САЩ, Русия, Турция и Иран имат бойни сили на земята, които все по-често стигат до сблъсъци. Само за една седмица бяха свалени бойни летателни апарати на Русия, Турция, Иран и Израел. САЩ се борят от дни да задържат подкрепяните от Иран сирийски племенни милиции в източната пустиня, което приближава техните сили към въвличане в конфликта.\r\n\tВ Сирия се развива нова Студена война и рискът от регионална или световна война е висок, защото големите сили имат свои сили в страната, а не присъстват само чрез свои протежета както преди, предупреждава Сами Надир от Левантийския институт за стратегически проучвания. Страните във войната, която отдавна вече не е гражданска, вече разчитат на подкрепата на външни сили, които изпращат нови оръжия, нови войници и нови цели. Асад победи бунтовниците и групировката \"Ислямска държава\" е изтикана в последен отрязък от територия по границата с Ирак, но сега съперничещите страни се борят да оформят крайния резултат от войната.\r\n\tСирийското правителство, подкрепяно от Русия и Иран, контролира най-голяма част от територията. След Дамаск е Вашингтон, контролиращ 27 на сто от Сирия, отнета предимно от \"Ислямска държава\" от водените от кюрдите сили, получаващи оръжие, въздушна подкрепа и съветници от САЩ. Вашингтон казва, че ще остане в Сирия до сключването на мирно споразумение.\r\n\tТурция контролира малка територия в северната част на страната и миналия месец започна настъпление в кюрдския анклав Африн.\n\n\r\n\tКонтролът над общия баланс на силите в Сирия е в ръцете на Русия, която се оказа доминиращата военна сила след настъплението си през 2015 г. и в момента комбинира ролите на страна в конфликта и миротворец.\r\n\tНай-голямата опасност от конфликта обаче са засилените позиции на Иран, който осигури хората и парите, позволили на режима Дамаск да си върне по-голямата част от обширните територии, които беше загубил в ранните години на войната, отбелязва в. \"Вашингтон пост\".\r\n\tИзраел следи с притеснение засилването на влиянието на Иран и съюзените с него милиции с нарастващо притеснение. Сега от другата страна на израелските граници се намират ирански командоси и съюзнически сили, включително ливанското движение \"Хизбула\" и някои от най-могъщите иракски шиитски милиции, които преди десетилетие предизвикаха войските на САЩ в Ирак. Сблъсъкът през уикенда, при който израелски самолет беше свален за пръв път от 80-те години на миналия век, повиши рязко залозите за Иран и Израел. Сега те за пръв път се сблъскват пряко в Сирия.\r\n\tПрекият сблъсък между израелската и иранската армия е \"червена линия\", която беше премината след десетилетия на сблъсъци посредством милиции като ливанската \"Хизбула\", пише в. \"Гардиън\".\r\n\t\"Смятам, че инцидентът не е приключил и сме изправени само пред временно затишие\", заяви израелският генерал-майор Амирам Левин, цитиран от британския всекидневник.\r\n\tВъпреки изявленията им, вероятно нито една от страните не желае война. Въпреки това се очакват нови сблъсъци, смята Олеф Залцберг, аналитик от Международната кризисна група. Възможен е и сблъсък със силите на Дамаск, ако те опитат да си върнат завзетите от Израел Голански възвишения - вероятно с помощта на \"Хизбула\" и дори на ирански офицери, добавя той.", "date": "2018.02.13", "title": "\"Вашингтон пост\": Войната в Сирия е на път да обхване и други страни"}
{"url": "http://www.mediapool.bg/upravlyavashtata-partiya-v-yuzhna-afrika-otzova-dzheikab-zuma-kato-darzhaven-glava-news275484.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващият Африкански национален конгрес в РЮА е решил да \"отзове\", или да отстрани президента Джейкъб Зума като държавен глава, съобщи високопоставен източник от управляващата партия, цитиран от Ройтерс, след бурно 13-часово заседание на висшето партийно ръководство.\r\n\t \r\n\tНационалният изпълнителен комитет на партията има пълномощия да нареди на Зума да се оттегли като държавен глава, макар някои медии да спекулират, че той може да не се подчини, отбелязва Ройтерс.\r\n\t \r\n\t\"Решихме да отзовем Зума. Това още не му е казано, - каза същият източник. - (Лидерът на АНК) Сирил Рамафоза отиде да говори с него и след като се върна, имаше остри и трудни и дискусии дали да го отзовем.\"\r\n\t \r\n\tПо-рано държавното радио Ес Ей Би Си, съобщи, че по средата на заседанието Рамафоза отишъл на среща със Зума и му предал искането на ръководството на АНК той да подаде оставка до 48 часа. Вторият мандат на 75-годишния Зума като държавен глава изтича през средата на 2019 г. и той все още не казвал публично дали ще се оттегли доброволно.\r\n\t \r\n\tСлед като Зума стана президент през 2009 г., около името му непрестанно се вихрят корупционни скандали. При оставка той ще бъде сменен от 65-годишния Рамафоза, който през декември бе избран за лидер на АНК, побеждавайки предпочитаната от Зума за негов наследник Нкосазана Дламини-Зума, негова бивша съпруга.", "date": "2018.02.13", "title": "Управляващата партия в Южна Африка отзова Джейкъб Зума като държавен глава"}
{"url": "http://www.mediapool.bg/magazini-zatvaryat-vrati-v-manhatan-zaradi-visokite-naemi-i-elektronnata-targoviya-news275502.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМанхатън е по-богат и по-населен от всякога, но все повече магазини затварят врати под натиска на космически наеми и търговията по интернет: просто приспособяване към реалностите според някои, а за други - истинска криза, предава агенция Франс прес.\r\n\t \r\n\tУтре, в деня на Свети Валентин, Стивън Телви ще хлопне окончателно вратите на своята дрогерия \"Дъ Сорс\" в квартал Горен Ист Сайд след почти 37 години работа поради свиване на дейността и прекалено високия, според собственика, наем.\r\n\t \r\n\t\"Целият остров върви на зле\", казва той пред Франс прес за малкия бизнес в Манхатън.\r\n\t \r\n\tОт Сохо до Горен Уест Сайд през Пето авеню и Мийтпакинг дистрикт нерядко могат да се видят две-три опразнени витрини сред група сгради в сърцето на столицата на шопинга - Ню Йорк.\r\n\t \r\n\tВсички или почти всички икономически показатели на американския мегаполис обаче са в \"зелената зона\": най-ниска безработица в историята, доходи на човек от населението, които надхвърлят с 34 процента средното за страната, над 61 милиона туристи през 2017 г.\r\n\t \n\n\r\n\tЗапитани от АФП търговци и брокери на недвижими имоти изтъкват като главна причина шеметния скок на наемите - с 68 процента между 2009 и 2016 г. в Сохо, със 70 процента в някои части на Горен Уест Сайд и със 175 процента в някои участъци на Пето авеню, по данни на профсъюза на нюйоркските брокери REBNY.\r\n\t \r\n\t\"Това е класически пример за цени, чието покачване изпреварва търсенето и основните пазарни показатели\", казва Брайън Климас, вицепрезидент на REBNY, отговарящ за проучването на пазара.\r\n\t \r\n\tВ последните месеци, все пак, цените в много квартали на Манхатън започнаха да падат, но делът на опразнените магазини продължава да расте и сега се равнява на близо една четвърт от търговските пространства в Сохо в края на миналата година, сочат данните на компанията за недвижими имоти \"Къшман & Уейкфилд\".\r\n\t \r\n\t\"Наемодателите се забавиха с промяната на тарифите си\", отбелязва Кенет Хочхаузър, изпълнителен вицепрезидент на \"Уиник риълти груп\".\"Не толкова зле, колкото през 2009 г.\"\r\n\t \r\n\tпоред търговците, които остават, при доста напрегнати в някои случаи финансови обстоятелства, изчезването на някои от съседите им \"не помага\", обяснява Клара, продавачка в магазина за конфекция \"Вариазони\" в Горен Ист Сайд.\r\n\t \r\n\tЗаради недостатъчния брой магазини потенциалните клиенти намаляват, отбелязва Дженифър Сън, която е открила магазин на собствената си марка детски облекла \"Меджикъл кидс\" през май 2016 г. в Горен Ист Сайд.\r\n\t \r\n\tСлед добра първа година, в последните пет-шест месеца тя видяла много от околните магазини да затварят, а дейността да се забавя. \"Дори не си плащам заплата\", казва тя.\r\n\t \r\n\tЩе мине време, докато пазарът се приспособи, прогнозира Стивън Саутъндийк, изпълнителен директор, отговарящ за търговията на дребно в \"Къшман & Уейкфилд\". Той говори за две до три години преди нещата да потръгнат отново, но не е разтревожен.\r\n\t \r\n\t\"Имаше повече свободни помещение по време на финансовата криза. Сегашната обстановка далеч не е толкова лоша, колкото през 2009 г., в разгара на кризата\", подчертава Саутъндийк.\r\n\t \r\n\tСамо че тогава търговията по интернет представляваше едва 3,6 процента от продажбите на дребно, при 9,1 процента днес според най-новите правителствени данни.\r\n\t \r\n\tСтивън Телви прекрасно помни момента, когато сменил местонахождението си, точно през 2008 г., минавайки от едната страна на Трето авеню на другата. \"По това време всъщност стартира търговията по интернет\", казва той.\r\n\t \r\n\tОттогава дейността му бележи неумолимо годишен спад от 5 процента, а откриването в края на 2016 г. на нови метростанции на Второ авеню допълнително разредило клиентите, оборотът му намалял с една четвърт и това го принуждава да затвори.\r\n\t \r\n\tСпоред мнозина членове на нюйоркския градски съвет, държавните власти трябва да действат пред опасността да изчезне душата на тези квартали и предлагането на основни стоки и услуги, които ги правят добри за живеене.\r\n\t \r\n\tВ края на ноември кметът на Ню Йорк Бил де Блазио направи първия жест, като повиши двойно прага, под който търговците на дребно са освободени от общински данъци.\r\n\t \r\n\t\"Правя стоки, които никой не предлага\", казва Дженифър Сън, сочейки възглавниците уникална изработка.\r\n\t \r\n\t\"Стараем се да разполагаме с книги, които не могат да се намерят никъде другаде\", обяснява Мат Сартуел, управител на книжарница \"Кичън Артс & Летърс\" в Горен Ист Сайд, специализирана в кулинарната литература.\r\n\t \r\n\tДруг коз: помещенията принадлежат на съсобствениците на сградата, които са доволни, че \"наематели сме ние, а не поредният банков клон или фризьорски салон\", казва Сартуел.\r\n\t \r\n\tКолкото до Стивън Телви, той не изключва възможността да наеме друг магазин, след като \"Дъ Сорс\" затвори. За момента обаче имам нужда от няколко седмици почивка, казва той.", "date": "2018.02.13", "title": "Магазини затварят врати в Манхатън заради високите наеми и електронната търговия"}
{"url": "http://www.mediapool.bg/sofiya-pravi-karta-na-stote-evropeiski-turisticheski-obekta-news275503.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо инициатива на България се подготвя своеобразна карта на стоте европейски туристически обекта, която да бъде наречена символично \"Софийска карта на стоте европейски туристически обекта\". Това съобщи министърът на туризма Николина Ангелкова, която председателства срещата на високо равнище \"Туризъм и икономически растеж\" по време на българското европредседателство в НДК.\r\n\tЕврокомисарят по вътрешен пазар, индустрия, предприемачество и малки и средни предприятия Елжбета Биенковска съобщи, че се бори в следващата многогодишна финансова рамка на ЕС след 2020 г. да има отделен фонд за сектора. Сега той се финансира от различни фондове.\r\n\tДругите обсъдени въпроси бяха увеличаването на ръста на туристите от Китай в Европа, проблемите със сигурността, визите за туристи извън ЕС, нискотарифните авиопревозвачи. Чуха се и идеи ЕС да поеме вноската на САЩ в организацията ЮНЕСКО.\r\n\tИдеята за създаване на карта на стоте европейски туристически обекта дошла след разговор с неправителствения сектор и се опира на българския опит в популяризирането на стоте национални обекта, каза Ангелкова.\r\n\tПо думите й европейската карта ще бъде базирана на обектите от списъка на ЮНЕСКО. Малта подкрепя идеята, каза Ангелкова.\r\n\tПо този повод Соломон Паси, президент на Атлантическия клуб в България и бивш външен министър, предложи ЕС да покрие вноската на САЩ към световната организация. Паси уточни, че изразява лично мнение. Според него това ще бъде \"изключителна инвестиция в развитието на европейския туризъм и европейската култура\", защото парите, инвестирани в ЮНЕСКО, се връщат.\r\n\tВажен приоритет за българското председателство е обединението на Балканите, което вече е факт в туризма, каза Ангелкова. Председателят на парламента Цвета Караянчева отбеляза, че в областта на туризма интеграцията на Балканите отдавна се е осъществила, защото секторът е символ на приятелски отношения, откриване на нови култури, хоризонти и възможности.\r\n\tСъвместни маршрути на балканските държави и свързването на столиците им с директни авиолинии са сред приоритетите в туризма, каза Ангелкова. В момента се разработват множество съвместни туристически пакети на Балканите, за да се привличат повече китайски туристи, допълни тя.\r\n\tМинистърът на Хърватска направи предложение да се включим към техните съвместни пакети, които изготвят със Словения. Със сигурност ще го направим, готвим такива с Турция и Гърция, с Румъния, така че това е един от начините да привлечем допълнително китайски туристи, отговори й Ангелкова. Тя допълни, че в момента се водят разговори за директна авиолиния между София и Пекин.\r\n\tЕврокомисарят Биенковска изрази надежда да бъде постигнат ръст от 10 на сто на китайските туристи в Европа през тази година, което ще добави приходи от около 1 млрд. евро за европейската икономика.\r\n\tБиенковска каза, че й се иска китайските граждани да пътуват към по-малко известни дестинации в Европа и не само по време на най-натоварените сезони. Тя информира, че ще стартира съвместна платформа чрез ЕК, за да се подпомогнат маркетинговите дейности в Китай.\n\n\r\n\t\r\n\tЕврокомисарят Биенковска съобщи, че ще се бори за специално финансиране за сектор \"Туризъм\" в следващата многогодишна финансова рамка след 2020 г.\r\n\t\"Разбира се, нищо не изключва туризма от финансиране, но към момента няма отделна специална линия за този сектор. Не знам дали ще се стигне до такава или не, но е много важно какво е нивото на финансирането в сектора. Туризмът е много голям сектор и има отражение върху много други индустрии\", коментира Биенковска\r\n\tПо думите й туризмът създава около 10% от европейския брутен вътрешен продукт. В момента секторът се финансира основно чрез европейския фонд за \"Регионално развитие\" и чрез този за развитие на селските райони.\r\n\tСред предложенията, отправени от Соломон Паси по време на форума, бе да се поиска от ЕК специализирана бюджетна линия за универсален достъп до Wi-Fi на туристически обекти на територията на ЕС.\r\n\tБиенковска подчерта, че миналата година туризмът е отбелязал един от най-силните си ръстове. Около 500 млн. са били туристите в Европа, а България беше посочена като един от добрите примери с годишен ръст от 8 на сто през 2017 г. и над 8 млн. туристи.\r\n\tСред предизвикателствата пред сектора Биенковска посочи задържането на този темп на растеж, конкуренцията с новите дестинации и заплахите за сигурността в Европа. Тя напомни за европейската платформа, чрез която ще се търси обучена работна ръка за туризма, ще се работи за квалификацията на кадрите в сектора, ще се оказва подкрепа и на фирмите за справяне с новите технологии.\r\n\tВицепремиерът по икономическата политика Валери Симеонов открои по време на форума четири предизвикателства пред туризма.\r\n\tСред тях са проблемите със сигурността заради множеството терористични актове в Европа и военните действия в Близкия Изток, които оказват огромно влияние върху туристическите потоци. Симеонов подчерта, че подобряването на сигурността в Европа е основна стъпка за стабилизирането на туризма, което изисква тясно взаимодействие със сектор \"Сигурност\" особено по отношение на дигитализацията на туристическите системи и обмяната на данни между тях и системите за сигурност.\r\n\tДруг проблем е свързан с облекчаване на визовия режим за трети държави, като се търси баланс между сигурността и икономическото развитие, каза вицепремиерът.\r\n\tЕвропа да преразгледа тежестта на визовите режими, но това трябва да стане внимателно, без да се компрометира сигурността на гражданите на Европа, заяви Валери Симеонов. В този контекст според него е нормално да се обсъдят облекчения и сближаване с държавите от Западните Балкани, поели по пътя за влизане в ЕС.\r\n\tДруги проблеми пред туристическата индустрия са свързани със създаването на нова и управлението на старата туристическа инфраструктура, намирането на баланс между развитието на нискотарифните авиолинии, чартърните компании и националните превозвачи и адаптирането на европейските регулаторни механизми към новите реалности на пазара.\r\n\tНовоизбраният генерален секретар на Световната организация по туризъм към ООН Зураб Пололикашвили съобщи, че 12 на сто от работните места в България са в туризма, а приносът на сектора в БВП за миналата година е около 17 на сто. Той акцентира върху важността на устойчивото му развитие. Сред приоритетите в туризма са подкрепа за регионалната интеграция и продукция, което помага за справянето със сезонността в туризма, излизането на нови пазари и разнообразяването на предлаганото от европейския туризъм.", "date": "2018.02.13", "title": "София прави карта на стоте европейски туристически обекта"}
{"url": "http://www.mediapool.bg/phenyan-vse-oshte-darzhi-klyucha-sled-promyanata-v-politikata-na-sasht-za-pregovori-news275504.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ са отворени за разговори без предварителни условия с ядрена Северна Корея, обяви вицепрезидентът Майк Пенс, с което дискретно промени политиката на Белия дом след проявите на уважение между двете Кореи, вдъхновени от Олимпийските игри. Това предоставя на Южна Корея малко повече възможности за въздействие в търсене на подход към Севера и може да намали потенциалното напрежение в съюза на САЩ с Южна Корея.\r\n\t \r\n\tНо дипломацията между Вашингтон и Пхенян няма да започне преди Ким Чен-ун да поиска това. Въпреки че севернокорейският диктатор, който още не се е срещал с чуждестранен лидер, покани президента на Южна Корея за необичайна среща на върха, Ким не дава признаци, че е готов да разговаря със САЩ.\r\n\t\r\n\tЕдин спомагателен канал на дипломатическа комуникация между Северна Корея и Държавния департамент е останал отворен, след като президентът Доналд Тръмп пое поста преди година. Но единствените разговори по същество, известни досега, се водиха през първата половина на миналата година за съдбата на неколцина американци в севернокорейски затвори. Северът отказваше да преговаря за ядрените си оръжия, докато се доближаваше към целта си да може да изстрелва ракети с ядрен заряд, които да поразяват континенталната територия на САЩ.\r\n\t \r\n\tТръмп възприема тези оръжия като първостепенна заплаха за националната сигурност на Америка. Оповестеният в понеделник бюджет за 2019 г. на неговото правителство включва допълнителни стотици милиони долари за противоракетна отбрана. За Аляска са предвидени още 20 стратегически ракети прехващачи като защита срещу севернокорейските ракети с голям обсег. Междувременно Пенс ясно заяви, че САЩ ще продължат да засилват санкционния натиск върху Севера, докато той не предприеме категорични стъпки към отказ от ядрени оръжия.\r\n\t \n\n\r\n\tНо в същото време Пенс даде сигнал за повече откритост в отношенията с Пхенян. \"Главното е, че натискът няма да спре, докато те действително не направят нещо, с което съюзът да се увери, че представлява значима стъпка към денуклеаризация\", каза Пенс пред \"Вашингтон пост\" в края на миналата седмица на връщане към САЩ от Зимните олимпийски игри в Южна Корея. \"Така че кампанията за максимален натиск ще продължи и ще се засилва. Но ако искате да преговаряме, ще преговаряме.\"\r\n\t \r\n\tТова е ясно оттегляне от безкомпромисното послание, отправяно от Пенс публично на всяка негова спирка в пътуването му, когато той непрестанно се нахвърляше срещу Северна Корея заради правата на човека и ядрените провокации и така поливаше със студен душ жеста на южнокорейския президент Мун Дже-ин да покани делегация от Северна Корея на игрите.\r\n\t \r\n\tЕвънс Ревиър, бивш високопоставен служител в Държавния департамент, отговарящ за Източна Азия, изрази изненада от думите на Пенс, като отбеляза, че до декември м.г. Белият дом възпираше публичните изявления на държавния секретар Рекс Тилърсън за безусловни преговори с цел да опипа почвата със Северна Корея.\r\n\t \r\n\tОтговорът на Тилърсън на коментара на Пенс беше сдържан. Той каза, че \"е прекалено рано да се прецени\" дали може да бъде започнат дипломатически процес и поясни, че пречката за напредъка е Ким. \"Наистина от севернокорейците зависи да решат кога са готови да се ангажират с нас искрено, по съдържателен начин,\" каза Тилърсън пред репортери в Египет. Той потвърди позицията си, че ще бъдат необходими проучвателни разговори, които да определят дали севернокорейците са готови за \"съдържателни\" преговори.\r\n\t \r\n\tПрез своята бурна първа година на поста Тръмп се люшкаше между това да отправи твърди заплахи за военни действия или да предложи разговори при подходящи условия. Но в публични изявления той изказа широка подкрепа за дипломатическата инициатива на Мун, твърдейки, че именно стратегията за \"максимален натиск\" е накарала Северна Корея да сътрудничи с Юга. Сега пред Мун стои тежката задача да опита да преобразува това в напредък по ядрения въпрос, който е толкова важен за Вашингтон.\r\n\t \r\n\tВъпреки че Мун е явен привърженик на политиката за сътрудничество със Севера и вероятно възприема това за определяща тема в президентския си мандат, той не прие незабавно поканата за среща на върха в Пхенян, предадена му лично от Ким Йо-чен, сестрата на севернокорейския лидер, която присъства на откриването на олимпиадата. Мун каза, че двете Кореи трябва да създадат подходяща среда, за да може да се състои първата междукорейска среща на върха след 2007 г. Той призова също за бързо възстановяване на диалога между Северна Корея и САЩ и с това показа, че е наясно, че ако правиш мили очи на Севера, може да отчуждиш американския съюзник, който е критично важен за отбраната на Юга.\r\n\t \r\n\tАмерикански официални представители изказват съмнения, че Мун ще приеме срещата на върха с Ким, без да очертае как това би придвижило напред денуклеаризацията. Обаче според Ревиър правителството на САЩ продължава да се опасява, че Северна Корея може да се възползва от дипломацията на Мун, за да прокара дневния си ред да бъде призната за държава с ядрено оръжие. Ревиър казва, че задкулисните разговори между лични пратеници на лидерите на САЩ и Северна Корея може да помогнат за предотвратяване на конфронтация през следващите няколко месеца, както и да бъдат критерий дали има основа за започване на официални преговори.\r\n\t \r\n\tПрепятствията обаче остават високи. Навярно Северна Корея ще поиска сваляне на санкциите, което Пенс казва, че няма да стане без действия за ядрено разоръжаване. Северът може да поиска прекратяване на общите военни маневри на САЩ и Южна Корея, които бяха спрени за времетраенето на Олимпийските игри, но се очаква да бъдат възобновени следващия месец. Това е една друга стъпка, към която правителството на Тръмп не е проявило досега интерес да предприеме.", "date": "2018.02.13", "title": "Пхенян все още държи ключа след промяната в политиката на САЩ за преговори"}
{"url": "http://www.mediapool.bg/nato-ochakva-edva-polovinata-strani-ot-pakta-da-izpalnyat-tselite-za-vlozheniya-v-otbranata-news275505.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо 2024 г. поне 15 от 29-те държави от НАТО ще изпълнят целта вложенията им в отбранителни способности да достигнат два процента от БВП. Това съобщи на пресконференция генералният секретар на НАТО Йенс Столтенберг преди предстоящото в следващите два дни заседание на министрите на отбраната от алианса.\r\n\t \r\n\tТой съобщи, че първите национални планове на страните от алианса за разходите в отбраната вече са изготвени. Те показват, че всички страни от НАТО \"се подготвят да повишат\" разходите за военни цели.\r\n\t \r\n\tБезсмислено би било да се съревноваваме с ЕС, европейската сигурност зависи от НАТО. С напускането на Великобритания 80 на сто от разходите в НАТО ще идват от държави извън ЕС. Не може ЕС да замести НАТО, не може двете организации да имат различни цели в областта на отбраната, коментира Столтенберг, цитиран от БТА. По неговите думи ЕС трябва да има допълваща роля в защитата на Европа.\r\n\t \r\n\tПо повод дневния ред на предстоящото заседание генералният секретар посочи, че ще бъде обсъдено искането на правителството на Ирак от юли там да започне \"обучителна операция\" на НАТО. В тази операция експерти от алианса ще подготвят почвата за откриване на военен университет. Министрите на отбраната от алианса ще обсъдят също напредъка на международната коалиция в борбата с \"Ислямска държава\" (ИД). НАТО отчита, че почти всички територии, завладени от ИД, вече са освободени.\r\n\t \r\n\tСтолтенберг отбеляза, че Турция е съобщила за действията си в северна Сирия и изрази очакването пактът да бъде държан в течение и занапред. По неговите думи Турция е държавата от НАТО, изправена пред най-голяма терористична заплаха и е в правото си да се защитава, но \"съразмерно\".\n\n\r\n\t \r\n\tТой заяви очакването Анкара да съобщи докъде са стигнали преговорите с Москва за купуването на руски ракети. Няма липса на доверие, заяви генералният секретар в отговор на въпрос, свързан с отношенията между САЩ и Турция.\r\n\t \r\n\tТой съобщи, че в идните два дни министрите на отбраната от НАТО ще приемат решения за промени в командната структура на алианса, която ще включва нов отдел за защита на подводните комуникации (между Америка и Европа). Столтенберг поясни, че 80 на сто от защитаваните от НАТО зони са морски.\r\n\t \r\n\tОчаква се също министрите да приемат решение, свързано с командването на операции по придвижването на войски на пакта в Европа.", "date": "2018.02.13", "title": "НАТО очаква едва половината страни от пакта да изпълнят целите за вложения в отбраната"}
{"url": "http://www.mediapool.bg/kzk-preporacha-promeni-v-polza-na-klientite-na-parno-news275506.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството и парламентът да предприемат редица законови и нормативни промени, които да изчистят част от проблемите за потребителите на топлофикационните услуги, предложи Комисията за защита на конкуренцията (КЗК) в , взето след внесени жалби срещу дейността на дружествата от сектора. Антимонополният орган е установил, че сегашното положение създава предпоставки за възможни злоупотреби с господстващо положение или съгласувани практики от страна на топлофикациите и топлинните счетоводители.\r\n\tСлед предлаганите от комисията решения на проблемите е премахването на сегашния начин за изчисляване на потреблението на топлинна енергия – въз основа на сложни формули, записани в Наредбата за топлоснабдяване, и задължаването на всички топлофикации да монтират в абонатните станции за своя сметка нови контролни уреди, които да измерват енергията за отопление на имотите и за доставката на гореща вода за битови нужди.\r\n\tДруга идея е отмяната на забраната за демонтаж на радиаторите при желание на клиентите, каквато възможност имаше преди години. Предлага си и връщането на правото на етажната собственост сама да определя дела на сградната инсталация в сметките си, а не това да прави топлинния счетоводител, както е в момента. Според КЗК е разумно хората в даден вход да могат да решат за процент на сградната инсталация между 10 и 30 процента, което ще ограничи възможността за определяне на прекалено нисък дял на  разходите за топлинната енергия, отдавана през стените и тръбите и изкривяване на сметките.\r\n\tВ решението си КЗК посочва, че макар в момента топлинната енергия, доставена в абонатната станция, да се фактурира по показанията на топломера в абонатната станция, в преобладаващия случай дължимите суми се заплащат от индивидуалните клиенти в сградата според разликата между тези данни и записите на техните лични топломери и преизчисляване на показанията на водомерите за топла вода, като остатъкът – т.нар. сградна инсталация се разпределя между всички. Според антитръстовата комисия в разумен срок топлофикациите трябва да бъдат задължени да начисляват сметките само по показания на уреди според действително подадената топлинна енергия към радиаторите и за подгряване на водата за бита.\r\n\tКомисията настоява да се върне възможността потребителите да могат физически да премахват радиаторите от дома си. Това бе забранено като онези, които не желаят да ползват парно, просто с монтираните вентили спират топлоподаването. Свалянето на отоплителните тела обаче трябва да става в присъствието на представители на снабдителите и по начин, който да гарантира, че няма да може незаконно да се връзват радиаторите и да се краде  топлоенергия.\r\n\tДруго старо положение, което трябва да бъде върнато, е топлинните счетоводители отново да имат преки договорни отношения с потребителите, а не както е сега – да са подизпълнители на топлофикациите. Сега фирмите за дялово разпределение изчисляват сметките на отделните клиенти, но цената за  тази услуга се събира ежемесечно от топлофикационното дружество. В предишни свои решения комисията бе обявила, че така снабдителите нарушават възможността за конкуренция и злоупотребяват с положението си определянето на цените на услугите на топлинните счетоводители.\r\n\tКогато една абонатна станция захранва повече от един вход или една сграда да има контролни топломери за по-справедливо разпределение на разходите за парно и гореща вода, препоръчва още КЗК. Да бъдат преценени отново възможностите за регламентиране и на други методи за разпределение на топлинната енергия в сгради-етажна собственост освен възприетата система на дялово разпределение, съветва органът.\r\n\tТой настоява на топлофикациите изрично да бъде забранено да начисляват лихви за забавени плащания на месечните сметки, които по същество в огромния случай са прогнозни и се изготвят от топлинните счетоводители на база на потреблението на клиентите в предходния отоплителен сезон. Реалните сметки се изчисляват в края на зимата, освен в случаите, когато клиентите изрично са поискали месечно засичане на топломерите им. Според КЗК лихви не може да се плащат за хипотетични доставки и затова такива трябва да се дължат само от абонатите с месечно отчитане, но не и тези с прогнозни или равни месечно вноски.\r\n\tКомисията предлага също така да се създаде законова възможност и физически лица наематели на имоти да могат да бъдат клиенти на топлофикационното дружество със съгласието на собственика на квартирата. Според нея не е необходимо в тези случаи да се въвежда изискване за поемане на солидарна отговорност от наемодателя като условие за сключване на договор за продажба на топлинна енергия между топлофикационното предприятие и наемателя.\r\n\tНастоява се и за отмяна на въведеното още от самия старт на дяловото разпределение изискване топломерите да са доставени от един същ търговец. Според комисията клиентите трябва да имат право на избор, което ще повиши конкуренцията между топлинните счетоводители.\r\n\tНа властта се препоръчва да идентифицира най-ефективните мерки или комплекс от мерки за санкциониране неправомерното ползване на топлинна енергия, което също е сред големите проблеми на потребителите и срива доверието в топлофикационните услуги.", "date": "2018.02.13", "title": "КЗК препоръча промени в полза на клиентите на парно"}
{"url": "http://www.mediapool.bg/pochina-svetetsat-ot-bailovo-dyado-dobri-news275507.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Светецът\" от Байлово, както приживе наричаха дядо Добри, е починал на 103 години. Това съобщиха от Кремиковския манастир, където той се оттегли през април 2016 г.\r\n\tБългарската православна църква също  за кончината на Добре Димитров Добрев (дядо Добри).\r\n\tТялото му ще бъде изложено за поклонение в църквата в село Байлово тази вечер. Храмът ще бъде отворена цяла нощ. В сряда ще се отслужи упокойна литургия и поклонението ще продължи през целия ден. Погребението ще бъде на 15 февруари.\r\n\tДядо Добри стана публично известен, след като направи най-голямото дарение за храм-паметника \"Св. Александър Невски\" от 35 000 лв. преди години. Сумата беше набрана чрез просия от миряните пред храма. Дарявал е средства и на други черкви и манастири.\r\n\tЗаради делото му приживе го наричаха Просяка на Христос, Жива икона, Безсребърник, Светец...\r\n\t\n\n\r\n\tДобре Добрев, или просто дядо Добри, е роден е на 20 юли 1914 г. в село Байлово. Баща му загива в Първата световна война и майка му отглежда сама децата си.\r\n\tДетството и ученическите си години дядо Добри не помни. Решава да се ожени през 1940 г. – време, в което България участва във Втората световна война. При една от бомбардировките над София снаряд пада в близост до него и почти го лишава от слух. С жена си има четири деца, две от които надживява.\r\n\t  \r\n\tПрез годините дядо Добри се отделя от материалните аспекти на живота и се посвещава изцяло на духовното. Именно тази нова посока в живота и примерът, който дава впоследствие с щедростта и аскетизма си, карат мнозина да го наричат \"Светецът от Байлово\", посочват от Българската православна църква.\r\n\tВ началото на новото хилядолетие решава да дари всичките си имоти на църквата. Почти всеки ден дядо Добри ходеше пеша или с автобус до София и пред вратите на храм-паметника \"Св. Александър Невски\" или църквата \"Св. Седмочисленици\" събираше в една пластмасова чаша пари, които след това даряваше до стотинка.", "date": "2018.02.13", "title": "Почина \"светецът\" от Байлово – Дядо Добри"}
{"url": "http://www.mediapool.bg/balgarite-nai-chesto-uchat-pravo-ikonomika-i-inzhenerni-nauki-v-chuzhbina-news275508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските кандидат-студенти, които искат да учат в чужбина, най-често се насочват към обучението по право, икономика и към инженерните науки.\r\n\tТенденцията се наблюдава от организаторите на международното изложение \"Световно образование\", което ще се проведе в края на седмицата и ще събере над 80 образователни институции.\r\n\tИма 6% ръст на кандидатите за Оксфорд, Кеймбридж, както и за медицинските специалности. За другите университети тенденцията се запазва.\r\n\t2080 българи са подали заявление за обучение в университети във Великобритания.\r\n\tЗасега няма решение на британското правителство дали ще продължи да финансира обучението на студентите от страните от ЕС след излизането на страната от Общността. Финансирането за обучението гарантира по-ниски такси за тези бъдещи висшисти. Към момента Шотландия е обявила, че ще запази субсидията за обучените на студентите от ЕС за учебната 2018-2019 г. Очаква се подобно решение да вземе и британското правителство.\r\n\tЖелаещите да учат във Франция ще кандидатстват вече в 10 университета, а не както до сега - в 12. За там българите кандидатстват в специалностите право и приложна лингвистика, избират и специализирани инженерни училища.\r\n\tЗабелязва се и засилен интерес към университети в Холандия. Там се отбелязва ръст на българските студенти, като най-предпочитани са икономическите и бизнес специалности, туризъм и право.", "date": "2018.02.13", "title": "Българите най-често учат право, икономика и инженерни науки в чужбина"}
{"url": "http://www.mediapool.bg/podozritelen-paket-e-otkrit-v-belgiyska-aets-news275510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ АЕЦ \"Тианж\" в Белгия във вторник е бил открит подозрителен пакет, съобщиха местни медии, читирани от БТА. На мястото са изпратени военни и полицейски екипи, очакват се сапьори.\r\n\t\r\n\tСлужителите на централата не са били изведени. Куче, обучено да разпознава подозрителни пратки, е реагирало при днешната доставка.\r\n\t \r\n\tМедийните съобщения се основават на свидетелства на очевидци. Уточнява се, че досега нито полицията, нито служители на централата са потвърдили тези сведения.\r\n\t \r\n\tАЕЦ \"Тианж\" се намира край Лиеж. Това е една от двете атомни централи в Белгия. Преди година белгийски медии съобщиха, че терористите, ударили Париж през ноември 2015 г., са подготвяли атентат в европейска атомна централа, вероятно в Белгия.\r\n\t \r\n\tИзданието разказва, че разследващите френските атентати открили видеозапис от наблюдение на жилището на директора на белгийската програма за проучване и развитие в областта на атомната енергия. Следователите установили, че кадрите са попаднали в ръцете на свързани с \"Ислямска държава\".\n\n\r\n\t \r\n\tНеотдавна в белгийските медии бе съобщено и че служители на местните атомни централи са били уволнени, след като са били заподозрени в радикализация.", "date": "2018.02.13", "title": "Подозрителен пакет е открит в белгийска АЕЦ"}
{"url": "http://www.mediapool.bg/bsp-narodniyat-sad-e-neobhodimo-i-neizbezhno-pravosadie-news275511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската социалистическа партия обяви, че Народният съд от 1945 година е \"необходимо и неизбежно военновременно правосъдие\". Това става ясно от декларация на Изпълнителното бюро на БСП до премиера Бойко Борисов по повод провеждането на т.нар. \"Луковмарш\" в събота.\r\n\tЛуковмарш ще се проведе тази събота в София. Шествието се организира от националистите от БНС. Първоначално Столична община забрани провеждането му, но в последствие съдът отмени забраната.\r\n\tСпоред БСП решенията на Ньойския договор от 1919 г. имат своите основания. Този договор е наложен на България от победителите в Първата световна война, като според него тя губи излаз на Бяло море и цяла Добруджа.\r\n\tСоциалистите оправдават Народния съд с решение на Великите сили. „Силите, които се стараят да реабилитират фашизма днес, прикриват факта, че по решение на Великите сили – САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер. Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер“, пишат от Позитано 20.\r\n\tМалко по-късно обаче от пресцентъра на партията уточниха, че Изпълнителното бюро не е гласувало текста на декларацията, а само я е възложило. Ето защо според социалистите ИБ не е одобрявало текста за Народния съд. По неофициална информация на Mediapool автор на документа, подписан от ИБ на БСП е Валери Жаблянов.\n\n\r\n\tОт БСП казват на Борисов, че той има има два възможни избора - или да реабилитира фашизма, или да се изправи срещу него. От БСП припомнят, че с Парижкия мирен договор от 1947 г., с който приключва Втората световна война, България се ангажира да разтури всички организации от фашистки тип и да не позволява занапред съществуването на подобни организации.", "date": "2018.02.13", "title": "БСП: Народният съд е \"необходимо и неизбежно правосъдие\""}
{"url": "http://www.mediapool.bg/evropol-prestapniyat-svyat-e-legaliziral-okolo-5-mlrd-dolara-prez-kriptovaluti-news275512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМежду 4.1 и 5.5 млрд. долара е легализирал престъпният свят в Европа през криптовалути, обяви във вторник шефът на Европол Роб Уейнрайт пред Би Би Си.\r\n\tПо данни на европейската полицейска организация 3-4% от всички незаконни обороти на Стария континент са преминали през различни дигитални валути, като през последните месеци този дял расте бързо.\r\n\tУейнрайт разкри още, че се наблюдава трайна тенденция приходите от продажба на наркотици да се конвертират в биткойни. Затова той призова криптоиндустрията да съдейства на властите в борбата с престъпността.\r\n\tЕдин от основните проблеми на европейските служби при сделките с криптовалути е, че те остават анонимни и дори трансферите да бъдат уличени като престъпни, няма начин да бъдат замразени и конфискувани, посочва шефът на Европол.\r\n\tДруг сериозен проблем е възможността парите с криминален произход да се разпръснат в множество такива дигитални портфейли, като се използват десетки и дори стотици различни криптовалути. След това ключовете за достъп до тези портфейли се предоставят на подставени лица, които ги обръщат в реални пари.\n\n\r\n\t\"В такива случаи е много трудно за полицията да установи кой точно осребрява сумите\", обобщи Роб Уейнрайт.", "date": "2018.02.13", "title": "Европол: Престъпният свят е легализирал около 5 млрд. долара през криптовалути"}
{"url": "http://www.mediapool.bg/choveshka-greshka-mozhe-da-e-prichina-za-samoletnata-katastrofa-v-rusiya-news275513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧовешка грешка може да е виновна за катастрофата на руския самолет, която уби 71 човека, заявиха във вторник руските разследващи, след като установили, че пилотите не са включили отоплението на измервателните уреди преди излитането, което довело до погрешни данни за скоростта, предаде Асошиейтед прес.\r\n\t \r\n\tПричина за катастрофата на пътническия самолет Ан-148 на Саратовските авиолинии може да са станали неверни данни за въздушната скорост на полета поради обледеняване на датчиците, предаде ТАСС. До този предварителен извод стигнали специалистите от Междудържавния авиационен комитет въз основа на предварителен анализ на информацията от бордовия самописец за параметрите на полета.\r\n\t\r\n\tВъпреки механичните повреди в резултат от катастрофата специалистите са успели да извлекат от черната кутия данни за 16 полета на машината, в това число този, завършил с катастрофата. Във всички останали освен него отоплението е било включвано преди излитането.\r\n\t \r\n\tСамолетът се блъснал в земята шест минути след излитането. На височина около 130-150 метра екипажът включил автопилота. Извънредната ситуация на борда започнала да се развива около 2 минути и 30 секунди след излитането на височина около 1300 метра и приборна скорост 465-470 км. В този момент черната кутия е фиксирала разминаване между показанията на индикаторите за скоростта. След 30 секунди разликата в показанията на датчиците достигнала примерно 30 км/ч, а на височина около 2000 м разликата станала още по-голяма, след което екипажът изключил автопилота и целият останал полет преминал на ръчен режим.\r\n\t \n\n\r\n\tПоказанията на индикаторите за скоростта силно се различавали - единият показвал 0 км/ч, другият - 540-560 км/ч. След това показанията на втория започнали интензивно да спадат - до 200 км/ч и по-малко, самолетът бил приведен в интензивно снижение (пикиране) под ъгъл 30-35 градуса. Преди удара в земята показанията за скоростта на единия от индикаторите продължавали да бъдат нулеви, а вторият показвал скорост 800 км/ч. 4-5 секунди преди сблъсъка се появил крен надясно, който достигнал 25 градуса.\r\n\t \r\n\tГоворителката на Следствения комитет на Русия Светлана Петренко заяви, че след получаването на предварителния доклад на МАК за разшифрованите данни от бордовия самописец за параметрите на полета ще бъде проверена и тази версия за възможните причини наред с другите в рамките на криминалното разследване.\r\n\t \r\n\tПродължава работата по разшифроването на данните от звуковия самописец.", "date": "2018.02.13", "title": "Човешка грешка може да е причина за самолетната катастрофа в Русия"}
{"url": "http://www.mediapool.bg/erdogan-zagovori-za-osmanski-shamar-kritikuvaiki-sasht-che-podkrepyat-kyurdite-news275514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган критикува остро САЩ преди предстоящото тази седмица посещение в Турция на държавния секретар на САЩ Рекс Тилърсън, предаде ДПА.\r\n\tМного ясно, че онези, които казват: \"Ние ще отговорим агресивно, ако те ни ударят\", никога през живота си не са получавали османски шамар\", каза Ердоган.\r\n\tМиналата седмица американският генерал Пол Фънк, намиращ се в Сирия, предупреди: \"Вие ни удряте, ние ще отговорим агресивно. Ще се защитим\".\r\n\tВ. \"Ню Йорк таймс\", който цитира думите на Фънк, писа, че изказването му е послание към Турция, която е заплашила град в Сирия, в който има американски военни.\r\n\t\"Ние няма преднамерено да ги вземем на прицел\", каза Ердоган пред членове на неговата управляваща Партия на справедливостта и развитието (ПСР).\n\n\r\n\t\"Обаче предварително обявяваме, че ще унищожим, ще премахнем всеки терорист, който видим, като се започне от тези, които са до тях. Тогава те ще разберат, че е по-добре за тях да не подкрепят терористите\", заяви турският президент.\r\n\tСирийският град Манбидж се превърна в спорна зона за САЩ и Турция. Градът, който беше под контрола на екстремистите от \"Ислямска държава\", беше освободен от коалицията от бойци, ръководени от кюрдските сили и подкрепяни от САЩ.\r\n\tТурция смята сирийските кюрдски Сили за защита на народа (СЗН) за терористична организация.\r\n\tВъоръжените сили на Турция предприеха на 20 януари офанзивата \"Маслинова клонка\" в Северна Сирия, насочена главно срещу СЗН.\r\n\tСъщевременно Ердоган заяви, решението на САЩ да продължат да предоставят финансова подкрепа на сирийските кюрдски милиции Сили за защита на народа ще окаже влияние на решенията на Турция.\r\n\tТилърсън: Турската операция в Сирия отслаби борбата срещу \"Ислямска държава\"\r\n\tТурската военна операция в Северна Сирия срещу съюзени с Вашингтон кюрдски сили отслабва борбата срещу групировката \"Ислямска държава\", заяви държавният секретар на САЩ Рекс Тилърсън, цитиран от Франс прес.\r\n\t \r\n\tОперацията на Анкара отклони международната коалиция от борбата с ИД в източната част на Сирия, защото кюрдски сили се пренасочват към анклава Африн, заяви Тилърсън в Кувейт след среща на международната антиджихадистка коалиция.\r\n\t \r\n\t\"Ние сме в контакт с нашия натовски съюзник Турция и смятаме, че е важно турците да осъзнават как се отразява тази операция на основната ни задача - победата над ИД\", добави той.\r\n\t \r\n\t\"Тази седмица ще посетя Анкара и ще обсъдя допълнително с тях как можем да продължим да работим заедно по тази изключително важна задача\", съобщи Тилърсън.", "date": "2018.02.13", "title": "Ердоган заговори за \"османски шамар\", критикувайки САЩ, че подкрепят кюрдите"}
