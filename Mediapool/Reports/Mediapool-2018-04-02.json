{"url": "http://www.mediapool.bg/balgarski-i-turski-firmi-s-shans-da-poluchat-pari-za-savmestni-razvoini-proekti-news277554.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Българските и турските компании имат възможност да кандидатстват за финансиране със съвместни проекти за научно-изследователски и развойни по Евростарс-2“. Това заяви Габриела Козарева, изпълнителен директор на Изпълнителната агенция за насърчаване на малките и средните предприятия (ИАНМСП), при откриването на Българо-турски бизнес форум в Истанбул в понеделник, съобщиха от икономическото министерство.\r\n\tПрограмата може да бъде използвана от малките и средните предприятия от двете страни за повишаване на тяхната конкурентоспособност.\r\n\t„Агенцията за малките и средните предприятия е националният финансиращ орган за  участниците от българска страна, а турските партньори в проектите се  финансират от TUBITAK – TEYDEB 1509 International Industrial R&D Funding Programme“, посочи Козарева. Тя допълни още, че съвместните  проекти по програмата трябва да са насочени към създаването на нов или значително подобрен продукт, технология или услуга и да включва поне 2 юридически лица,  регистрирани в две различни държави.\r\n\tПо време на форума, събрал над 150 компании от двете държави, Козарева представи и други програми за развитие и задълбочаване на сътрудничеството между наши и от южната ни съседка фирми.Такива възможности предлагат Националният иновационен фонд и Оперативната програма „Иновации и конкурентоспособност“ (2014-2020 г.). по тях могат да се реализират инвеститорски проекти от взаимен интерес в областта на иновациите и технологичните решения.\r\n\tКараниколов посочи, че Турция е един от водещите търговски партньори на България, заемайки 4-то място при износа си и 5-то – във вноса. \"Двустранната търговия е балансирана, като за 2017 г. е почти 4 млрд. евро. Българският износ за Турция надвишава 2 млрд. евро, заема 7.8% от общия износ и бележи ръст от 10%. Вносът от Турция е 1.9 млрд. евро, като заема 6.3% от общия внос и бележи ръст от 17.3%“, каза още той.\r\n\tЗа периода 1996 – 2017 г. турските инвестиции в България надхвърлят 1 млрд. евро, а за 2017 г. са за 80.8 млн. евро. \"Тези цифри категорично потвърждават важното значение на Турция като външнотърговски партньор на страната ни“, каза Караниколов, цитиран от пресцентъра на икономическото ведомство.\r\n\tСпоред него, допълнителен импулс за развитие на двустранните икономически отношения се очаква от провеждането на сесия на Междуправителствената българо-турска комисия за икономическо сътрудничество.\r\n\tТурция обяви интерес за провеждането на още един такъв бизнес форум в Бурса.\r\n\tКараниколов е обсъдил с  турския си колега Нихат Зейбекджи възможностите за инвестиции в инфраструктурни проекти и сътрудничеството в областта на земеделието.", "date": "2018.04.02", "title": "Български и турски фирми с шанс да получат пари за съвместни развойни проекти"}
{"url": "http://www.mediapool.bg/problemat-ne-e-vav-feisbuk-a-v-lipsata-na-strogi-pravila-za-lichnite-danni-news277532.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОще през 2010 г. Марк Зукърбърг - основател и главен шеф на Фейсбук, смяташе, че неприкосновеността на личните данни вече не е \"социална норма\". Но през последните няколко седмици - и нито миг по-рано, той и неговите колеги научиха, че отделните хора и обществото като цяло все още държат на тази неприкосновеност.\r\n\t \r\n\tСегашните разкрития как \"Кембридж аналитика\" - политическа консултантска фирма, работила за кампанията на Доналд Тръмп - е натрупала данни за над 50 млн. потребители на Фейсбук без тяхното съгласие, принуди социалната медия да каже на всеки, който желае да слуша, че се отнася много сериозно към тази неприкосновеност. Миналата седмица Фейсбук обяви, че опростява и централизира правилата за защита на личните данни, като улеснява своите над два милиарда ползватели сами да определят какво количество лична информация да споделят.\r\n\t \r\n\tТова бе важна и необходима промяна, но онова, което научихме за практиката на събиране на лични данни от социалните медии, рекламните компании, интернет издателите и други организации, говори, че специфични промени, извършвани от отделни компании като Фейсбук, няма да бъдат достатъчни. Необходимо е Конгресът да приеме ефективни и всеобхватни закони за защита на неприкосновеността на личните данни.\r\n\t \r\n\tТехнологичната и рекламната индустрии отдавна се съпротивляват срещу такива правила и нито този Конгрес, нито администрацията на Тръмп показват някаква заинтересованост за защита на личните данни. Но един ден на власт ще дойдат други политици и сега е най-подходящото време да започне сериозен анализ как следва да бъде засилен американският регулационен режим за защита на личните данни.\r\n\t \r\n\tНе е необходимо да се започва от нулата. През 2012 г. президентът Барак Обама предложи харта на правата за защита на личните данни. Документът включваше много идеи как да се даде на хората повече контрол върху тяхната (лична) информация, да се направи събирането на данни по-прозрачно и да се сложат ограничения върху онова, което бизнесът може да прави със събираната от фирмите информация. Тази харта на правата се провали, защото бе посрещната с неохота в Конгреса.\r\n\t \n\n\r\n\tНо Европейският съюз приложи същия подход при разработването на своя \"Общ регламент за защита на личните данни\", който влиза в сила от 25 май т.г.\r\n\t \r\n\tНовите европейски правила не са перфектни - те включват т.нар. право да бъдеш забравен, което позволява на хората да поискат компаниите да изтрият личната информация, която те повече не желаят да бъде споделяна. Това може да бъде прилагано по начини, ограничаващи свободата на словото. Но европейците направиха прогрес към решаването на някои от проблемите, които в последно време се откроиха в САЩ. Техните закони, например, изискват компаниите да потърсят съгласие, преди да събират чувствителна лична информация, да направят това искане разбираемо, и да предоставят на ползвателите лесен начин да се откажат от споделянето на такива данни, вместо да ги принуждават изрично да посочват отказ, ако не желаят да бъдат следени.\r\n\t \r\n\tОсвен това компаниите, които искат да събират данни за европейците, трябва ясно да посочват как възнамеряват да използват личните данни, и не могат да събират повече информация, отколкото им е нужна за предоставяне на услугата, която предлагат.\r\n\t \r\n\t\"Хартата на правата\" на Обама включваше подобна концепция, като посочваше, че личната информация трябва да бъде използвана само по \"начини, съвместими с контекста, в който ползвателите предоставят данните\".\r\n\t \r\n\tДнес е стандартна процедура много компании да \"изтръгват\" колкото се може повече данни, като карат потребителите да се обвързват с дълги и непоклатими срокове на услугата.\r\n\t \r\n\tКомпаниите може дори да не знаят как ще използват събраната информация, но все пак я събират, в случай, че по-късно им се наложи да я използват по някакъв повод.\r\n\t \r\n\tНеотдавна някои потребители на Фейсбук откриха, че приложението Андроид на компанията протоколира метаданни (базисна информация) за всеки входящ и изходящ (телефонен) разговор и есемес и съхранява тази информация, в някои случаи за години. Компанията заяви, че потребителите са се съгласили да споделят тази информация и по този начин тя \"ти помага да откриваш и да бъдеш във връзка с хората, които са ти близки, и ти предоставя по-добро общуване във Фейсбук\".\r\n\t \r\n\tПодобно твърдение определено е Оруелско. Трудно е да се повярва, че много хора биха дали на компанията достъп до толкова много лични данни, ако наистина разбират на какво се съгласяват.\r\n\t \r\n\tНовият европейски регламент ще позволи също така на хората да имат достъп до личните си данни, да прехвърлят информацията за себе си от една фирма към други, които предоставят подобна услуга, и изцяло да я изтриват при определени обстоятелства. Компаниите ще трябва да уведомяват до 72 часа, ако са узнали за изтичането на лична информация.\r\n\t \r\n\tЗа много компании ще бъде сложно да се съобразят с новите правила на ЕС, и съответните служители в страните членки ще срещнат много трудности да ги наложат като системна практика. \"Ще трябва да се учим в процеса на приложението\", каза Изабел Фалк-Пиеротен, която оглавява френския регулатор по защита на личните данни - Националната комисия по информацията и свободите. - Ще трябва да свикваме.\"\r\n\t \r\n\tСтава обаче все по-ясно, че компаниите ще трябва да намерят начини как да действат и как да печелят при тези по-строги правила за личните данни. Някои от тях планират да прилагат отделни или всички правила по защитата на личните данни спрямо всички свои клиенти, не само спрямо европейците. Други страни вече имат или възнамеряват да приемат подобни правила.\r\n\t \r\n\tВ миналото търговци на месо, компании за кредитни карти, производители на автомобили и други отрасли са се съпротивлявали на такива регулации с аргумента, че те ще ги разорят.\r\n\t \r\n\tВсъщност обаче много отрасли спечелиха от такива регулации, които силно повишиха търсенето на продукти, за които потребителите се уверени, че отговарят на определени стандарти.\r\n\t \r\n\tФейсбук и други интернет компании се страхуват от регулации за личните данни, но не би трябвало. Твърдите правила могат да се окажат от полза за тях, както и за потребителите.", "date": "2018.04.02", "title": "Проблемът не е във Фейсбук, а в липсата на строги правила за личните данни"}
{"url": "http://www.mediapool.bg/zaradi-sblasatsite-v-gaza-mozhe-da-plamnat-goreshti-tochki-v-tseliya-blizak-iztok-news277526.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапрегнати и очакващи проблеми, израелските войници откриха огън, преди още протестите на границата в Газа да са започнали. Палестинското здравно министерство съобщи, че 31-годишният фермер Омар Самур е берял магданоз в полето си край град Хан Юнис, когато е бил убит. Друг фермер беше ранен от шрапнел. По-късно израелската армия потвърди, че танковете стреляли по \"подозрителни фигури\" по границата.\r\n\t \r\n\tСмъртта на Самур беше мрачно предвестие за това, което щеше да се случи. Докато в събота палестинците отбелязваха ден на траур, и двете страни предупредиха за опасност от ескалация на конфликта в идните седмици. Но анализаторите на региона ги измъчва един по-важен въпрос. Дали това бурно, макар и отдавна предсказано подновяване на израелско-палестинския конфликт ще доведе до по-голяма криза, в която да бъдат въвлечени Ливан, Сирия и Иран?\r\n\t \r\n\tЛипсата на реален мирен процес е в основата на последната конфронтация, до която се стигна през 2000-та г., когато започна втората палестинска интифада, а после и през 2014 година. Хамас и неговите поддръжници в Газа отново са блокирани от Израел и Египет и в конфликт със съперниците си от Фатах на Западния бряг. Те отново използват масови граждански протести, за да сложат край на изолацията си. И израелските десни лидери отново, неспособни или нежелаещи да обмислят решение с две държави, влошават късогледата си безкомпромисност с непропорционална употреба на сила.\n\n\r\n\t \r\n\tОпасната разлика между преди и сега е в контекста и избора на момент. В петък започнаха шестседмични протести, които ще продължат до 15 май, когато се отбелязва 70-ата годишнина от деня Накба - буквално \"Катастрофата\" (както я възприемат арабите). Ден преди тази дата - на 14 май 1948 година, е обявена независимостта на Израел. Освен това през май САЩ ще преместят посолството си в Ерусалим и на практика ще признаят града за суверенна столица на Израел, пренебрегвайки палестинските искания. Накратко, пролетният сезон на горещите точки вече започна.\r\n\t \r\n\tИсторическите прецеденти също сочат, че местните конфликти водят до негативни реакции в целия регион. Най-голямо притеснение предизвиква Ливан, където Хизбула - заклет враг на Израел и близък съюзник на Иран - е доминираща политическа и военна сила. Вече се забелязва напрежение заради изграждането от Израел по северната си граница на стена, подобна на тази с Газа, и заради спорните офшорни петролни и газови полета.\r\n\t \r\n\tНо според израелски генерали главната заплаха е модернизираният арсенал на Хизбула, който се оценява на около 130 000 ракети с малък, среден и голям обсег, както и 50-те хиляди бойци на групировката, много от които са ветерани от боевете в Сирия. Очаква се поддръжниците на твърдата линия в Хизбула да опитат да се намесят, ако насилието в Газа продължи и се разпространи. На свой ред иранското ръководство неведнъж е предупреждавало, че за разлика от последната война с Хизбула през 2006 г., то ще окаже пряка подкрепа на Хизбула при всякакъв сблъсък. Израел ще бъде \"унищожен\", казва ръководството.\r\n\t \r\n\tИзраелският премиер Бенямин Нетаняху също ясно показа, включително на руския президент Владимир Путин, че сегашните усилия на Иран да установи постоянно военно присъствие в Сирия и Ливан означават за Израел пресичане на червена линия. Неотдавна Нетаняху подчерта позицията си, нареждайки свалянето на ирански безпилотен самолет и нанасянето на въздушни удари по използвани от Иран сирийски бази.\r\n\t \r\n\tПредишните инструменти за балансиране на ситуацията липсват. Няма смисъл да се гледа към Съвета за сигурност на ООН. Когато се събра на извънредно заседание в петък вечерта, за да обсъди Газа, съветът не можа дори да приеме общо изявление. Саудитска Арабия, която някога лансираше свой собствен мирен план, е твърдо (макар и мълчаливо) в произраелския, антиирански лагер. Същото важи и за Египет, където президентът Абдел Фатах ас Сиси е обсебен само от мисълта за джихадистите, а не за правосъдието. \r\n\t \r\n\tНяма смисъл и от призиви към американците да се намесят като честен посредник. Президентът на САЩ Доналд Тръмп е показал, че по тази тема е колкото невеж, толкова и пристрастен.\r\n\t \r\n\tА през май предстои и още една дата, която може да доведе до пожар. Очаква се на 12 май Тръмп да отхвърли ядреното споразумение с Иран и така да наруши целия нестабилен баланс в Близкия изток.", "date": "2018.04.02", "title": "Заради сблъсъците в Газа може да пламнат горещи точки в целия Близък изток"}
{"url": "http://www.mediapool.bg/v-sofiya-nai-mnogo-se-stroi-v-kvartalite-s-losha-infrastruktura-news277531.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-усилено жилищно строителство в София кипи в кв. \"Витоша\". Това е един от столичните квартали, чиито жители системно протестират срещу лошата публична инфраструктура като улици, зелени площи, образователни институции.\r\n\tВ тази част на София преобладават частни имоти, които усилено се застрояват. Публичната собственост е малко и се налага да се отчуждават терени за изграждане на улици, детски площадки, училище. За това и изграждането на инфраструктурата изостава с години от строителството на сгради.\r\n\tСпоред проучване на консултантската компания Cushman & Wakefield Forton към края на 2017 г. в строеж в квартал \"Витоша\" са били жилищни сгради с обща разгъната застроена площ от близо 137 000 кв. м.\r\n\tПреди десетина дни представители на недоволните от условията на живот в кв. \"Витоша\" граждани, се срещнаха с ръководството на Столичната община. Тогава от местната власт обясниха, че кварталът се състои от върнати на частните собственици земеделски земи, от 404 дка за улици частни остават около 270 дка. Ще се направи план с най-спешните за отчуждаване имоти. Трябва да се разшири и канализационната мрежа, за което също трябва да се отчуждават имоти - на първия етап около 80 дка. Търси се място за изграждане на училище, а детска градина има от 2014 г. Все още се работи по въпроса с детските площадки.\r\n\tПодобно е положението с инфраструктурата и в друг софийски квартал, изживяващ строителен бум - \"Малинова долина\". Там в строеж са сгради със разгърната застроена площ от 112 000 кв. м. В челната петица влизат още \"Манастирски ливади-Изток\", жк \"Младост 4\" и \"Студентски град\".\r\n\tВ ценови план посочените райони попадат в средния сегмент на пазара с офертни нива за ново строителство от 1020 евро/кв. м в \"Студентски град\" до 1160 евро/кв. м в \"Малинова долина\", показва проучването.\r\n\t\"Всички райони се намират в южната и югоизточната част на София, където жилищният пазар е най-активен и има засилен интерес за ново строителство. В същото време, наличието на големи свободни площи в част от тях позволиха започването на по-мащабни проекти\", обясниха от консултантската компания. В обхвата на проучването влизат също квартали като \"Овча купел\" и \"Кръстова вада\", където метрото напредва или вече е факт, и интересът за ново строителство е висок.\r\n\tВ перспектива най-силен ръст на строителната активност се очаква в \"Манастирски ливади-Изток\", където на етап проект или инвестиционно намерение към края на миналата година са били над 220 000 кв. м жилищни площи. Районът все още страда от липсата на канализация и инфраструктура, но с решаването на тези проблеми в перспектива интересът към него е висок, пише в анализа.\r\n\t\"Като цяло строителството на жилищни сгради остава концентрирано в южните и югоизточните райони на София, където през последните години бяха сключени и по-значими сделки за придобиване на парцели. Интересът е основно към по-големи незастроени райони и стари промишлени зони в тази част на града, които с развитието на метрото и инфраструктурата са на път коренно да променят облика си\", коментира Пламен Бачев, мениджър \"Консултиране и оценки\" в Cushman & Wakefield Forton.\r\n\tИзводите на компанията са направени на базата на анализ на над 270 проекта на етап строеж, проект или инвестиционно намерение, с обща разгъната застроена площ от над 2.5 млн. кв. м. Само площите в строеж са над 1 млн. кв. м. Разглеждани са сгради от над 3000 кв. м.", "date": "2018.04.02", "title": "В София най-много се строи в кварталите с лоша инфраструктура"}
{"url": "http://www.mediapool.bg/nai-malko-18-ubiti-pri-napadenie-na-boko-haram-v-nigeriya-news277525.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПри нападение снощи на ислямистката групировка \"Боко харам\" срещу големия град Майдугури в Североизточна Нигерия са убити най-малко 18 души, а 84 са ранени. Това съобщи местната служба за реагиране при извънредни ситуации СЕМА, предаде Франс прес.\r\n\t \r\n\tДо момента сме преброили 18 трупа в предградията Бале Шува и Бале Кура, съобщи за АФП Бело Дамбато, отговарящ за евакуацията в СЕМА. По думите му хората били убити, докато бягали от престрелки между бунтовници и военни.\r\n\t \r\n\t\"Сега отиваме в друго предградие, Аликарамти, където войската е убила две камикадзета, преди да задействат своите пояси\" с експлозиви, каза той.\r\n\t \r\n\tМащабното нападение бе извършено към 20.30 ч. местно време (19.30 по Гринуич). Битките между военните и джихадистките бойци продължиха около час, заявиха военни източници за АФП.\r\n\t \r\n\tСпоред тях в редиците на бунтовниците имало най-малко 7 атентатори самоубийци.\n\n\r\n\t \r\n\tИзползването на камикадзета е характерно за \"Боко харам\", оглавявана от Абубакар Шекау.\r\n\tПоследният й опит за нахлуване в столицата на щата Борно, защитена с пясъчна стена и ров, датира от миналата Коледа..\r\n\t \r\n\tВ петък четири момичета - на външен вид между 13 и 18 години, извършиха самоубийствени атентати срещу лагер недалеч от Майдугури и убиха двама души.\r\n\t \r\n\tПрез март похитителите от \"Боко Харам\" върнаха над 100 ученички, отвлечени преди около месец от училище в нигерийския град Дапчи, щата Йобе.\r\n\t \r\n\tНигерийските власти и армията неспирно повтарят, че \"Боко харам\", технически погледнато, е победена, но зачестилите мащабни атаки показват трагичното положение сигурността в Североизточна Нигерия, посочва АФП.\r\n\t \r\n\tВ конфликта между групировката и въоръжените сили са загинали над 20 000 души от 2009 г. насам, а 1,6 милиона все още не могат да се върнат по домовете си.", "date": "2018.04.02", "title": "Най-малко 18 убити при нападение на \"Боко харам\" в Нигерия"}
{"url": "http://www.mediapool.bg/upravlyavashtite-ne-sa-izpalnili-69-ot-obeshtaniyata-si-za-sadebnata-reforma-news277533.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОстават неизпълнени 69% от политическите обещания в сектор \"Правосъдие\" за периода 2010-2017 година. Това показва  на Центъра за законодателни оценки и законодателни инициативи, представен от Българската стопанска камара.\r\n\t\"Политическите сили, като цяло, не разбират проблемите на съдебната система, от което следва и изначалната неизпълнимост на политическите програми в частта им за правосъдна реформа\", се казва в документа.\r\n\tАнализът на политическите платформи на управляващите парламентарни мнозинства за развитието на съдебната реформа в периода 2010-2017 г. показва, че от общо 156 предвидени мерки в сектор \"Правосъдие\" са изпълнени едва 11. Това са точно 7% от всички набелязани мерки. Частично изпълнени са 6 процента от тях (10 мерки), а неизпълнени са 69% (108 мерки). За 18 от мерките (12%) изследователите не са открили данни за изпълнение.\r\n\t\"Това показва липсата на дългосрочна и средносрочна визия за реформа в системата\", коментира Николай Димитров, който е председател на Центъра за законодателни оценки.\r\n\tТой коментира, че предизборните обещания на управляващите партии често са \"декларативни и твърде общи\".\n\n\r\n\t\"Те не поставят конкретни цели, нито пък предоставят начина, по който да бъде постигнато изпълнението им\", каза още Димитров. Според него, необходимо е по-широко участие на гражданското общество и организации в процеса по приемане, съответно - изпълнение на програмите и мерките.", "date": "2018.04.02", "title": "Управляващите не са изпълнили 69% от обещанията си за съдебната реформа"}
{"url": "http://www.mediapool.bg/deloto-sreshtu-bivshiya-zam-vanshen-ministar-veche-mozhe-da-tragne-v-spetssada-news277530.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАпелативният спецсъд отмени прекратяването на делото срещу бившия зам.-министър на външните работи Христо Ангеличин и то вече може да бъде разгледано от спецсъда, съобщи в понеделник сайтът \"Лекс\".\r\n\tТой е обвинен в престъпление по служба заради планирано закупуване на телефонни интернет централи на завишени цени и в нарушение на Закона за обществените поръчки (ЗОП), за което в края на ноември 2016 г. сигнал подаде бившия външен министър Кристиян Вигенин.\r\n\tПо случая няма нанесена вреда, като от прокуратурата твърдят, че благодарение на действията им била предотвратена щета за бюджета в размер на 429 422 евро.\r\n\tДелото първоначално бе внесено в Софийския градски съд (СГС), който го върна за изясняване на обвиненията, отбелязвайки наличието на \"фактически дефицит\". Впоследствие Софийският апелативен съд (САС) потвърди връщането ан казуса на прокуратурата.\r\n\tВ крайна сметка той бе прехвърлен за разглеждане в спецсъда след последните промени в Наказателно-процесуалния кодекс (НПК). Там обаче делото също бе прекратено и върнато на прокуратурата, за да се стигне до определението на апелативния спецсъд, с което прекратяването е отменено и предстои процесът да бъде разгледан на първа инстанция.\n\n\r\n\tВъпросното обвинение срещу бившия зам.-министър на външните работи бе част от активизацията на прокуратурата по отношения на кадри от предишния кабинет \"Борисов\" от квотата на \"реформаторите\".\r\n\tВ случая разследващите твърдят, че Ангеличин е трябвало да организира смяната на телефонни интернет централи в български посолства, като част от План за подготовка на българското председателство на съвета на ЕС през 2018 г.\r\n\tТова е второ дело срещу бившия зам.-външен министър, след като той вече е подсъдим в спецсъда заедно с ексвъншния министър Даниел Митов. Двамата са обвинени в престъпление по служба и безстопанственост във връзка с изплатени на фирма близо 500 000 лева за служебни пътувания, без да е била обявена обществена поръчка.", "date": "2018.04.02", "title": "Делото срещу бившия зам.-външен министър вече може да тръгне в спецсъда"}
{"url": "http://www.mediapool.bg/fermerite-ostavat-izvan-regulatsiite-pri-gorivata-i-otmenyat-protesta-si-news277535.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗемеделските производители няма да бъдат третирани като търговци в новия закон за административните регулации при продажбите и транспорта на нефтени продукти. Те ще останат извън регулациите и отменят насрочения за вторник – 3 април, национален протест в София. Това съобщиха председателят на управата на Националната асоциация на зърнопроизводителите Костадин Костадинов и земеделският министър Румен Порожанов след среща в Министерския съвет, в която е участвал и премиерът Бойко Борисов\r\n\tПо време на разговора е било постигано съгласие за промяна на текстовете на закона, срещу който се обявиха и търговците на пропан бутан и малки бензиностанции, които считат, че целта е на пазара да останат само едрите дистрибутори, тъй като само те могат да си позволят тежките финансови изисквания за регистрация на търговец по този закон и банкови гаранции за извършване на дейност.\r\n\tТака фермерите ще бъдат разглеждани не като търговци, а като потребители, стана ясно от думите на Порожанов пред журналисти в понеделник.\r\n\t\"През последните няколко дни имахме много интензивни разговори, свързани със законопроекта за горивата. Това, което създаде известно напрежение, беше формулировката, че земеделският производител се третира като търговец и в рамките на това има доста регулации, които той трябваше да изпълни. Тези регулации нарушаваха съществуващия режим, който смятаме, че работи много добре, включително и в контролната си част“, заяви земеделският министър.\r\n\tСекторът вече е на светло, с ясни правила, платени данъци и акцизи, аргументира бъдещите поправки на законопроекта Порожанов.\n\n\r\n\tПредседателят на парламентарната комисия за наблюдение на приходните агенции и борба със сивата икономика и контрабандата и един от вносителите на проектозакона Емил Димитров – Ревизоро съобщи, че по молба на премиера Бойко Борисов е поел ангажимент да обобщи промените между първо и второ четене, за да бъдат предложени за одобрение в различните комисии на парламента. На свой ред премиерът е поел ангажимент ГЕРБ да подкрепи законопроекта, който се очаква да влезе в сила от 1 януари 2019 г.\r\n\tЗемеделците няма да понасят административна и финансова тежест, като за регистрираните до момента няма да има нови условия и те ще получат служебно и безплатно удостоверенията за регистрация, обясни Димитров.\r\n\tЩе има облекчен режим за тези, които досега не са се регистрирали - за това как да позиционират своите резервоари по вид, обем и местонахождения, като контролът ще става без нивомерни системи, посочи още той. Митническата и приходната агенции ще разработят системата за целите на контрола, без да се утежняват допълнително земеделските производители.\r\n\tПредставителят на \"Обединените патриоти\" допълни, че зърнопроизводителите са декларирали, че нямат намерение да търгуват с горива и затова не трябва да бъдат третирани като такива. Никой от фермерите, присъствали на срещата, не е възразил срещу това да има санкции срещу нелегалните бензиностанции и резервоари, допълни Димитров.\r\n\t\"Предстои изготвянето на доклад с всички постигнати договорености и баланс на интересите. В него ще залегнат всички постигнати до момента споразумения и ще бъде внесен на първо четене в зала. Между първо и второ четене всички предложения, които финансовият министър и неговият екип, съответно и браншовите организации изготвят като готов текст, за да улесня процедурата - аз лично ще ги внеса. По този начин ще спестим време. След това ще направим работни групи, на които законът да се придвижи и да бъде приет. Постигнахме споразумение влизането на закона да бъде от Нова година, за да могат земеделците да се подготвят, тъй като това са си процедури, а и те сега в момента са заети с друга дейност“, посочи още Ревизоро.\r\n\tСпорният законопроект цели затягането на контрола върху търговията с горива и наливането на 1 млрд. лв. годишно в бюджета, които в момента изтичат от неплатени данъци и акцизи. Той обаче бе отхвърлен в петък от земеделската парламентарна комисия, а два дни по-рано и от икономическата, след като Дпроектодокументът получил отрицателни становища от финансовото, икономическото и земеделското министерства.", "date": "2018.04.02", "title": "Фермерите остават извън регулациите при горивата и отменят протеста си"}
{"url": "http://www.mediapool.bg/siriya-sled-ada-na-iztochna-guta-evakuiranite-popadnaha-v-raya-na-idlib-news277527.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДопреди няколко дни Фади с труд успявал да намери мляко за своето бебе кърмаче в обсадения бунтовнически анклав Източна Гута край Дамаск. Евакуиран в Северозападна Сирия, той описва като същински \"рай\" своя лагер за разселени лица.\r\n\t \r\n\t\"В Гута, излизайки да пазарувам, всеки път се сбогувах с жена си - не знаех дали ще се върна. И тръгвах да обикалям селата, плащах по 17 000 лири (към 32 евро) за литър мляко\", спомня си Фади.\r\n\t \r\n\t\"Тук обаче млякото е само 150 лири (0,25 евро)\", усмихва се младият 30-годишен баща на семейство, с когото говорим в Маарет ал Ихуан, лагер с около 2 хил. разселени лица в провинция Идлиб, почти изцяло извън контрола на сирийския режим.\r\n\t \r\n\tПо споразумение между бунтовниците и Русия, съюзничка на сирийските власти, Фади наред с още десетки хиляди души, бойци и цивилни, бяха евакуирани след 22 март от бившата крепост на бунта, подложена на кръвопролитна петседмична офанзива, в която загинаха най-малко 1600 цивилни.\r\n\t \r\n\tОскъдицата предизвика там главозамайващ ценови скок. \"Разликата в цените е огромна. Не се надявах да оцелея и да видя някъде такава евтиния. Тук има какво ли не. Хората, животът - всичко е различно. Сякаш съм попаднал в рая\", признава той.\r\n\t \n\n\r\n\tПровинция Идлиб впрочем не разполага към безгрижие - там се разпореждат джихадистите от бившия сирийски клон на Ал Каида и постоянно влизат в сблъсъци с ислямистки групировки. А режимът и руските му съюзници редовно обстрелват региона.\r\n\t \r\n\tНо да попаднеш тук явно е истинска благодат за разселените в сравнение с живота в Гута, подложена на петгодишна обсада, после удавена в огнен потоп, принудил 400-те хиляди местни жители да живеят в подземни укрития. Обединените нации нарекоха офанзивата \"ад на земята\".\"Сигурност и изобилие\"\r\n\tЕдвам пристигнал, Фади побързал да купи нови обувки - \"от истинска кожа\", безалкохолни, бисквити и чипсове. Всичко това на нищожната цена от 1500 лири (2,5 евро), колкото струва една газирана вода в Гута, обяснява той, прекъсван от виковете на хлапета, излезли за мач на двора.\r\n\t \r\n\tТринайсетгодишният Каис ел Халак ликува след вкаран гол. \"В Хараста беше жив страх и ужас. Не смеехме да мръднем от мазетата, за да поритаме, а тук играя с приятели\", споделя пред АФП светлокожото момче, навлякло сив пуловер.\r\n\t \r\n\tВ Гута се налагало Каис да работи, помагайки семейството да се изхранва, \"да има пари за хляб и сено\" - събирал пластмасови отпадъци и найлонови пликове.\r\n\t \r\n\tДокато децата почиват, възрастните полека се връщат към наглед нормалното всекидневие и спокойната обстановка, от каквато са отвикнали. Групичка мъже разговарят край жп линията, заобикаляща лагера.\r\n\t \r\n\t\"Чувстваме се като някой, паднал в кладенец, потънал - и изведнъж изваден навън\", разказва Абу Ламех, 65-годишен бивш тираджия с арабски шал - куфия, на главата.\r\n\t \r\n\tИ добавя, вдигнал фаса, който се готви да хвърли: \"За последната цигара, купена преди евакуацията, дадох 850 лири (1,5 евро). Тук са 200 лири кутията (0,3 долара)\".\r\n\t \r\n\t\"Под обсада в Гута направо се задушавахме. Слава на Аллах, сега сме тук, имаме сигурност и изобилие\", казва той.\r\n\t \r\n\tНо все пак се тревожи за съдбата си и за всички евакуирани семейства: \"Освен да имаш храна и вода, и други неща са важни в живота. Искаме да знаем какво ще стане с нас. Тук живеем в лагер\".", "date": "2018.04.02", "title": "Сирия: след \"ада\" на Източна Гута евакуираните попаднаха в \"рая\" на Идлиб"}
{"url": "http://www.mediapool.bg/kmetat-na-mladost-iska-veto-za-novite-pravila-za-stroitelstvo-v-sofiya-news277536.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на софийския район \"Младост\" Десислава Иванчева поиска от президента Румен Радев да наложи вето на текстове от Закона за устройство и застрояване на Столичната община, който беше приет от парламента миналата седмица.\r\n\tАргументът на кмета Десислава Иванчева е, че с един от текстовете се \"премахва забраната за промяна на статута на зелени площи\" и \"се създава възможност много лесно, единствено с частичен подробен устройствен план\" те да се предвидят за застрояване.\r\n\tТова може да се направи от всеки собственик на имот, предвиден за \"озеленена площ за широко обществено ползване\", бил той частна или публична собственост, смята Иванчева. Според нея дори и зелени площи, които на практика са \"реализирани\", могат да загубят статута си и да бъдат застроени, тъй като няма документи за това, че действително са зелени или защото са реализирани преди десетилетия.\r\n\t\"Практиката по реституционни процедури, например, познава много случаи, когато съществуващи градски градини, малки паркове и междублокови пространства се приемат за \"нереализирани\" въпреки наличието на паркова инфраструктура, алеи, пейки, детски площадки, беседки и други\", пише в писмото на кмета до президента.\r\n\tСпоред районния кмет добавеният от депутатите текст в закона, който предвижда промяна в отреждането на зелените площи за привеждането им в съответствие с предвижданията на действащия общ устройствен план, няма да защити тези имоти. Причината е, че с подробни устройствени планове в отредените като зелени според общия план територии могат да се обособяват имоти с друго предназначение и така да бъде допустимо застрояване. Според Иванчева този текст в закона ще позволи застрояването и на малкото останали градинки в кварталите на София.\r\n\tПромените в Закона за устройството и застрояването на София бяха приети по искане на Столичната община и разработени от експерти на местната администрация. За възможността за застрояване на голяма част от зелените площи в кварталите предупредиха при приемането на текстовете и председателят на партия \"Нормална държава\" Георги Кадиев и общинският съветник на формацията Войслав Тодоров. Десислава Иванчева бе подкрепена в изборите за районен кмет от партията на Кадиев, но той оттегли подкрепата си за нея месеци след избирането ѝ.", "date": "2018.04.02", "title": "Кметът на \"Младост\" иска вето за новите правила за строителство в София"}
{"url": "http://www.mediapool.bg/dvama-novi-obvinyaemi-po-deloto-sreshtu-kmeta-na-septemvri-news277538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпецпрокуратурата привлече нови двама обвиняеми по делото срещу кмета на Септември Марин Рачев, съобщиха в понеделник от държавното обвинение.\r\n\tКъм наказателна отговорност са привлечени бившата заместничка на Рачев Ивелина Табакова и главният счетоводител на общината Иванка Сестримска.\r\n\tТабакова ще отговаря за престъпление по служба и умишлена безстопанственост, от която са настъпили щети за над 78 000 лева. Според разследващите от март 2016 г. до март 2017 г. тя е възложила 8 обществени поръчки, като парите са били превеждани 100% авансово, без да се гарантира изпълнение и качество.\r\n\tИванка Сестримска пък е обвинена за безстопанственост с причинена вреда на общинския бюджет от близо 2.8 млн. лева. Спецпрокуратурата твърди, че тя е сключвала неизгодни сделки в съучастие с кмета Марин Рачев.\r\n\tБившият зам.-кмет Ивелина Табакова е определена гаранция от 20 000 лева, докато Сестримска е с гаранция от 50 000 лева, уотчняват от държавното обвинение.", "date": "2018.04.02", "title": "Двама нови обвиняеми по делото срещу кмета на Септември"}
{"url": "http://www.mediapool.bg/ot-700-hil-dushi-bez-zdravni-osigurovki-veroyatno-polovinata-ne-zhiveyat-u-nas-news277529.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКъм края на миналата година 719 хиляди души у нас са здравно неосигурени, сочи анализ на Националната агенция по приходите (НАП), цитиран в  на финансовия министър Владислав Горанов на парламентарно питане. Повече от половината неосигурени - 393 000 души, обаче са класифицирани като “други здравно неосигурени“, т.е. това не са нито безработни, нито хора, които работят, но не внасят осигуровки и според властите най-логичното възможно обяснение е, че са емигрирали и то преди много години.\r\n\tСпоред НАП големият брой неосигурени “фантоми“ се дължи на чисто математическа разлика. Оттам уточниха, че данните за над 700 хил. души без здравни осигуровки всъщност е .\r\n\tСпоред Закона за здравното осигуряване на задължително здравно осигуряване подлежат всички български граждани, които не са граждани и на друга държава и българските граждани, които са граждани и на друга държава и постоянно живеят на територията на България.\r\n\tБългарските граждани с двойно гражданство, едното от които е българско, които пребивават в чужбина повече от 183 дни в календарната година, не подлежат на задължително здравно осигуряване. Също така, не са задължително осигурени в Националната здравноосигурителна каса (НЗОК) хората, които съгласно правилата за координация на системите за социална сигурност, подлежат на здравно осигуряване в друга държава-членка. Това най-общо са хора, които пребивават или работят в други държави от Европейския съюз, включително членовете на техните семейства.\r\n\tБроят на здравно неосигурените е определен като от броя на българските граждани с постоянна адресна регистрация у нас по данни на Главна дирекция “Гражданска регистрация и административно обслужване\" – 8.3 млн. души, е изваден броят на българите в трудоспособна възраст в чужбина – 1.475 млн. души и броят на здравно осигурените – 6.1 млн. души. Броят на българите в чужбина е изчислен въз основа на резултатите от проведено през юли 2017 г. национално представително социологическо проучване в 1350 домакинства у нас и е верифициран с приблизителните оценки на други външни институции.\n\n\r\n\tОт НАП обаче смятат, че броят на живеещите у нас в регистъра на ГРАО е надценен, а броят на емигрантите подценен, поради което се получава и големият брой хора без данни за осигуряване у нас от близо 400 000 души. Според НАП най-рационалното, но все пак тълкувателно обяснение за нещата е, че тези хора са емигрирали трайно преди години.\r\n\tПри общ брой на неосигурените от 719 000 души, , в това число хората без право на обезщетение, които не са осигурени от фонд “Безработица\", са ;  за определен период от време,  през останалия период на годината, са ; чуждестранни лица, придобили българско гражданство - ,  - за месеците до започване на трудова дейност или следване във висше учебно заведение - ; , които за годината са декларирали както доходите си, така и задълженията си за здравни вноски, ; .", "date": "2018.04.02", "title": "От 700 хил. души без здравни осигуровки вероятно половината не живеят у нас"}
{"url": "http://www.mediapool.bg/balgarskoto-opalchenie-prevze-12-uchilishta-kato-chast-ot-konkursa-140-godini-svoboda-news277539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниформите и оръжията на хайдути, четници и опълченци влязоха в 12 училища от Етрополе, Копривщица, Мирково, Чавдар, Челопеч и Пирдоп, представени от конкурса \"140 години свобода. Героите и събитията от моя роден край\". Беседите за българския принос в Освобождението бяха организирани от \"Елаците-Мед\" и \"Геотехмин\" в рамките на традиционния ученически конкурс за рисунки и писмени творби, част от корпоративната социална отговорност на дружествата.\r\n\tЧленове на клуб \"Традиция\" разказваха пред учениците историите на местни опълченци. Те показваха Самарското знаме, носено от 7500 български опълченци, което преминава през всички бойни полета на Руско-Турската война, без да бъде пленено, както и четническото знаме със златен лъв с корона – символ на мечтата на българите за възстановяване на царството.\r\n\tУчениците видяха оръжията, които са еволюирали във времето, и научиха, че в 100 работилници в Сливен са били произвеждани около 6000 пушки за турската армия, а в Габрово, Панагюрище, Казанлък и др. – ками и други оръжия.\r\n\tВ конкурса са поканени да се включат със свои творби ученици от V до ХІІ клас от училища-партньори на инициативата. Те могат да споделят представата си за пробуждането на народа, за будителите и героите, за националноосвободителните борби в родния си край; за дългия път към свободата, Руско-турската война и Освобождението на България. Участниците могат да пишат за измеренията и цената на свободата в контекста на националната идея и историята. Как се отнасяме към идеалите и към паметта на онези, които направиха възможно да разкъсаме оковите на робството, е друга възможна тема за размисли.\r\n\tНезависимо авторитетно жури оцени творбите на участниците. Победителите ще бъдат обявени през юни 2018 г. По традиция ще бъдат връчени предметни награди за първо, второ и трето място във всяка от възрастовите групи и конкурсните категории.\n\n\r\n\tТворбите от конкурсите в рамките на инициативата се поместват в специално създадения за инициативата сайт: .", "date": "2018.04.02", "title": "Българското опълчение превзе 12 училища като част от конкурса \"140 години Свобода\""}
{"url": "http://www.mediapool.bg/tomislav-donchev-shte-testvame-pazara-za-interes-kam-aets-belene-news277466.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското правителство има няколко писма за инвеститорски интерес към изграждането на АЕЦ \"Белене\" и са водени разговори с компаниите, които са с изключително сериозни мащаби и доказан опит в ядрената енергетика. Инвеститорският интерес към спрения ядрен проект обаче може да се потвърди само чрез провеждане на процедура за избор на най-добрия кандидат, каквато трябва да се проведе до края на 2018 г. Това каза вицепремиерът по икономическите въпроси Томислав Дончев пред Mediapool.\r\n\tПо думите му приватизацията на проекта е една от възможностите, които се очаква министърът на енергетиката Теменужка Петкова да представи пред парламента до края на юни, когато изтича срокът, в който тя трябва да внесе своеобразен график с действията за възобновяване на АЕЦ \"Белене\"., коментира Дончев.\r\n\tТой отбеляза,. Дончев обаче уточни, че държавното участие няма отношение само към собствеността, а какви договори ще има с инвеститора в тази централа., смята вицепремиерът., каза още Томислав Дончев.\r\n\tТой също като премиера Бойко Борисов смята, че проектът може да се реализира като балкански: \r\n\tВицепремиерът отрече подозрения в енергийния бранш, че правителството може да пожертва въглищните централи, които в момента не отговарят на влизащи в сила от 2021 г. по-високи екоизисквания, за да оправдае строежа на АЕЦ \"Белене\". , коментира той в отговор на въпрос върви ли се в тази посока., посочи вицепремиерът.\r\n\tТой припомни, че през юли 2016 г., малко след като руската \"Атомстройекспорт\" осъди НЕК да плати близо 1.2 млрд. лв.за поръчаното и изработено оборудване, е  за оползотворяване на тези съоръжения за ядрени строежи в тази страна., каза Дончев.\r\n\tПо думите му,., но преди това трябва Министерството на енергетиката да си свърши работата\", посочи още вицепремиерът и отново обяви, че.\r\n\tСпоред него от важно значение е приемането на нова енергийна стратегия от парламента, защото документът трябва да разпише принципно важни решения. , коментира Томислав Дончев в интервю пред Mediapool.", "date": "2018.04.02", "title": "Томислав Дончев: Ще тестваме пазара за интерес към АЕЦ \"Белене\""}
{"url": "http://www.mediapool.bg/vav-vtornik-predstoi-tseremoniya-po-polagane-na-osnovite-na-turskata-aets-akkuyu-news277528.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ присъствието на руския президент Владимир Путин утре в Турция ще се състои церемония по полагане на основите на АЕЦ \"Аккую\". Кремъл потвърди за предстоящата визита на Путин на 3-4 април в мюсюлманската страна, предаде ТАСС.\r\n\t \r\n\tКогато бъде завършен проектът за атомната електрическа централа, тя ще произвежда при пълен капацитет 35 милиарда киловат часа електроенергия, които могат да покрият цялостните нужди на мегаполиса Истанбул от електричество, посочва Анадолската агенция.\r\n\t \r\n\tАЕЦ \"Аккую\" ще бъде строена близо до пристанище Мерсин на брега на Средиземно море от руската държавна компания Росатом и ще се състои от четири енергоблока с мощност по 1200 мегавата всеки.\r\n\t \r\n\tТурски фирми ще участват с дял от 35-40 на сто в проекта, който според изчисленията ще има добавена стойност върху националната икономика на Турция от порядъка на 6-8 милиарда долара.\r\n\t \r\n\tЦентралата ще покрива 10 на сто от нуждите на Турция от електричество и ще осигури постоянна заетост за 3500 души.\r\n\t \n\n\r\n\tПървият енергоблок на АЕЦ \"Аккую\" се очаква да започне да произвежда електроенергия през 2023 г., а останалите ще бъдат въведени в експлоатация през интервал от една година.\r\n\t \r\n\tМеждуправителственото споразумение за изграждане на АЕЦ \"Аккую\" бе подписано от Турция и Русия през 2010 г., напомня Анадолската агенция.", "date": "2018.04.02", "title": "Във вторник предстои церемония по полагане на основите на турската АЕЦ \"Аккую\""}
{"url": "http://www.mediapool.bg/lavrov-velikobritaniya-i-sasht-zagarbiha-vsyakakvo-blagoprilichie-news277534.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТова доколко конфликтът между Москва и Запада заради отравянето на Сергей Скрипал ще ескалира, не зависи от Русия, заяви руският министър на външните работи Сергей Лавров, цитиран от Ройтерс.\r\n\t \r\n\tПрез Студената война имаше някои правила, но сега Великобритания и САЩ загърбиха всякакво благоприличие и се държат като деца, каза той.\r\n\t \r\n\tРусия отрича да е отговорна за нападението от 4 март срещу бившия разузнавач Скрипал и дъщеря му Юлия в Солсбъри.\n\n\r\n\t \r\n\tВ изказването си Лавров допълни, че Москва е заинтересована да бъде установена истината по случая, предаде ТАСС. Министърът изрази възмущение, че Великобритания или отклонява, или не отговаря на руските искания за консулски достъп до Юлия Скрипал, както и надежда Сергей Скрипал да излезе от комата и да не му се случва нищо лошо.\r\n\t \r\n\t\"Силно се надявам Сергей Скрипал да последва примера (на дъщеря си Юлия, която излезе от комата), защото съдейки по всичко двамата с дъщеря му са били еднакво засегнати при инцидента\", каза Лавров.\r\n\t \r\n\tТой заяви, че отравянето на Скрипал може да е било извършено с най-различни мотиви, посочвайки, че то може да е било изгодно за британските специални служби и правителство.\r\n\t \r\n\t\"Има и други обяснения освен тези, за които говорят нашите западни колеги, заявявайки единствено, че като окончателно решение може да бъде приета единствено руската следа\", каза Лавров. \r\n\t \r\n\t\"Например експертите казват, че това може да е изгодно за британските специални служби, които са известни със своите способности да действат с разрешение за убийство. Това може да е изгодно и за британското правителство, което явно се оказва в неудобно положение, неизпълнявайки пред своите избиратели обещанията за условията за Брекзит\", заяви той.\r\n\t \r\n\tСпоред Лавров може да има цял ред причини, които не са известни.\r\n\t \r\n\tМинистърът допълни, че разчита Тръмп да спази обещанието, дадено от САЩ, и да се изтегли от Сирия след победата над групировката \"Ислямска държава\".\r\n\t \r\n\t\"Особено ни безпокои това, че въпреки постоянните изявления, че единствената цел на САЩ в Сирия е борбата с тероризма, през последните месеци наблюдавахме как САЩ доста сериозно се установяват на източния бряг на река Ефрат\", каза Лавров.", "date": "2018.04.02", "title": "Лавров: Великобритания и САЩ загърбиха всякакво благоприличие"}
{"url": "http://www.mediapool.bg/upravlenie-na-elektrouredite-i-zashtita-na-doma-prez-smartfona-veche-vazmozhno-i-u-nas-news277537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛюбителите на технологичните иновации у нас вече ще могат да ги използват за управление на електроуредите вкъщи според нуждите си и да защитават дома си чрез приложение на смартфона си. За първи път на българския телеком пазар е достъпно цялостно и достъпно решение за управление на дома, съобщиха от Мтел в понеделник.\r\n\tТелекомът стартира услугата, която е единственият у нас продукт с изкуствен интелект, който изучава навиците на ползване и така може да се пригоди към предпочитанията на всеки член от семейството. Мтел Smart Home се предлага в два пакета – Comfort и Security.\r\n\tПървият включва смарт контакт, чрез който потребителят може да управлява работата на своите електроуреди, когато е извън дома. За по-голяма енергийна ефективност в комплекта е включена и смарт крушка и сензор, който засича движението и измерва осветеността и температурата в помещението, в което е монтиран.\r\n\tПакетът за защита на дома включва сензор, който показва когато има отворена врата или прозорец при напускане на дома. Допълнително включената в предложението сирена алармира със силен звуков сигнал, когато непознат влезе в жилището, и изпраща известие до телефона на абоната. Така той винаги знае кой е вкъщи, както и по кое време член на домакинството е излязъл.\r\n\tВ пакетите са включени устройства, които се инсталират бързо и лесно – за да се ползва самата услуга е нужно единствено да се изтегли и настрои приложението Smart Home Solution от Google Play или App Store, информират от компанията.\n\n\r\n\tЦената на всеки от пакетите с включени устройства е 26.99 лева на месец. Ако оборудването се купи отделно – на цена от 149.99 лева, месечният абонамент пада до 19.99 лева.\r\n\tУслугата е поредната стъпка от стратегията на МТел да бъде иновативен лидер на пазара. През миналата година компанията първа от големите телекоми пусна собствени телевизионни канали – Mtel Sport 1 и Mtel Sport 2. Впоследствие стартира и първата у нас онлайн платформа за дигитални услуги, включваща над 20 \"облачни” услуги. Телекомът продължава да развива и иновативните услуги МtelNow и Net Box, които гарантират на клиентите достъп до телевизия на мобилни устройства и неограничен домашен интернет в цялата страна.", "date": "2018.04.02", "title": "Управление на електроуредите и защита на дома през смартфона вече възможно и у нас"}
{"url": "http://www.mediapool.bg/kosmicheskata-stantsiya-tyangun-1-izgorya-predi-da-stigne-zemyata-news277501.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайската космическата станция \"Тянгун-1\" се разруши изцяло при навлизането си в земната атмосфера, съобщиха световните информационни агенции. Това се случи в нощта на неделя срещу понеделник над централната част на Южния Тихи океан.\r\n\tПадането на станцията бе проследено от медиите заради опасенията, че има малка вероятност тя да не изгори ицяло в атмосферата и да нанесе щети на сушата.\r\n\tМодулът навлезе в атмосферата в 8.15 ч. пекинско време (3.15 ч. българско време) и до голяма степен изгоря, съобщи Центърът за управление на пилотираните полети на Китай, цитиран от БТА. Апаратът е необитаем от 2013 година и бе излязъл от контрол през 2016 г.  Той започна падането си към Земята малко по-рано от предвиденото.\r\n\tКитайският вестник \"Глобал таймс\" написа, че големият медиен шум, който се е вдигнал в световните медии около падането на \"Тянгун-1\", е отразявал \"завистта\" в чужбина към космическата индустрия на Китай.\r\n\t\"Тиангун-1\"  е тестов прототип на бъдещата китайска космическа станция, която ще бъде дълга 12 м, ще има диаметър 3.3 метра и маса 8.5 тона.", "date": "2018.04.02", "title": "Космическата станция \"Тянгун-1\" изгоря преди да стигне Земята"}
{"url": "http://www.mediapool.bg/nad-100-migranti-byaha-spaseni-v-sredizemno-more-news277502.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛибийската брегова охрана съобщи, че е спасила 120 мигранти, изпаднали в беда при опит да прекосят Средиземно море, предаде ДПА, цитирана от БНР.\r\n\tХората са били спасени от бреговата охрана през уикенда близо до град Зуара на западното либийско крайбрежие. В операцията е участвала и европейска неправителствена организация.\r\n\tСпасените хора са били прегледани, след което са били отведени в бежански лагер.", "date": "2018.04.02", "title": "Над 100 мигранти бяха спасени в Средиземно море"}
{"url": "http://www.mediapool.bg/preduprezhdenie-za-silen-vyatar-v-osem-oblasti-na-stranata-news277505.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредупредителен “жълт код“ за силен вятър е обявен за осем области в страната в понеделник. Той важи за Враца, Плевен, Ловеч, Габрово, Велико Търново, Русе, Търговище и Разград.\r\n\tОчаква се в понеделник валежите над цялата страна да спрат, а облачността да се разкъса и намалее. Минимални температури ще бъдат между 3 и 8 градуса, в София около 2 градуса. Максималните температури ще са между 11 и 16 градуса, в София около 12 градуса.\r\n\tВ планините ще има променлива облачност и на отделни места ще превали дъжд, над 1800 метра – сняг. Ще духа силен до бурен северозападен вятър. Максималната температура на 1200 метра ще е около 7 градуса, а на 2000 метра около минус 1.", "date": "2018.04.02", "title": "Предупреждение за силен вятър в осем области на страната"}
{"url": "http://www.mediapool.bg/kitai-otvrashta-na-sasht-s-mita-za-3-mlrd-dolara-news277503.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай обяви ответни мерки срещу американския внос, като налага мита за 3 милиарда долара върху 128 американски стоки в отговор на налозите, въведени от САЩ за вноса на стомана и алуминий.\r\n\t \r\n\tПекин предупреди още миналия месец, че възнамерява да въведе мита, разпалвайки опасенията от търговска война между двата световни икономически гиганта.\r\n\t \r\n\tНовите китайски мита, одобрени от комисията за митническите такси към Държавния съвет (правителството), предвиждат мита от 15 на сто за пресни и сушени плодове, ядки, женшен, вино и стоманени тръби, а също мита от 25 процента върху продукти от свинско месо и рециклиран алуминий, уточнява ДПА.\r\n\t \r\n\tМинистерството на финансите обяви в комюнике, че \"с цел защита на интересите на Китай\" новият митнически режим ще \"балансира загубите\", причинени от американските вносни мита, \"нанесли сериозни щети на нашите интереси\".\r\n\t \r\n\tВедомството изтъква също така, че американските мита нарушават правилата на Световната търговска организация (СТО).\r\n\t \n\n\r\n\tПрезидентът на САЩ Доналд Тръмп обяви на 22 март, че САЩ въвеждат нови мита за китайски внос на стойност около 60 милиарда долара. Китай реагира още на следващия ден, обявявайки списък със 128 американски стоки, върху които планира да въведе мита между 15 и 25 процента в случай на провал на търговските преговори между двете страни.\r\n\t \r\n\tАмериканските фермери са доставили стоки за близо 20 милиарда долара в Китай през 2017 година, уточнява Асошиейтед прес. Свиневъдният сектор в САЩ е доставил продукти за 1,1 милиарда долара, с което Китай става третият световен пазар за американско свинско месо.\r\n\t \r\n\tВашингтон обвинява отдавна Пекин, че се възползва от системата на съвместни предприятия с чуждестранни фирми, които идват да развиват дейност в Китай, за да \"краде\" американски технологии.\r\n\t \r\n\tВашингтон се оплаква и от колосален търговски дефицит с Пекин (375,2 милиарда долара през 2017 година по данни на китайските митници).", "date": "2018.04.02", "title": "Китай отвръща на САЩ с мита за 3 млрд. долара"}
{"url": "http://www.mediapool.bg/85-ot-kravodaryavaneto-v-bulgaria-e-ot-rodnini-news277506.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо последни данни в България трайно преобладава т.нар. родствено кръводаряване, което заема 85% от общото даряване на кръв. Безвъзмездното, каквато бе и целта на XV-та Национална кръводарителска кампания на Цветница, заема едва 25%. Това съобщиха от Националния център по трансфузионна хематология (НЦТХ).\r\n\tВ София повече от 100 дарители се включиха в инициативата под надслов “Запалете свещичка, дарете кръв, дарете живот сега!”, която всяка година се организира на големия християнски празник Цветница от НЦТХ и БЧК.\r\n\t\"От една единица дарена кръв се получват четири компонента. Добре е на пациентите да се прелива само тази съставка, от която те имат нужда. По този начин, един дарител реално може да помогне на четирима души“, заяви директорът на НЦТХ проф. Фани Мартинова при старата на Националната кампания за насърчаване на безвъзмездното и доброволно  кръводаряване. Тя благодари на всички, които избраха в неделния празничен ден да се включат в благородната инициатива, особено на онези, които го направиха за първи път.\r\n\tМобилните екипи на НЦТХ традиционно бяха разположени около големите православни храмове „Св. Неделя”, „Покров Богородичен”, “Св. Седмочисленици” и „Св. Параскева”, а доброволци от Младежкия червен кръст информираха хората за кампанията.\r\n\tСтремежът е чрез неговото популяризиране, доброволното дарителство да достигне 100% в световен мащаб, тъй като е от изключителна важност за осигуряването на достатъчни количества кръв и кръвни продукти, необходими за лечението на хиляди пациенти, допълват от центъра.", "date": "2018.04.02", "title": "85% от кръводаряването в България е от роднини"}
{"url": "http://www.mediapool.bg/stachna-valna-vav-frantsiya-zapochva-ot-dovechera-news277504.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\r\n\tФранция е изправена пред нова стачна вълна, която ще започне още довечера, след като протестиращите срещу правителствената реформа железничари обявиха по два дни стачка на всеки пет дни до края на юни или общо 36 дни объркване на жп транспорта, предаде Франс прес.\r\n\t \r\n\tДържавната жп компания Ес Ен Се Еф (SNCF) съветва пътниците да не пътуват с влакове още от тази вечер до четвъртък сутринта, тъй като стачката на 3 и 4 април ще създаде много затруднения за общо 4,5 милиона пасажери, ползващи всекидневно жп транспорт, предупреди нейният ръководител Гийом Пепи.\r\n\t \r\n\tУтре към стачкуващите железничари ще се присъединят недоволни служители от сметосъбирането, а в неделя - и от енергийния сектор.\r\n\t \r\n\tСъщо утре персоналът на Ер Франс (Air France) ще стачкува за четвърти ден в рамките на един месец (след това и в събота) по призива на единайсет синдиката с искане за повсеместно увеличение на заплатите с 6 процента. Това искане няма пряка връзка с реформите на правителството, но утежнява още повече социалното напрежение.\r\n\t \n\n\r\n\tСиндикатите от държавните железници протестират срещу премахването на специалния железничарски статут при новоназначените, условията за отваряне към конкуренцията и превръщането на компанията в дружество с ограничена отговорност (ООД), което според тях открива пътя за бъдеща приватизация - нещо, което правителството отрича.\r\n\t \r\n\tСпоред ръководството на държавните железници движението на влаковете тази вечер почти няма да бъде нарушено. Утре обаче ще се ще се движат едва 12 процента от високоскоростните влакове Те Же Ве (TGV) и 6 процента от влаковете на средни разстояния.\r\n\t \r\n\tВместо тях ще бъде осигурен автобусен превоз, покриващ 30 процента от пътуванията, предвидени по междуградски маршрути.", "date": "2018.04.02", "title": "Стачна вълна във Франция започва от довечера"}
{"url": "http://www.mediapool.bg/dashteryata-na-ubitiya-restorantyor-vav-vinogradets-prizova-tsatsarov-da-ne-zabravya-sluchaya-news277507.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазследващите да не забравят за делото срещу бившия председател на Общинския съвет в Септември от ГЕРБ Лазар Влайков, обвинен за непредумишленото убийство на ресторантьора от Виноградец Наско Тонкев, извършено през август м.г.\r\n\tТова призовава дъщерята на убития – Деница Тонкева, която собственоръчно написа отворено писмо до главния прокурор Сотир Цацаров и го внесе в прокуратурата заедно с подписка, подкрепена от близо 300 души.\r\n\t\"Всички хора ме питат – какво става с вашия случай, Лазар пак ли ще се измъкне? Така, ние се организирахме и събрахме подписката, защото неговото поведение – на Лазар Влайков, до момента показва чувство на безнаказаност. Той открито говори пред медиите, че ще напусне Общинския съвет, когато той сам пожелае\", разказа момичето в понеделник пред Нова телевизия.\r\n\tСемейството ѝ се решило на този ход заради притеснения, че случаят може да бъде потулен във времето и убийството на баща ѝ да не получи възмездие.\r\n\tКакто е известно, Наско Тонкев бе убит при нелеп инцидент с личния пистолет на Лазар Влайков по време на празненство по случай рождения ден на 6-годишно дете. Първоначалната версия бе, че именно детето е дръпнало спусъка, след като общинарят му дал да разгледа оръжието. Роднините на убития рестораньор обаче твърдят, че именно Влайков е произвел фаталния изстрел.\n\n\r\n\tЗаради трагичния инцидент той подаде оставка като председател на Общинския съвет в Септември, но не и като общински съветник. Междувременно съдът го освободи от арест през ноември м.г. срещу гаранция от 8000 лева. Оттогава насам разследващите не са споделяли никаква информация във връзка с делото срещу него.\r\n\t\"Бави се комплексната експертиза, затова написахме писмото. Защото едно убийство дали е извършено в малко населено място или в големия град – разследването трябва да бъде едно и също\", коментира Деница Тонкева, признавайки, че решението на Цацаров да премести делото от Пазарджик в Пловдив я успокоява.\r\n\t\"Аз знам, че всички институции си вършат работата, но някакси да не се забравим във всичкото това нещо, което се случва в държавата. Всеки ден нелепи ситуации\", добави момичето.\r\n\tПопитана дали семейството ѝ продължава да има съмнения, че Лазар Влайков има протекции от високо ниво и може да се размине с наказателната отговорност по случая, тя заяви, че не може да каже дали това е така.\r\n\tДобави обаче, че я тормози фактът, че въпреки убийството, общинарят вече е на свобода и продължава да бъде съветник\r\n\t\"Това за мене не е честно, защото моят баща изгни в гроба, а той дейно си участва в Общинския съвет и дава гласа си за нас, за народа – не е честно\", заключи Деница Тонкева, добавяйки, че Влайков \"не показа с нищо дори, че съжалява – нито във въпросната нощ, нито 7 месеца дотук след това\".\r\n\tВ отговор на писмото ѝ до Цацаров и внесената заедно с него подписка, от държавното обвинение заявили пред Нова телевизия, че досега по делото срещу Влайков са извършени 3 огледа на местопрестъплението, разпитани са над 25-има свидетели, назначени са химически, балистични и съдебно-медицински експертизи и е направен следствен експеримент.\r\n\tКолкото до бавещите се заключения по комплексната експертиза, назначена в Националния институт по криминалистика и криминология (НИКК) в МВР, от прокуратурата уточнили, че Сотир Цацаров щял да разговаря с вътрешния министър Валентин Радев, за да разбере причините за забавянето.", "date": "2018.04.02", "title": "Дъщерята на убития ресторантьор във Виноградец призова Цацаров да не забравя случая"}
{"url": "http://www.mediapool.bg/verbovchitsite-poluchiha-vazmozhnost-da-unizhat-oshte-vednazh-zhertvite-si-news277508.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМисля, че в голяма степен се разминаваме със смисъла от отваряне на досиетата - с преживяването на катарзис, с осъзнаването на собственото си минало и с надмогването на собствената си слабост. На форума ечи преди всичко злорадство, кроене на дребни идеологически и политически сметки, дори удовлетворение по повод на поредното доказателство, че всички са маскари.\r\n\tВ България досиетата бяха отворени много късно. Зная, че е по-добре късно, отколкото никога. Но мисля, че разкриването на тази част от истината, която се оказа достъпна, понякога създава превратни представи за живота по време на комунизма сред поколенията, които имат привилегията да не познават тази епоха от българската история.\r\n\tПо време на комунизма (след масовата съпротива от 40-те и 50-те години, сломена от репресиите на режима) останаха малцина тези, които се противопоставиха открито и съзнателно на болшевишката тирания. Тези хора платиха с живота си и те са наши национални герои - малцина на брой, но герои. Останалите се деляхме на властници - велможи на режима, подлеци - съзнателно творящи зло и унижение за другите в сътрудничество с режима, и хора, които търсиха допустимата за тях самите степен на компромис с режима, която им позволяваше да водят що годе приличен живот.\r\n\tЗаконът за досиетата даде възможност да бъдат разкрити част от деянията на подлеците - сътрудници на режима и да бъдат осветени компромисите, направени с властта от голям брой хора, неможещи - и нежелаещи да влязат в малката група на съпротивляващите се герои. За съжаление, .\r\n\t от тях е, че направените в съответствие с него разкрития не дават достатъчна възможност да бъдат разграничени подлеците от тези, които са направили компромис със съвестта си, но са се въздържали, или са правили минимално необходимото - или неизбежното в ущърб на други свои съграждани.\n\n\r\n\t - и по-голям недостатък на закона се крие във факта, че той разкрива деянията на завербуваните от ДС, но пази както тайната, така и легитимността на вербовчиците, на тъмничарите на милиони човешки души, на палачите на човешкото достойнство от онази епоха.\r\n\t Те пречиха на отварянето на досиетата в продължение на 15 години, защото трябваше да използват оказалата се срамна тайна на сътрудничество с ДС за да инфилтрират \"своите хора\" в институциите и общностите на българското посткомунистическо общество. Когато тази вторична употреба на завербуваните - вече след края на комунизма - изтощи полезния си за веврбовчиците потенциал, те самите решиха да отворят досиетата. Идеята се появи в обкръжението на вътрешния министър Румен Петков и двама негови съветници - известни социолози. Речено - сторено. Целта е ясна - вербовчиците са от \"нашата страна\" на политическото разделение. Мнозинството от завербуваните са \"оттатък\". Хайде още малко да им се надсмеем и да им натрием носа...\r\n\t Те получиха възможността да унижат още веднъж своите жертви - не само подлеците и \"самоинициативниците\", но и тези, които са направили компромис за да могат да водят що годе нормален живот. Аз не мога да обвинявам или да оправдавам когото и да било - най-малкото, защото съм направил своя дял от компромиси в годините преди 1989-та.\r\n\tИскам обаче да кажа няколко думи на тези, които не помнят тези времена. Драги мои по-млади съграждани, комунизмът не беше изпитание, което трябваше да се изтърпи в името на едно по-добро бъдеще, очаквано да настъпи след неизбежния му край. Никой от нас не вярваше в края на комунизма. В неговия край не вярваха и западните му изследователи - \"кремлинолози\". Комунизмът беше зло, обещаващо да остане безкрайно, във всеки случай - много по-дълго, отколкото собствения ни живот. Ние нямахме идея и представа за възможен живот след комунизма.\r\n\tЕдинствената възможност за раздяла с него бе бягството зад граница - с неговите рискове от залавяне и досъсипване на живота ни, с изпитанията, на които неизбежно бяха подлагани близките на избягалия \"невъзвращенец\". Комунизмът беше затворническа килия - по- тясна и задушаваща, или по-широка и по-комфортна според случая, но килия. Нашите мисли, нашите думи и нашите действия бяха вързани за синджира на дължимото поведение, отвъд което се попадаше в долните кръгове на ада.\r\n\tПрипомням това, защото когато при някого идваха представители на вербовчиците, отказът от сътрудничество не бе свързан с временни изпитания в очакване на справедливия край на тази система и този режим. \r\n\tСигурно прекалявам с черната краска, защото има мнозина, които по един или друг начин са отказали да сътрудничат - с хитрост, с отлагане, с демонстрация на некадърност да служат и т.н. Но същността бе тази - мнозинството от хората, до които стигаше \"поканата\" за сътрудничество трябваше да направят компромис между собственото си достойнство и почтеност и необходимостта да платят данъка на \"кесаря\".\r\n\t - и не могат да направят.\r\n\tНякои от завербуваните  - за да получат пари, обществено положение, за да ги пуснат в чужбина...\r\n\tДруги - за да направят възможно , вървящо нагоре при съгласие за сътрудничество и застрашено от провал при отказ. Трети, защото са . Четвърти, защото трябва  - с операция в чужбина. \r\n\t. Трябва да преценим и да отхвърлим греха и да простим на грешника. Но не и да простим на режима, на системата за тоталитарно изнудване на милиони хора. А сега се получава точно обратното.\r\n\tПочти три десетилетия след края на режима \"ангелогласни\" лицемери и негодници пеят носталгични химни за \"изгубения рай\" на Живкова България, а хора, направили компромис в името на оцеляването си са покрити с позор и насмешка.\r\n\tС чувство на дълбока обида си отиде от този живот Вера Мутафчиева, която освен носител на буржоазен произход бе и талантлив историк - османист и писател. Представяте ли си как режимът би допуснал тя да работи в турските османски архиви, ако не я \"завербува\". С тихо отвращение и сарказъм си отиде писателят Георги Данаилов (също с \"буржоазен произход\"), когото са \"завербували\" за да разрешат животоспасяващо лечение в чужбина на негов близък.\r\n\tСмятам, че откриването на досиетата - на истината за миналото, макар и частична и несъвършена, трябва да продължи. За да има справедливост обаче, историята на всяко едно досие трябва да бъде максимално справедливо разказана.\r\n\tА . Защото зад тази история стои цялата истина за същността на режима, по който и днес плачат тесни кръгове бенефициенти и широки кръгове глупци.", "date": "2018.04.02", "title": "Вербовчиците получиха възможност да унижат още веднъж жертвите си"}
{"url": "http://www.mediapool.bg/vashington-post-tramp-mozhe-da-ne-iska-da-zapochne-voina-no-e-vazmozhno-da-se-ozove-v-takava-news277509.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като президентът на САЩ Доналд Тръмп събра правителство, което някои определят като военно, ще започне ли наистина война?, пише в. \"Вашингтон пост\". \r\n\t \r\n\tТова е нещо, което се питат мнозина високопоставени дипломати във Вашингтон, особено след назначаването на Джон Болтън за съветник на Тръмп по националната сигурност. Той е известен с това, че често препоръчва превантивните бомбардировки, отбелязва американският ежедневник.\r\n\t \r\n\tКакто Болтън, така и Майк Помпейо, който е изборът на Тръмп за държавен секретар, са на мнение, че ядреното споразумение с Иран е било катастрофално. И двамата смятат, че смяната на режима в Пхенян е единственото решение на кризата със Северна Корея. Въпросът е способен ли е наистина Тръмп да започне война с една от тези страни - или и с двете?, пита се \"Вашингтон пост\".\n\n\r\n\t \r\n\tМоже да се посочат аргументи, че не е. По време на първата си година като президент Тръмп продължи военните действия на САЩ в Сирия и Ирак, но изразяваше гръмко скептицизъм към военните начинания. Сега той обещава да се изтегли от Сирия. Освен това всякакви действия на Тръмп за непровокирано нападение срещу Иран или Северна Корея ще се натъкнат на съпротивата на американските съюзници, Конгреса, министъра на отбраната Джим Матис и върхушката в Пентагона - а най-вероятно и на собствените му избиратели, които свикнаха да аплодират неговите изказвания за прекалено скъпите войни.\r\n\t \r\n\tВойната би нарушила и оформящия се дипломатически модел на Тръмп - да заплашва и блъфира, а след това да сключи сделка. Това се случи с Южна Корея миналата седмица, която стана свидетел, как споразумението за свободна търговия, което президентът на САЩ нарече \"ужасно\", не беше отменено, а леко променено. Той се опитва да постигне същото и с иранското споразумение, като го порицава, докато неговите дипломати дискретно убеждават европейските правителства да приемат поправки - процес, който изглеждаше потенциално успешен, поне преди свалянето на Рекс Тилърсън от поста държавен секретар.\r\n\t \r\n\tОсновната опасност не е, че Тръмп може да избере войната, а че може да стигне до нея чрез импулсивни действия, несвързани от ясна стратегия, коментира \"Вашингтон пост\".\r\n\t \r\n\tТази пролет му предстоят две високорискови решения: дали да поднови санкциите срещу Иран и дали да сключи сделка със Северна Корея на срещата на върха с Ким Чен-ун в края на май. Ако Тръмп приеме споразумение с Иран или обещание на Ким да се откаже от ядрените оръжия, това ще противоречи на всичко, за което Болтън, пословичен с липсата си на гъвкавост, се е застъпвал в продължение на десетилетия. А това би повдигнало въпроса за какво Тръмп го включи в екипа си.\r\n\t \r\n\tОт друга страна, ако Тръмп приеме съветите на новия си съветник, които той вече изложи по телевизията, отменяйки споразумението с Иран и порицавайки севернокорейския лидер, той ще предизвика две кризи и ще даде инициативата на двама врагове на САЩ.\r\n\t \r\n\tОсобено доволни ще бъдат религиозните управляващи в Иран - ядреното споразумение предизвика голямо разочарование в Техеран. Очакваните инвестиции от западни компании като цяло не се появиха, а стагнацията на икономиката засилва общественото недоволство. Тръмп може да даде на иранския президент Хасан Рохани шанс да раздели Европа и САЩ, като поиска от европейците нови отстъпки от нея в замяна на придържане към споразумението. Възможно е и Корпусът на гвардейците на Ислямската революция да нападне силите на САЩ в Ирак и Сирия, пряко или чрез контролираните от него милиции. Или върховният ирански лидер Али Хаменей може да реши да рискува и да поднови обогатяването на уран, залагайки, че Тръмп няма да посмее да го спре с военни действия.\r\n\t \r\n\tКато цяло е очевидно, че Тръмп не е обмислил какво ще стане, когато скъса споразумението - той се фокусира просто върху премахването на наследството на своя предшественик Барак Обама. Той няма стратегия за възпиране на агресивен ирански отговор. Болтън, управляващите принцове в Саудитска Арабия и ОАЕ и може би израелският премиер Бенямин Нетаняху обаче ще подтикнат Белия дом към военни действия и президентът на САЩ може да се окаже притиснат.\r\n\t \r\n\tПодобен сценарий е възможен и със Северна Корея. Ако Тръмп не удовлетвори исканията на Ким за отстъпки, може да се предвиди подновяване на изпитанията на ядрени бойни глави и балистични ракети. А тогава? Тръмп няма план, а Болтън вече обяви своя - едностранен удар на САЩ, последван от окупация на Северна Корея от американски войски.\r\n\t \r\n\tТръмп може да успее да избегне тези кризи и да запази вниманието на света върху себе си, ако приеме европейско предложение за Иран или обяви ново удължаване на споразумението, за да има време за повече преговори. Той може да обяви звучащо грандиозно, но без конкретика споразумение с Ким, чиято същност ще се изясни след години на трудни, но купуващи време преговори. Всичко това обаче е точно този вид протакане, който според Болтън е по-лош от започването на война. Но също като множество предишни помощници на президента на САЩ, той може да научи, че Тръмп държи юздите на това реалити шоу.", "date": "2018.04.02", "title": "\"Вашингтон пост\": Тръмп може да не иска да започне война, но е възможно да се озове в такава"}
{"url": "http://www.mediapool.bg/desetki-zatvornitsi-byaha-evakuirani-ot-plovdivskiya-zatvor-zaradi-pozhar-news277510.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДесетки затворници бяха евакуирани в понеделник в двора на пловдивския затвор заради избухнал пожар.\r\n\tПламъците са тръгнали от една от колиите, като се предполага, че причината е неизгасена цигара, коментираха от местната пожарна.\r\n\tСигнал за инцидента е подаден към 11.15 часа, след което около 100 лишени от свобода са били изведени от килиите им.", "date": "2018.04.02", "title": "Десетки затворници бяха евакуирани от пловдивския затвор заради пожар"}
{"url": "http://www.mediapool.bg/mvr-sklyuchilo-samnitelni-dogovori-za-kaski-na-zavisheni-tseni-news277511.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Антикорупционният фонд\" сезира в понеделник Сметната палата и Агенцията за държавна финансова инспекция (АДФИ) за две обществени поръчки, сключени от МВР, при които са налице редица съмнения около цената, срока на изпълнение и избора на изпълнителя.\r\n\tСтава въпрос за закупуването на 460 противоударни каски с визьор през декември 2016 г. и за поръчката на още 330 подобни каски през септември 2017 г.\r\n\tИ двата договора са подписани с \"ПАНОВ\" ЕООД, въпреки че фирмата е изпълнила първата поръчка, нарушавайки 45-дневния срок за доставка с цели 128 дни. Освен това и двете поръчки са парафирани на значително по-високи цени от пазарните, твърди в сигнала си неправителствената организация.\r\n\tПо първия договор МВР е платило на фирмата изпълнител общо 429 640 лева без ДДС, като заради значителното забавяне на доставката от \"ПАНОВ\" ЕООД са поели неустойка от 32 995 лева. Втората поръчка, спечелена по-малко от година по-късно от същата фирма, е била на стойност 296 670 лева. Тя вече е изпълнена в срок, макар той да е съмнително кратък – едва 12 дни.\r\n\t\"Според наличната информация, ценовото предложение за единична цена за противоударна каска по договора от 2016 г. е 934 лв. без ДДС, а по договора от 2017 г. е 899 лв. без ДДС. Експертният анализ на цените на свободния пазар на това специализирано оборудване с идентична техническа спецификация сочи, че те не надвишават 150-200 USD за единичен брой най-висок клас модели противоударни каски с визьор, а за сравнение най-масовите предлагани модели са значително под 100 USD за единичен брой\", посочват от \"Антикорупционния фонд\".\n\n\r\n\tСпоред неправителствената организация съмненията около избора на въпросния изпълнител се засилват и от факта, че по данни в Търговския регистър \"ПАНОВ\" ЕООД има съвсем различен предмет на дейност.\r\n\tКолкото до 12-дневния срок за доставка на каските от втората поръчка, от \"Антикорупционния фонд\" допускат, че \"подобен изключително кратък срок може да означава по същество опит за ограничаване на конкуренцията, а от друга страна дава извънредно предимство при определянето на изпълнителя\".\r\n\tКак е бил оценен капацитетът на фирмата изпълнител, при положение че има доказано недобро изпълнение на предишния договор, питат от фонда в сигнала си до Сметната палата и АДФИ.\r\n\t\"Налице са и още съмнения за манипулации. Съществена разлика между двата договора, без обосновка, е разликата в гаранционния срок на доставените стоки. По първия договор от 2016 г. срокът е 2 години от датата на подписване на приемно-предавателния протокол, а в договора от 2017 г. – срокът е 10 години, т.е. 5 пъти по-дълъг за същия продукт (със същата техническа спецификация). Максималният възможен гаранционен срок според изискванията на процедурата води до това, че участникът \"ПАНОВ\" ЕООД получава максимален брой точки при оценка на подадената оферта\", уточняват от \"Антикорупционния фонд\".\r\n\tСпоред организацията по случая трябва да бъде проверено и дали в процедурата от 2016 г. не са взели участие свързани лица, въпреки забраната за това в Закона за обществените поръчки. Става въпрос за участието на \"Кар строй\" ЕООД, за чийто управител в Търговския регистър до края на февруари 2016 г. е посочен Ангел Панайотов Панов. Същият е бил и едноличен собственик на дружеството до 6 юни 2016 г. – само два месеца преди решението за откриването на процедурата по обществената поръчка.", "date": "2018.04.02", "title": "МВР сключило съмнителни договори за каски на завишени цени"}
{"url": "http://www.mediapool.bg/zhertvite-ot-sblasatsite-v-gaza-veche-sa-18-news277512.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПалестинец умря от раните си, получени по време на протестните акции по границата между ивицата Газа и Израел, предаде ДПА, цитирайки говорител на здравното министерство на Газа - контролирания от \"Хамас\" палестински анклав.\r\n\t \r\n\t29-годишният Фарис ал Регеб е бил прострелян в петък от израелски войници в корема. С неговата смърт убитите при протестите, започнали в края на миналата седмица, стават 18. \r\n\t \r\n\tИзраел казва, че в опита си да овладее бунтовете, стреля по \"главните подстрекатели\", но употребата на сила от армията предизвика загриженост в ООН, а правозащитни групи призоваха за независимо разследване на смъртните случаи. Израел обаче категорично не приема такова разследване. \n\n\r\n\t \r\n\tСпоред него 10 от убитите са активисти на въоръженото крило на \"Хамас\" (тази палестинска организация е смятана за терористична от мнозина на Запад) и на две други екстремистки групировки. \"Хамас\" признава, че петима от убитите са членове на въоръженото му крило. \r\n\t \r\n\tМного видеозаписи, които Израел отхвърля като \"пропаганда на Хамас\", показват как палестинци биват прострелвани, без да представляват непосредствена заплаха, отбелязва ДПА. \r\n\t \r\n\tЗапочнатите от палестинците протести, наречени \"Големия поход на завръщането\", ще продължат 6 седмици и кулминацията им ще бъде на 15 май - деня след 70-годишнината от основаването на Израел, наричан от палестинците Накба (Денят на катастрофата).", "date": "2018.04.02", "title": "Жертвите от сблъсъците в Газа вече са 18"}
{"url": "http://www.mediapool.bg/siderov-predlaga-borisov-da-organizira-sreshta-es-rusiya-v-bulgaria-news277513.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛогично е България, като председател на ЕС в момента, да организира среща ЕС-Русия по примера на срещата ЕС-Турция, каза лидерът на \"Атака\" Волен Сидеров.\r\n\t \r\n\tТова е възможно и според мен дори е очаквано от европейските лидери, защото усещам, че има нужда от нормализиране на отношенията с Русия, посочи той пред БНТ.\r\n\t \r\n\tСидеров приветства решението на правителството да не гони руски дипломати и коментира, че България е в различна позиция от страни като Франция, например, и на нас подобна стъпка би се отразила по-негативно.\n\n\r\n\t \r\n\tМога да се лаская от мисълта, че нашето участие в коалицията (управленската – бел.ред.) има тази благотворна роля в правилната посока, обобщи той.\r\n\t \r\n\tСидеров нарече случат с отровения бивш руски шпионин Сергей Скрипал \"мероприятие\", което било малко непрофесионално организирано.\r\n\t \r\n\t\"Даже тия дни се пошегувах, че малко е паднало нивото на Великобританските спецслужби\", каза той, солидаризирайки по този начин изцяло с руската позиция по въпроса.\r\n\t \r\n\tКакто е известно Москва многократно и в различни варианти се опитва да припише станалото на Великобритания, САЩ и Запада като цяло.\r\n\t \r\n\tМиналата седмица руското външно министерство стигна дори дотам да обвини Лондон, че не бил опазил живота на руски граждани, като за пример бяха посочени няколко имена на отявлени врагове на Владимир Путин като Александър Литвиненко и Борис Березовски.\r\n\t \r\n\tКоалиционният партньор на Сидеров в \"Обединение патриоти\" военният министър Красимир Каракачанов също е останал доволен от решението на премиера Бойко Борисов да не предприема повече стъпки на солидарност към Великобритания по случая \"Скрипал\". \r\n\t \r\n\t\"Решението на правителството да не се бърза по случая „Скрипал” и да не се гонят дипломати е правилно. Трябва да водим балансирана политика и както каза премиерът - да имаме открити канали за комуникации с Русия. Кризи е имало, има и ще има и в бъдеще. Диалогът обаче трябва да продължи, иначе отиваме в друга ситуация, която няма да е изгодна за българските граждани”, заяви Красимир Каракачанов пред Нова телевизия.\r\n\t \r\n\t\"Ако има безспорни доказателства за вината на Русия, естествено е, че България може да промени своята позиция. И никой не може да ни се сърди, ако решим да екстрадираме руски дипломати при доказване вината на руската страна”, допълни той.\r\n\t \r\n\t\"Поведението на много български политици през последните 60-70 години е било такова. Натискат ни от Москва – клякаме. Натискат ни от Брюксел да затваряме реактори на нашата централа – и ние клякаме. В съзнанието на хората се е изградил този стереотип – българските политици взимат решение под някакъв натиск. В конкретния случай решението беше взето на базата на докладите, които изнесоха службите за сигурност, и фактите, с които разполагахме”, обясни министърът на отбраната.\r\n\t \r\n\t\"Аз нямам информация някои от моите колеги да е бил притискан от Москва или от Брюксел да взима едно или друго решение. Никой не е притискал никого. Нито Обединени патриоти са натискали правителството, нито правителството е искало да взима друго решение”, каза той.\r\n\t \r\n\tПо думите му Русия има своите интереси на Балканите и се опитва да ги отстоява.\r\n\t \r\n\t\"Включително като не харесва факта, че повечето от балканските страни или са членове на НАТО, или имат намерения да станат такива. Турция от своя страна се опитва да води своя политика и в Близкия Изток, и на Балканите. Русия като световен играч е съвсем естествено да се възползва от тази ситуация. Няма да позволим намеса в нашите вътрешни работи. Когато има конфликт между ЕС и Турция, е нормално да потърсим баланса, това е и правилната политика\", допълни Каракачанов.", "date": "2018.04.02", "title": "Сидеров предлага Борисов да организира среща ЕС-Русия в България"}
{"url": "http://www.mediapool.bg/vanshniyat-ministar-meleshkanu-rusiya-ima-mnogo-solidno-shpionsko-prisastvie-v-rumaniya-news277514.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия има \"много солидно\" шпионско присъствие в Румъния, каза румънският външен министър Теодор Мелешкану, цитиран от БТА.\r\n\t \r\n\t\"Не зная в цифри, но ние усещаме много солидно присъствие на руски шпиони\", заяви Мелешкану.\r\n\t \r\n\tТова необичайно откровено изявление за руския шпионаж бе първият директен коментар на високопоставен румънски представител по темата напоследък, отбелязва АП. \n\n\r\n\t \r\n\tОтношенията между Румъния и Русия, които са като цяло хладни, се обтегнаха още повече миналата седмица, когато Румъния експулсира един руски дипломат заради атаката с нервнопаралитичен агент срещу бившия шпионин Сергей Скрипал, а Русия отвърна със същата мярка, допълва агенцията.\r\n\t \r\n\tПосланикът на Русия в Румъния Валерий Кузмин нарече експулсирането на руски дипломати \"проява на колективна лудост\", но Мелешкану възрази, че \"лудостта е била атаката в Солсбъри\".\r\n\t \r\n\tМелешкану ръководеше службата за външно разузнаване на Румъния от 2012 до 2014 г., припомня АП.", "date": "2018.04.02", "title": "Външният министър Мелешкану: Русия има \"много солидно\" шпионско присъствие в Румъния"}
{"url": "http://www.mediapool.bg/do-50-000-evro-finansirane-za-startapi-za-chisti-tehnologii-news277515.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо 50 000 евро финансиране може да получат успешните стартъпи, които участват в сезон на Акселератора на Climate-KIC и Клийнтех България. Програмата е за финансиране на бизнес решения за устойчив бизнес и чисти технологии и се осъществява за трета поредна година.\r\n\tОт изработването на готов продукт или услуга до спечелването на първи клиенти, инвеститори и навлизане на международни пазари, акселераторската програма дава необходимите инструменти и финансиране на българските предприемачи, за да превърнат идеите си в устойчиви бизнес решения.\r\n\tТази година, програмата подпомага бизнес проекти в две основни фази. За стартъпи в по-начален етап се предвижда финансиране до 25 000 евро. Кандидатите за него трябва да имат сформиран екип, доказана идея и бизнес модел. Успешните кандидати ще получат освен средства за развитие на бизнеса си и 6-месечно интензивно обучение и менторство. Тяхната цел ще бъде да достигнат до своите първи клиенти.\r\n\tДо 50 000 евро финансиране се предвижда за стартъпи в по-напреднал етап - стигнали вече до първите продажби. Кандидатите тук трябва да докажат и осъществят първите си продажби, като програмата ще осигури освен финансиране и менторство. Крайната цел на този етап е разрастването на бизнеса и привличане на инвестиции, които да гарантират бъдещ растеж.\r\n\tПрограмата на българското издание тече в синхрон с още 8 държави. Наред с интензивните работилници в София, екипите ще участват и в международни обучения и обмен с екипите, треньорите и ментори от другите локации.\r\n\tСамо няколко месеца след края на второто издание на Акселератора през 2017 г. 90 % от екипите реализират продажби и сделки на стойност над половин милион лева.\r\n\tЖелаещите да кандидатстват за участие в Climate-KIC Accelerator Bulgaria могат да го направят до 5-ти април .", "date": "2018.04.02", "title": "До 50 000 евро финансиране за стартъпи за чисти технологии"}
{"url": "http://www.mediapool.bg/shefat-na-vas-e-protiv-zakrivaneto-na-administrativni-sadilishta-news277516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на Върховния административен съд Георги Чолаков обяви, че \"ще се бори да не бъде премахнат и един административен съд\", защото на много места в страната гражданите няма къде другаде да получат защита.\r\n\t \r\n\t\"Административният съд трябва да бъде близо до гражданина, който търси защита. Има нещо много важно – в общия съд, с изключение на наказателните дела, влизаш по свое желание, ти преценяваш дали ще водиш делото или не. При административните нямаш никакъв друг шанс да получиш защита, освен чрез съда. Когато става въпрос за увеличаване на една пенсия с 5 лв., за социални помощи, нали си представяте, че ако закрием съда във Видин и човекът трябва да идва до София, делото му ще се обезсмисли и той ще се съгласи с администрацията, само за да спести разходи\", обясни съдия Чолаков в интервю за БНР.\r\n\t \r\n\tНеравномерната натовареност в съдебната система важи не само за общите, но и за административните съдилища. Един съдия в София решава месечно по 27 дела, докато неговият колега в Ямбол, например, само по 8 дела.\n\n\r\n\t \r\n\tШефът на ВАС смята, че този проблем може да се реши с прехвърляне на съдии от по-леко натоварените съдилища към онези, в които работата е много повече. Той обясни, че процесът вече е започнал.\r\n\t \r\n\t\"В Бургас са свръхнатоварени, имат над 20 дела на месец. В Сливен и Ямбол са по-малко натоварени. От 16 април ще командировам съдии от Сливен и от Ямбол, които ще правораздават в Бургас. Така ще забързаме правосъдието в Бургас\", каза съдия Чолаков.\r\n\t \r\n\tПо думите му това е била непопулярна мярка - имало недоволни съдии в Сливен и Ямбол, тъй като работата им ще се увеличи. Но той вече е провел разговор със съдиите и те са се съгласили, че това е единственият начин да бъде решен проблемът.\r\n\t \r\n\tЧолаков посочи, че трябва да се предприемат бързи и адекватни мерки за по-своевременното разглеждане на делата във Върховния административен съд.\r\n\t \r\n\t\"Анализирахме ситуацията във всяко отделение и единодушно решихме, че трябва да се предприемат мерки. Всички, образувани през 2017 г., дела за прекратяване на служебни правоотношения или за уволнения на военни, държавни служители и полицаи са пренасрочени до 30 юни 2018 г. Колегите ще влизат в извънредни заседания и ще ги поемат като допълнителни дела“, каза той.\r\n\t \r\n\tЧолаков смята, че изборът му за председател на ВАС е пробив за реформата в съдебната система.\r\n\t \r\n\t\"Бил съм в този съд пет години преди да стана председател и съм първият председател, който е избран измежду редовете на съдиите. В историята няма такъв избор. Аз съм пробивът, аз съм посочен от колегите. Аз съм част от тях и смятам, че много по-лесно работя с тях. Колегите са с мен и ме подкрепят, включително и при непопулярни решения, като да бъдат натоварени допълнително\", заяви Георги Чолаков.", "date": "2018.04.02", "title": "Шефът на ВАС е против закриването на административни съдилища"}
{"url": "http://www.mediapool.bg/investbank-izbrana-za-kupuvach-na-banka-viktoriya-news277517.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБанката, която показа най-сериозни проблеми при стрес теста на системата, е избрана за купувач на Търговска банка \"Виктория\". Офертата на \"Инвестбанк\" на Петя Славова е предпочетена пред тази на Българо-американска кредитна банка на Цветелина Бориславова и одобрена от Фонда за гарантиране на влоговете в банките,  \"24 часа\".\r\n\t\"Инвестбанк\" и БАКБ бяха финалисти при поредния опит за продажба на \"Виктория\", която е собственост на обявената в несъстоятелност Корпоративна търговска банка. Преди около месец БНБ даде предварително одобрение и на двамата кандидати. Крайният купувач е избран от синдиците на КТБ и одобрен от Фонда за гарантиране на влоговете в банките, който следи работата на синдиците. Новият собственик трябва да бъде одобрен и от БНБ.\r\n\tСиндиците на КТБ нито потвърдиха, нито отрекоха информацията за избора на \"Инвестбанк\". Обясниха, че официална информация ще има, след като бъде подписан договорът за продажба. Очаквало се това да стане скоро. Крайният срок е 7 април.\r\n\tОфициална информация няма и от Фонда за гарантиране на влоговете в банките.\r\n\t\r\n\tСлед финализирането на сделката \"Инвестбанк\" трябва да придобие 100% от капитала на \"Виктория\" - 31.6 млн. лева, и депозит на КТБ за около 85 млн. лв.\r\n\t\"Виктория\" е на загуба, която според последната информация на БНБ е над 5 млн. лева за година.\r\n\tСпоред информацията в \"24 часа\" \"Инвестбанк\" е била избрана за купувач, след като е предложила подобрена оферта, докато БАКБ се е отказала да наддава на всяка цена. По последна информация купувачът иска да консолидира двете банки, а не да остави \"Виктория\" като самостоятелна банка.\r\n\t\"Инвестбанк\" е банката, която се представи най-зле на стрес теста на банковата система през 2016 г. Тогава се оказа, че тя има недостиг на капитал. В края на април миналата година оттам обявиха, че са изпълнили препоръките на БНБ за попълване на капиталовите си буфери. Според последната информация на БНБ собственият ѝ капитал е 181.75 млн. лева, а годишният ѝ резултат е печалба от 229 000 лева.\r\n\t\n\n\r\n\tБАКБ и \"Инвестбанк\" участваха и в предишната процедура за продажбата на Виктория. Тази банка, която КТБ придоби малко преди да бъде затворена, така и не успя да предизвика сериозен международен инвеститорски интерес.\r\n\tТогава \"Инвестбанк\" не подаде обвързваща оферта и отпадна на полуфинала. БАКБ стигна до финала, но тогава за купувач беше предпочетена банката на Фуат Гювен Д Банк. БНБ обаче не даде разрешение за придобиването, тъй като избраният купувач искаше да запази Виктория като отделна институция, което според банковия регулатор не е устойчиво, ще изисква постоянна подкрепа от Д Банк и може да потопи собственик си.\r\n\tПри последния търг за Виктория интерес имаше и дружеството на Васил Божков \"Вабо Интернал\", но то не подаде обвързваща оферта. Консорциум от няколко австрийски компании - Kerbler Holding, Imfarr Beteiligungs и Green Finance, също беше сред кандидатите, но се отказа на начален етап. Eдна от компаниите - Kerbler Holding, преди участваше в консорциум с \"Лев инс\", но не бе допусната до финала.", "date": "2018.04.02", "title": "\"Инвестбанк\" избрана за купувач на банка \"Виктория\""}
{"url": "http://www.mediapool.bg/bahrein-otkri-novo-golyamo-petrolno-nahodishte-news277518.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБахрейн обяви, че е открил най-голямото през последните десетилетия находище на петрол и газ в страната, предаде Ройтерс, цитирайки държавната агенция БНА. То се намира край западния бряг на малкото арабско кралство от района на Залива.\r\n\t \r\n\tНаходището е шистово е се смята, че съдържа много повече петрол от този, който се произвежда сега от единственото, което Бахрейн експлоатира, и то заедно със Саудитска Арабия - Абу Сафа, открито през 1932 г.\r\n\t \r\n\tВ новооткритото има и много природен газ. Не се съобщават обаче подробности за количеството на запасите в него.", "date": "2018.04.02", "title": "Бахрейн откри ново голямо петролно находище"}
{"url": "http://www.mediapool.bg/3-ot-potrebitelite-na-feisbuk-biha-se-saglasili-s-usloviyata-za-polzvane-ako-gi-znaeha-news277519.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството потребители на Фейсбук (Facebook) нямат представа с какво се съгласяват, когато се регистрират за ползване на социалната мрежа, сочи ново проучване на Виенския университет, цитирано от ДПА.\r\n\t \r\n\tПроучването запознава 1019 участници с различни клаузи от условията за ползване на социалната мрежа, включително политиката й за \"истинско име\", безплатното използване на потребителските имена и профилни снимки в рекламите й, както и анализи на личните данни за проучвания и разработване на продукти.\r\n\t \r\n\tРезултатите от анкетата сочат, че 99 процента от участниците в нея не са знаели, че дават съгласието си за всичко това.\r\n\t \r\n\tОсвен това само 3 процента посочват, че биха се съгласили на всички клаузи в условията за ползване на Фейсбук, ако са имали възможност.\r\n\t \r\n\tАвторите на проучването стигат до заключението, че не може да става дума за информирано съгласие на потребителите на Фейсбук, напротив, според резултатите сегашната законова рамка е врата към комерсиално използване на лични данни, не само при Фейсбук, а въобще като цяло.", "date": "2018.04.02", "title": "3% от потребителите на Фейсбук биха се съгласили с условията за ползване, ако ги знаеха"}
{"url": "http://www.mediapool.bg/handelsblat-gartsiya-se-nuzhdae-ot-oblekchavane-na-dalga-za-da-izleze-ot-krizata-news277520.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГърция се нуждае от облекчаване на нейния дълг, за да може да остави зад гърба си кризата и в даден момент в бъдеще отново да стъпи фианнсово на крака, пише германският в. \"Ханделсблат\".\r\n\t \r\n\tВ публикацията се изтъква, че международните кредитори на Гърция имат основания да търсят допирни точки с Атина.\r\n\t \r\n\tПо данни на \"Ханделсблат\" държавният дълг на Гърция през декември 2017 г. е възлизал на 328,7 млрд. евро, а до края на тази година по преценки на гръцкото финансово министерство този дълг ще стигне до 332 млрд. евро.\r\n\t \r\n\tТова е огромно дългово бреме, съставляващо 180 на сто от брутния вътрешен продукт на Гърция. Става дума за размер, който дава основания да се смята, че дългът е неустойчив.\r\n\t \r\n\tОблекчаването на гръцкия дълг сега влиза в европейския дневен ред и от март е в ход подготвителна процедура с оглед този въпрос да бъде обсъден на срещата на финансовите министри от еврозоната на 27 април в София, отбелязва в.\"Ханделсблат\".", "date": "2018.04.02", "title": "\"Ханделсблат\": \"Гърция се нуждае от облекчаване на дълга, за да излезе от кризата\""}
{"url": "http://www.mediapool.bg/zapochva-proverka-na-mediyniya-pazar-za-kontsentratsiya-news277521.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАнтимонополната комисия започва проучване на медийния пазар в страната, както бе решено от правителството заради внесения от депутата от ДПС Деляна Пеевски медиен закон. Регулаторът е бил сезиран от министрите на икономиката, финансите и културата и сега ще проверява има ли концентрация на медийния пазар и създават ли се пречки за новопоявилите си участници.\r\n\tТова ще е вторият секторен анализ на медийния пазар, извършван от Комисията за защита на конкуренцията (КЗК), след изследването за периода 2009-2011 г., когато бяха открити проблеми с разпространението на печатните издания от няколко големи играчи. Дадените през 2013 г. препоръки към управляващите за разработване на специализирана нормативна уредба, регламентираща дейностите по издаване и разпространение на печатни издания, както и отношенията по веригата издатели - разпространители на едро – разпространители на дребно на печатни издания, както и въвеждането на мерки за стриктна отчетност на доставените и реализирани тиражи, обаче останаха без реакция.\r\n\tСега КЗК ще изследва медийния пазар в пет направления. Ще се проучи характеристиката, структурата на общия медиен пазар в страната - дейността на всички видове медии: вестници, списания и други периодични издания, медиите, разпространявани, чрез електронни съобщителни мрежи, като обществените или търговски електронни медии лицензираните или регистрираните обществени или търговски доставчици на аудио-визуални медийни услуги или радиоуслуги, както и онлайн новинарските услуги – електронните издания на вестници, списания, информационни агенции и други електронни издания.\r\n\tПредстои да се анализират и всички факти и обстоятелства, свързани с медийния пазар, за да установи дали има нарушаване на конкуренцията на общо ниво и при подпазарите и ако има такова – какви са причините.\r\n\tКЗК ще анализи концентрацията на сектора и динамиката на развитието му, както и дали има бариери за навлизането на нови участници и ако да, какви са причините за това.\r\n\tЩе се анализира и съществуващата и приложима нормативна уредба в страната спрямо медийния пазар, както и дали е налице саморегулация е сектора и от какъв характер е тя. Антимонополният орган на финала трябва да направи изводи за състоянието на конкурентната среда в общия медиен пазар и неговите подпазари в страната и да даде препоръки евентуално за подобряването му..\r\n\t    \r\n\tНе е посочен срок за приключване на секторния анализ, но практиката сочи, че това отнема много дълго време.\r\n\tАко секторният анализ приключи с констатации за нарушаване на конкуренцията на пазара, КЗК може да се сезира и за започне разследване срещу нарушителите.\r\n\tВ края на февруари на заседание на Министерския съвет бе прието решение, внесено от премиера Бойко Борисов, за създаване на работна група, която да изготви промени в действащото законодателство за собствеността и финансирането на медиите в България и тяхното разпространение. В работната група влизат именно тримата министри, писали до КЗК.\r\n\tРешението на кабинета дойде след като народният представител от ДПС Делян Пеевски и негови колеги внесоха в парламента проект за промени в Закона за задължителното депозиране на печатни и други произведения, афиширан като намерение за постигане на \"максимално прозрачна медийна среда\". В него се засяга и проблемът с разпространението на печатни издания. Самият депутат и издател обяви в медиите си, че с промените цели да разреши спорни въпроси с конкурентните му медии. Законопроектът е разпределен на парламентарни комисии, но все още не е обсъждан.\r\n\tПроверка на Medipool показа, че останалите партии в парламента възнамеряват да бавят до последно приемането на текстовете на ДПС. Ето защо управляващите неофициално обясниха, че ще търсят начини с всякакви провери, а в последствие и работни групи да бавят подобни законови промени.", "date": "2018.04.02", "title": "Започва проверка на медийния пазар за концентрация"}
{"url": "http://www.mediapool.bg/erdogan-nareche-netanyahu-terorist-news277522.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазмяната на остри реплики през последните два дни между президента на Турция Реджеп Тайип Ердоган и израелския премиер Бенямин Нетаняху продължи с думите на турския лидер, който нарече израелския си колега \"терорист\", предаде Асошиейтед прес.\r\n\t \r\n\tПолемиката се разрази, след като турският президент отправи вчера критики към Израел за насилието по време на протестите на палестинци в ивицата Газа. В отговор израелският премиер заяви в Туитър, че не приема да бъде поучаван \"от този, който безогледно бомбардира цивилни от години\".\r\n\t \r\n\t\"Ние не носим срама от инвазия, Нетаняху. Ти си нашественик и точно в момента се намираш в тези земи като нашественик. В същото време си и терорист\", заяви Ердоган пред поддръжници на управляващата Партия на справедливостта и развитието (ПСР).\r\n\t \r\n\t\"Ей Нетаняху, съвземи се\", заяви Ердоган в друга реч пред граждани преди окръжен конгрес на ПСР в Адана. \"Ти си терористична държава. Ясно е какво правиш в Газа, Ерусалим. Никой в света не те обича\", каза още турският президент.\r\n\t \r\n\t\"Трябва да знаеш следното: не се занимавай с угнетени хора. Не се занимавай с нас! Не чакай от нас положителна дума, когато не постъпваш честно\", добави Ердоган в обръщението си към израелския премиер.\r\n\t \n\n\r\n\tВ следващ туит Нетаняху заяви, че \"Ердоган не е свикнал да му отговарят, но трябва да започне да привиква. Този, който окупира Северен Кипър, нахлува на кюрдски територия и избива мирни граждани в Африн не може да ни проповядва морал и ценности\".\r\n\t \r\n\tВ петък десетки хиляди палестинци се събраха близо до границата с Израел на протести, които трябва да продължат шест седмици. В тях се настоява за правото на завръщане на палестинските бежанци, които са избягали или са били прогонени от домовете си във войната, последвала създаването на държавата Израел през 1948 г.\r\n\t \r\n\tНай-малко 15 палестинци, които се доближили до граничните ограждения, са били застреляни от израелски войници, а над 1400 са били ранени по данни на здравното министерство на ивицата Газа.\r\n\t \r\n\tИзраелската армия заяви, че е открила огън по протестиращи, които са замеряли войниците с камъни или коктейли \"Молотов\", стреляли са по тях или са се опитали да проникнат в Израел през граничните ограждения.\r\n\t \r\n\tУправляващото в Газа движение Хамас заяви, че петима от загиналите са членове на въоръженото му крило.\r\n\t \r\n\tСпоред Израел, който определя Хамас като терористична организация, осем от убитите са били членове на групировката, а други двама са били членове на различни екстремистки фракции.", "date": "2018.04.02", "title": "Ердоган нарече Нетаняху \"терорист\""}
{"url": "http://www.mediapool.bg/kim-chen-un-se-razvalnuval-dalboko-ot-yuzhnokoreiski-kontsert-v-phenyan-news277523.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун аплодирал с широка усмивка и останал дълбоко развълнуван от концерта на южнокорейски звезди в столицата Пхенян вчера, съобщи севернокорейската официална информационна агенция КЦТА, цитирана от Франс прес.\r\n\t \r\n\tАФП определя като изключително необичаен факта, че Ким е присъствал на това събитие. По принцип режимът в Пхенян се опитва да предотврати какъвто и да било досег на страната с южнокорейската култура.\r\n\t \r\n\tКим присъствал на концерта заедно със съпругата си И Сол-джу, бивша певица.\r\n\tСевернокорейският лидер се здрависал с южнокорейските изпълнители и им поднесъл най-дълбоки благодарности, съобщи КЦТА.\r\n\t \r\n\tЗа утре е предвиден още един подобен концерт, посочва Франс прес. Агенцията отбелязва, че тези културни прояви са поредният признак за изненадващото разведряване на отношенията между Севера и Юга след Зимните олимпийски игри в Пьончан през февруари. Тогава Ким изпрати в южнокорейския курорт севернокорейски спортисти, женска музикална формация и по-малката си сестра. Последваха различни дипломатически контакти, в резултат на които са планирани срещи на върха между двете Кореи, както и между КНДР и САЩ.", "date": "2018.04.02", "title": "Ким Чен-ун се развълнувал дълбоко от южнокорейски концерт в Пхенян"}
{"url": "http://www.mediapool.bg/novite-avtomobili-v-es-sas-sistema-za-avtomatichna-vrazka-s-avariyna-i-barza-pomosht-news277524.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт 31 март влезе в сила задължението всички нови автомобили и малки товарни автомобили в Европейския съюз да бъдат оборудвани със системата иКол (eCall), предаде италианската агенция Аджи.\r\n\t \r\n\tСистемата иКол представлява ново устройство, което в случай на забавяне, причинено например от инцидент, автоматично се обажда на спешния номер 112, който е валиден за всички 28 страни членки на ЕС.\r\n\t \r\n\tСензори в автомобила автоматично ще съобщават местонахождението му, точното време и посоката, в която е пътувал по време на инцидента.\r\n\t \r\n\tИмпулсът може да бъде и ръчно активиран, като се натисне съответния бутон от арматурното табло.\r\n\t \r\n\tУстройството иКол стана задължително с регламент 2015/758 на ЕС в контекста на мерките за намаляване броя на жертвите на пътя до 2020 година, съобщи френското списание Аутомобил (Automobile).\r\n\t \n\n\r\n\tПрез 2016 година в Европа при пътни инциденти са загинали 25 500 души, а тежко ранени са 135 000.", "date": "2018.04.02", "title": "Новите автомобили в ЕС със система за автоматична връзка с аварийна и бърза помощ"}
{"url": "http://www.mediapool.bg/trite-prevaplashteniya-na-borisov-dotuk-news277540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЩе развия една реплика на Арман Бабикян. В трите си мандата Бойко Борисов ни се явява в три различни роли. В първия той беше вътрешен министър, ловеше престъпници и наказваше. Във втория го играеше министър на строителството, скромно сравняван със строителя хан Омуртаг. В сегашния трети той е преди всичко външен министър, загрижен за световните дела и леко дистанциран от дребнавите ни местни проблеми.\r\n\tТози трети ипостас на лидера непрекъснато се обсъжда и - ако трябва да сложим ръка на сърцето - буди одобрение и отляво и отдясно, и от власт и от опозиция. То и предишните два бяха така измислени, че да се харесват, но се чуваха все пак едни писъци тук-таме - къде заради несправедливо притиснати опоненти, къде заради отклонени по някакъв начин европари. За външната политика обаче консенсусът е максимален в нашенските реалности, където обичайно доминира караницата.\r\n\t\r\n\tВземете акцента върху присъединяването на Западните Балкани, от които пиарите умело насочваха вниманието върху скъпата на сърцата ни Македония. Има ли нещо по-умилително от това да помогнеш на малкото братче, преглъщайки обидите? Ясно ни е, че България не може да направи много, за да убързи приемането на Скопие в ЕС. Затова пък успешно множи жестовете на церемониалната политика, като съвместно поклонение пред паметници и подписване на договор за добросъседство. Церемониите са за това - да произвеждат консенсус.\r\n\tЗащо така малко говорим за много по-напредналата в преговорите Сърбия? Дали е защото тя ни е традиционен съперник в този регион? Как ще реагираме например на съвсем прясната заплаха от страна на Русия, че щяла да прелети със самолетите си нашата територия да помага на православните братя в Косово? („Ще свали ли самолетите ни България?“, подиграват се от Кремъл) Трудна тема, неподходяща за външната ни политика.\n\n\r\n\t\r\n\tРотационното председателство на ЕС поднесе прекрасна възможност да станем важни без да правим нищо особено. Е, като изключим смяната на плочките и измитането пред НДК, разбира се. Ротационен дюшеш: идва ти редът да си важен, да покажеш рози, кукери и туристически рекламни клипове. Повече от година ни обработваха с това какви точно политики сме намислили и колко важни за България проблеми ще поставяме, после лека полека стана ясно, че тази работа с председателството е техническа и е нямало защо да очакваме нещо особено - даже било неприлично тъкмо домакинът да преследва свои интереси на такава среща, трябвало да умее да дава думата на другите, те да изразят позициите си. Хватката се състои в незабележима подмяна във времето на ТВ-говорителите – едните пламенно мислят, че трябва да имаме политики, другите са чели книги, където пишат какво точно прави ротационният председател.\r\n\tНещо подобно беше срещата във Варна между Ердоган и европейските лидери, домакинствана от г-н Борисов. Значението ѝ е, разбира се, голямо, защото хвърли мост между партньори, които се бяха докарали до там да не могат да си говорят. И, разбира се, консенсусно браво за г-н Борисов, успял да я организира – заговори се даже за влизане в историята. И все пак дайте да се замислим какво точно направи възможно това тъкмо ние да сме в ролята на неутралния терен? Дали не е това, че нямаме своя ясна и принципна политика по отношение на проблемите с Турция? Връщаме предполагаеми гюленисти, нямаме мнение за военната операция на Анкара в Сирия, не се изказваме по теми като човешки права, задържаме с години взаимосвързаните проблеми на тракийските бежанци и на прогонените при Възродителния процес. Да, националпопулистите традиционно разгарят омразата към всичко турско, но тя си остава за вътрешна употреба дори сега, когато са в правителството. От друга страна обаче не сме и истински поддръжник на Турция – не подкрепяме нейното присъединяване към ЕС, каквито позиции обикновено имат съседни страни, стремящи се да не бъдат външна граница на Съюза, не се чува практически нищо за нашето съюзничество в НАТО. Нито на единия стол, нито на другия.\r\n\t\r\n\tВ този ред на мисли ще си дадете сметка защо външната политика се превърна в новия, най-успешен ресурс на управлението ни: просто ние особена външна политика нямаме - нито имаме ресурса за това, нито волята. И понеже всички добре съзнаваме реалностите, радваме се, че в международен план България гледа да не шава много-много, според неувяхващата мъдрост на човека от народа Тодор Живков, подложен на натиск от Горбачов: \"Приземяване, приземяване... Другари, ние решихме да изчакаме да видим и най-накрая, ако трябва, ще се преустройваме...Ето така ще се огледаме, ще се поснижиме да мине тая буря, после ще видим какво ще правиме.\"\r\n\tКакво правим по случая Скрипал? Ами поснижаваме се. Трябва да сме солидарни със Запада, от който зависим. От друга страна зависим и от руски капитали, притискат ни електорално наши вътрешни проруски партии. Вижте дилемата: в едната посока имаме серията от руски агресии, които Москва цинично отрича – анексията на Крим, убийството на Литвиненко, свалянето на малайзийския пътнически самолет, обявеното от Путин предизборно ядрено превъоръжаване; от другата страна контрират с аргумента „а вие защо биете негрите“ - изтъкват измамния повод за иракската война, нападението срещу Либия, мистериозно свързано с финансирането на президентската кампания на Саркози, липсата на доказателства по атентата срещу папата.\r\n\tВсичко това са политически съображения, а не юридически. Въпросът е на кого вярваш и на чия страна заставаш, не какво точно казва някакъв съдия (впрочем не съществува глобално правосъдие, нали сме наясно).\r\n\tЗападните лъжи предизвикват разследвания на журналисти и опозиция, в последна сметка истината почти винаги излиза наяве и това струва кариерата на политици като Блеър, например. Руската е монументално мълчание, антизападно единство, отричане докрай, за да не стигаме до неразгадани убийства, като това на журналистката Политковская или опозиционера Немцов. На света остава да реши кое е по-убедително.\r\n\t\r\n\tНашата позиция е да поизчакаме, да се поогледаме, да видим кое повече ни изнася. Не гоним дипломати, ама може би ще изгоним. Спазваме санкциите, наложени над Русия, ама ще работим за тяхното вдигане. Обиждаме се от разни руски изказвания, ама същевременно развяваме руски байряци. Министър Захариева казва едно, проруският коалиционен партньор – съвсем друго... Ето откъде идва популярността на г-н Борисов в ролята на външен министър: уловил е българските очаквания в сферата на външната политика. Ако може да не взимаме страна, да минимизираме позицията си до някои ритуални жестове и да си караме по старому. Защото живковото „приземяване“ е вариант на поговорката „преклонена главица сабя не я сече“.\r\n\tНай-доброто на международната сцена е това, че е далеч - въздига естетически лидера, като същевременно отклонява вниманието от прозаичните проблеми на политическото всекидневие.", "date": "2018.04.02", "title": "Трите превъплъщения на Борисов. Дотук."}
{"url": "http://www.mediapool.bg/analiz-za-efekta-ot-razvalenite-dogovori-s-amerikanskite-tets-poiska-ombudsmanat-news277541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният омбудсман поиска повече информация и прозрачност какво точно е предприела държавата за развалянето на дългосрочните договори за изкупуване на тока от двете т.нар.. американски въглищни централи – ТЕЦ \"Ей И Ес Гълъбово\" и \"КонтурГлобал Марица Изток 3\". Мая Манолова призова още управляващите да изготвят икономически, финансов и правен анализ за това какви биха били последиците от разтрогването или предоговарянето на контрактите, за които работодателите твърдят, че изземат 486 млн. лв. годишно от домакинствата.\r\n\tТова стана след нейна среща с представители на Асоциацията на организациите на българските работодатели в понеделник. Разговорът бе по повод жалбата на шефовете на Българската стопанска камара Божидар Данев, на Асоциацията на индустриалния капитал в България Васил Велев, на Конфедерацията на работодателите и индустриалците Кирил Домусчиев и на Българската търговско-промишлена палата Цветан Симеонов срещу \"Ей И Ес\" и \"КонтурГлобал\" пред Манолова като физически лица.\r\n\t\"Институциите дължат пълна прозрачност по тази толкова важна тема на българското общество“, заяви Манолова пред журналисти след разговора.\r\n\t\"На мен като институция, която защитава правата на гражданите, ми липсва пълната информация за това какви действия са предприети и на каква фаза са те“, посочи още тя и попита дали някоя институция е правила анализ за ефекта от разтрогването на 15-годишните договори.\r\n\t\n\n\r\n\t\"Не съм съгласна неустойките да бъдат платени от гражданите“, декларира омбудсманът. Тя обяви, че ще поиска пълна информация от министерствата на енергетиката и на финансите, както и от енергийния регулатор за предприетите от тях действия по договаряне на спирането на контрактите. Според нея трябва да е ясна цената, която ще платят българските граждани, ако те се прекратят.\r\n\tВ средата на март, след посещение на еврокомисаря за Европейския енергиен съюз Марош Шефчович, стана ясно, че на двете американски компании е изпратена за съгласуване одобрена от Брюксел методология за . Централите ще получат компенсации, но договарянето на размера им ще стане в предстоящи преговори, които ще отнемат месеци. Двете дружества поискаха три месеца да се запознаят с предложения метод за изчисление на въпросните обезщетения. След това ще започнат разговорите дали той е приемлив. Методологията трябва да се съгласува и с\r\n\tбанките кредиторки на ТЕЦ-овете и разбирателство по въпроса не се очаква скоро.\r\n\t\r\n\tВасил Велев повтори след срещата с Манолова тезата на бизнес организациите, че американските централи всяка година изземват от българските домакинства 486.400 млн. лв. през цената на тока, тъй като енергията им се купува на преференциални цени за регулирания пазар на бита и малките фирми. Той даде за пример това, че определената от КЕВР цена на тока, продавана от НЕК на крайните снабдители за домакинствата е 70 лв/ МВтч, докато в същото време НЕК плаща по 106.70 лв. на \"КонтурГлобал Марица Изток 3\" за нейната енергия и по 168.66 лв. на \"Ей И Ес Гълъбово\", което е над двата пъти над пазарната цена.\r\n\tПредседателят на Управителния съвет на АИКБ посочи, че днес електрическата енергия на борсата струва около 45 лв., като последната седмица цените са били между 66 и 36 лв. за мегаватчас. Според изчисленията на Велев всяко българско домакинство плаща точно по 161 лв. за двете американски централи, като срещу тези пари обаче не получават престация. \"Точната дума е, че това е грабеж\", заяви той.\r\n\tМанолова посочи, че трябват промени в законодателството, които да регламентират обема на тези преференции, от които се ползват американските централи, ВЕИ-ата, когенерациите и някои топлофикации.\r\n\t\r\n\tРаботодателите предупредиха още, че готвещата се за завръщане на пазара на ток след три години престой ТЕЦ \"Варна\" може да се превърне в \"третата американска централа\". Причината е, че преустройваната за работи с природен газ централа иска от енергийния регулатор да включи нейната енергия в микса за бита на цена от 191 лв. за мегаватчас. По думите на Васил Велев тази стойност е поискана в заявлението, което е подала топлоелектрическата централа до КЕВР. ТЕЦ \"Варна\" е заявила 2 млн. мегаватчаса, както и газ, с който да се произведе тази електроенергия. \"Това е трета \"американска\" централа\", заяви Велев.\r\n\tСпоред него дори и комисията да натисне цената, максималното орязване е до 165 лв. за мегаватчас, което би довело до ръст на цената на тока с 16 на сто. Домакинствата ще бъдат ощетени с 250 млн. лв. годишно.\r\n\t\"В микса, ако ТЕЦ \"Варна\" замени АЕЦ \"Козлодуй\", а то няма кой друг да го замени, ще трябва да се надплатят тези 250 милиона лева от домакинствата\", каза Велев. По думите му бизнесът не може да се съгласи с 16-процентно поскъпване на тока и ще използва всички легални средства да не бъде допуснато това.\r\n\tОмбудсманът Мая Манолова подчерта, че искането на ТЕЦ \"Варна\" е абсурдно, защото ако договорите с т. нар. американски централи вече са подписани, то споразумението с тази централа ще бъде подписано тепърва и ще важи за бъдеще време и \"подобни фалове не бива да бъдат допускани\".", "date": "2018.04.02", "title": "Анализ за ефекта от развалените договори с американските ТЕЦ поиска омбудсманът"}
{"url": "http://www.mediapool.bg/polovinata-palnoletni-balgari-se-opredelyat-kato-istinski-religiozni-news277542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t \r\n\tБлизо 3.2 милиона пълнолетни българи (от общо 5.5. млн.) твърдят, че вярват в Бог, а 2.8 милиона се самоопределят като \"истински религиозни\". Това показва представително социологическо изследване на \"Галъп интернешънъл\", направено преди най-големия православен празник Възкресение Христово. Изследванията са независими от външно финансиране.\r\n\tБлизо 4.6 милиона пълнолетни българи се определят като източноправославни, а 500 хиляди – като мюсюлмани. Атеистите са 3% или над 150 хиляди души. Останалите представляват други изповедания или не могат да отговорят.\r\n\t\"Оказва се, че принадлежността към дадено вероизповедание е преди всичко обществено-политически етикет и се споделя широко, но истинската религиозност и вярата в божество не са толкова присъщи у нас – България е малко под средните нива на религиозност в света\", се казва в изводите на изследването.\r\n\tИзследването показва, че общо 2.2 милиона българи (41%) имат доверие в православната Църква, а 36% - не. Това показва, че вярата не върви задължително и с доверие в институцията. \"В последните години обаче доверието в Църквата у нас укрепна и е високо на фона на всички останали институции – макар и с колебания\", сочат изводите на \"Галъп\".\n\n\r\n\tСоциологическата агенция допълва, че изборът на патриарх Неофит през 2013 г. е повишил доверието, но различни скандали в годините след това очевидно влияят и водят до моментни колебания и амортизиране на популярността на Църквата.\r\n\tПо света 62% от хората по света се определят като религиозни, 25% се определят като нерелигиозни, 9% избират опцията атеисти, а останалите не могат да отговорят.", "date": "2018.04.02", "title": "Половината пълнолетни българи се определят като истински религиозни"}
{"url": "http://www.mediapool.bg/kremal-otricha-politicheski-motivi-za-aresta-na-miliarder-news277543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКремъл отрече арестът на руски милиардер, заподозрян в присвояването на 35 милиона евро, да е свързан с политически борби, предаде Франс прес.\r\n\t \r\n\tМосковски съд задържа в събота съоснователя на концерна \"Сумма\" Зиявудин Магомедов, чието състояние възлиза на 1,2 милиарда долара според сп. \"Форбс\". Той е заподозрян в кражби, незаконно присвояване на средства и създаване на престъпно сдружение.\r\n\t \r\n\tРуските медии свързаха преследването му отчасти със строежа на нов стадион в руския анклав Калининград за тазгодишното Световно първенство по футбол.\r\n\t \r\n\tТази афера - една от най-нашумелите в икономическите среди от ареста на олигарха опозиционер Михаил Ходорковски насам - веднага породи спекулации за мотивите за ареста, особено в момент, когато преизбраният руски президент Владимир Путин се очаква да състави ново правителство. Новият кабинет би трябвало да встъпи в длъжност в началото на май, отбелязва АФП.\r\n\t \r\n\tГоворителят на Кремъл Дмитрий Песков нарече \"политоложки клюки\" твърденията, че Магомедов е задържан в резултат на борби за надмощие на различни клики преди съставянето на новото правителство.\r\n\t \n\n\r\n\tЧетиридесет и девет годишният Зиявудин Магомедов се издига шеметно, печелейки доходни обществени поръчки по време на президентския мандат на Дмитрий Медведев (2008-2012 г.). Магомедов е следвал с вицепремиера Аркадий Дворкович.\r\n\t \r\n\tСпоред руските агенции Зиявудин е заподозрян, че заедно с брат си Магомед е присвоил 2,5 милиарда рубли (около 35 милиона евро по сегашен курс) държавни средства от различни строителни проекти.", "date": "2018.04.02", "title": "Кремъл отрича политически мотиви за ареста на милиардер"}
{"url": "http://www.mediapool.bg/zatyagat-se-pravilata-za-kreditirane-na-svarzani-firmi-news277544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравилата за банковото кредитиране на свързаните помежду си фирми се затягат от 1 януари 2019 г. Българската народна банка е приела насоки за това как кредитните институции да определят свързаните си клиенти. Те включват не само очевидни връзки като пряка собственост, но и икономическите зависимости между отделни фирми, които на пръв поглед нямат общо една с друга.\r\n\tЗа определянето на свързаните фирми и риска от експозиции към една или повече от тях финансовите институции трябва да ползват официална публична информация. За по-големи кредити обаче трябва да полагат и пропорционално по-големи усилия за установяване на свързаните компании.\r\n\tСпоред инструкциите на БНБ, ако експозициите към един клиент надвишават 5% от първичния капитал на банката, то за оценка на свързаните лица трябва да се направи \"изчерпателно проучване на всякакъв вид неофициална информация, както и информация, която не се ограничава до клиентите на институцията\".\r\n\tЗатягането на правилата би трябвало да ограничи случаи като този с фалиралата КТБ, където голяма част от кредитите бяха съсредоточени в групи от свързани помежду си фирми, които иначе се водят на различни собственици. Преките длъжници на банката в масовия случай бяха кухи фирми, които в последствие прехвърлят получените заеми по верига от компании с краен получател - действащи дружества. Последните обаче не се явяват пряк клиент на банката и съответно не са длъжници на фалиралата финансова институция.\r\n\t\r\n\tНасоките са разработени съгласно регламент на Европейския банков орган и приети от управителния съвет на БНБ. Те определят практиките, които да се прилагат в областта на големите експозиции и установяването на свързаност между клиентите на банката. Банките трябва да прилагат въпросните насоки, като ги внедрят в своите вътрешни правила, процеси или системи. БНБ от своя страна ще уведоми Европейския банков орган за решението си да прилага въпросните насоки.\n\n\r\n\tСпоред правилата компаниите трябва да групират клиентите си въз основата на контрол и да оценяват общо риска от експозициите си към тях. Доказателство за това може да е изготвянето на консолидирани отчети, т.е. резултатите от дейността на дъщерната фирма са включени в отчета за дейността на притежаващото я дружество. Свързаност посредством контрол има и ако компаниите не представят консолидирани отчети, но имат общи собственици, управители или акционери.\r\n\t\r\n\tЗа свързани клиенти ще се смятат и компании, които са икономически зависими една то друга. В този случай трябва да се оценява дали евентуалните финансови затруднения или несъстоятелност на даден клиент биха довели до затруднения при финансиране или изплащане на задълженията на друг клиент.\r\n\tТака ако една компания изцяло зависи от поръчките или доставките на друга и не може бързо да я замени с нов партньор, тогава двете дружества се смятат за свързани.\r\n\tТова изискване не важи, ако една институция може да докаже, че финансовите затруднения или несъстоятелност на клиент или доставчик няма да застрашат изплащането на задълженията ѝ към дадена банка.\r\n\tЗа икономическа зависимост се счита ситуация, в която клиент е гарантирал изцяло или частично експозицията на друг клиент и тя е толкова значима за гаранта, че той би изпитал финансови затруднения, ако възникне претенция. Свързано с дадена компания е и дружеството, което формира значителна част от приходите или разходите ѝ. За пример се дава собственик на търговски или жилищен комплекс, който разчита основно на приходите от един наемател, който не може лесно да замени.\r\n\tВ една група на свързани лица трябва да попадат и основните клиенти на дадена фирма, ако тя няма как да продаде бързо продукцията си на друго дружество поради нейната специфика, например.", "date": "2018.04.02", "title": "Затягат се правилата за кредитиране на свързани фирми"}
{"url": "http://www.mediapool.bg/nai-golyamata-buntovnicheska-grupa-v-iztochna-guta-napuska-anklava-news277545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата бунтовническа групировка в Източна Гута \"Джаиш ал ислам\" (Армия на исляма) започна да напуска Дума - последния град в района, който продължаваше да се съпротивлява на силите на режима на Башар Асад, предаде Асошиейтед прес.\r\n\t \r\n\tАвтобуси с членове на \"Джаиш ал ислам\" започнаха да напускат град Дума. Първите две групи от бойци и семействата им преминаха по хуманитарен коридор към пункта за проверка. След това автобусите ще се насочат към сборния пункт на шосето от Дамаск до Хомс и се очаква да пристигнат в граничещия с Турция град Джараблус през втората половина от деня.\r\n\t \r\n\tКонтролът над града е разделен между бунтовниците и турските войски.\r\n\tПо данни на правителствената телевизия \"Ал Ихбария\" пътят до Джараблус ще отнеме 9 часа.\r\n\t \r\n\tПравителството очаква бунтовниците да напуснат района, за да може да обяви, че контролира изцяло Източна Гута след бунт, продължил седем години. Вчера руският генерал Юрий Евтушенко, оглавяващ Центъра за помирение на враждуващите страни в Сирия, съобщи, че хуманитарният коридор вече е открит \"не само за мирните жители, напускащи Дума, а и за бойците от незаконните въоръжени формирования и техните семейства\".\r\n\t \n\n\r\n\tЗасега няма коментар от \"Джаиш ал ислам\".", "date": "2018.04.02", "title": "Най-голямата бунтовническа група в Източна Гута напуска анклава"}
{"url": "http://www.mediapool.bg/predi-diplomaticheskiya-skandal-skripal-tramp-pokanil-putin-vav-vashington-news277546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп е предложил на руския лидер Владимир Путин да се срещнат във Вашингтон, съобщиха информационните агенции.\r\n\t \r\n\tНовината беше съобщена първо от съветника на руския президент Юрий Ушаков. \r\n\t \r\n\tПоканата е бил отправена на 20 март, но засега не е имало никакво обсъждане за планиране на среща на върха.\n\n\r\n\t \r\n\tПо-късно администрацията на Тръмп потвърди и съобщи, че Белият дом е сред неуточнен брой \"възможни места\" за среща, които Путин и Тръмп са обсъдили.\r\n\t \r\n\t\"Както на 20 март самият президент потвърди, само часове след разговора си с президента Путин, двамата са обсъдили провеждането на двустранна среща \"в недалечно бъдеще\" на няколко възможни места, включително в Белия дом\", каза говорителка на Белия дом. \r\n\t \r\n\tТя допълни, че американското правителство няма какво повече да каже по въпроса.\r\n\t \r\n\tНа 20 март двамата президенти проведоха телефонен разговор, в който Тръмп поздрави Путин за победата на президентските избори в Русия, произведени на 18 март. Тогава Белият дом и Кремъл заявиха, че те са обсъдили възможна среща между двамата.\r\n\t \r\n\tОттогава Вашингтон изгони 60 руски дипломати и затвори руското консулство в Сиатъл заради твърденията за руска роля в отравянето на бившия разузнавач Сергей Скрипал и дъщеря му Юлия. Русия отговори съразмерно.\r\n\t \r\n\t\"На фона на тези събития е трудно да се обсъжда възможността за провеждане на среща на върха\", каза на пресконференция представителят на Кремъл Юрий Ушаков.\r\n\t \r\n\t\"Иска ни се да вярваме, че обсъжданията (за предложената среща) ще започнат\", допълни той. \"Иска ни се да се надяваме, че в един даден момент ще можем да започнем сериозен и конструктивен диалог.\"\r\n\t \r\n\tПутин и турският президент Реджеп Тайип Ердоган планират да обсъдят на срещата си на 3 април в Анкара сирийската проблематика, сътрудничеството в енергийната сфера и вноса на турска селскостопанска продукция, каза Ушаков, цитиран от ТАСС.\r\n\t \r\n\t\"Естествено, важен въпрос освен енергетиката е търговията в областта на селското стопанство. Миналата година Русия отмени ограниченията за вноса на редица турски селскостопански продукти и в резултат показателите на турския износ скочиха 1.6 пъти и достигнаха 1 милиард долара. Вероятно на срещата ще се обсъжда и въпросът за прословутите (турски) домати\", каза Ушаков.\r\n\t \r\n\tТой допълни, че Русия ще положи максимални усилия, за да приключи до 2020 г. доставката на зенитно-ракетните комплекси С-400 за Турция.\r\n\t \r\n\t\"Този въпрос е бил повдиган от Турция. Доколкото знам, от наша страна ще бъдат положени усилия това искане на Турция да бъде удовлетворено\", каза Ушаков в отговор на въпрос дали\r\n\t \r\n\tРусия възнамерява да ускори доставката на комплексите до 2020 г.\r\n\t \r\n\tТой заяви, че е планирано до 30 декември 2019 г. газопроводът \"Турски поток\" да бъде въведен в експлоатация, като по думите му по-голямата част от разрешенията за неговото изграждане са получени. \"Доставките по първата тръба ще са за турските потребители, а по втората към границата между Турция и ЕС, където се планира да бъде организирана точка на предаване.\"\r\n\t \r\n\tУшаков добави, че засега не е планирана среща на Путин със севернокорейския лидер Ким Чен-ун. На 5 април обаче в Москва ще пристигне специален представител на китайския президент Си Цзинпин, който ще информира Путин по актуални въпроси, сред които вероятно разговорите миналата седмица между Си и Ким.", "date": "2018.04.02", "title": "Преди дипломатическия скандал \"Скрипал“ Тръмп поканил Путин във Вашингтон"}
{"url": "http://www.mediapool.bg/trudovi-inspektori-sa-bili-napadnati-pri-proverka-na-stroitelen-obekt-news277547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ опит да изпълнят служебните си задължения, инспектори от Дирекция „Инспекция по труда“ Благоевград са станали жертва на агресивно поведение от страна на проверявано лице, представило се като Антон Балтаджиев. Това съобщиха в понеделник от Главната инспекция по труда (ГИТ). Агресивният мъж не е допуснал проверяващите да извършат проверка на строителен обект, на който са работили около 10 работници.\r\n\tСанкцията за неоказано съдействие е 20 000 лв. В последствие мъжът е разпространил клип, в който обвинява контролните органи на агенцията в тормоз и рекет в частен имот. За неоснователните обвинения ГИТ ще сезира компетентните органи, за да му бъде потърсена отговорност.\r\n\tСпоред Кодекса на труда инспекторите по труда имат право “да посещават по всяко време министерства, други ведомства, предприятията и местата, където се извършва работа“, което е основание да бъде започната проверка на визирания строеж.\r\n\tОбектът на контрол е идентифициран, след като при посещение на други предприятия в района инспекторите са установили визуално, че се извършва дейност от около 10 строителни работници. Работниците работят на втора плоча без лични предпазни средства и се подготвят да изливат бетон. Обектът не е обособен по надлежния ред с информационна табела.\r\n\tЗаради агресивното поведение на проверяваното лице е потърсено съдействие от полицията. До пристигането на органите на реда работниците са напуснали обекта.\n\n\r\n\tИнспекцията по труда продължава проверката. Ще бъдат изискани документи от общината и от Регионалната дирекция за национален строителен надзор, за да се установи статутът на строежа.", "date": "2018.04.02", "title": "Трудови инспектори са били нападнати при проверка на строителен обект"}
{"url": "http://www.mediapool.bg/za-40-ot-malkite-firmi-obshtestvenite-porachki-sa-naglaseni-news277548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 40 на сто от компаниите смятат, че победителят в обществените поръчки е предварително набелязан. Това показва проучване на Българската търговско промишлена палата сред нейните членове. В него са участвали предимно микро, малки и средни фирми.\r\n\tЕдва 22 на сто от тях са участвали в обществени поръчки и са печелили. Толкова е и делът на тези, които никога не са участвали в търгове на държавата, общините и техните структури и фирми.\r\n\tОсновните причини за това са сложната документация (55% от анкетираните), непосилните за малки фирми банкови гаранция (30 на сто), липсата на информация за поръчките (21%) и прекалено големият им обем, невъзможен за изпълнение от малки компании (21%).\r\n\tСпоред анкетираните новият Закон за обществените поръчки, който влезе в сила през 2016 г., не е подобрил ситуацията в сектора. Около 2/3 от анкетираните предлаган обществените поръчки да се обявяват и провеждат само по електронен път, при ясни критерии. Според една четвърт при подбора не трябва да се включват субективни критерии като отлагане на плащанията, специфични конкретни изисквания, отнасящи се до определен модел продукт или до определена услуга. Около 40% предлагат определен процент от обществените поръчки да бъде достъпен само за малки и средни фирми. Една трета искат да отпадне възможността за директно възлагане на поръчки или чрез преговори с конкретно избрани фирми.\r\n\tПрез миналата година са сключени договори за над 7 млрд. лева, показват данните на Агенцията за обществени поръчки. По-голямата част от сумата е за поръчки с голям бюджет, които се предполага, че не са достъпни за малки и средни фирми.", "date": "2018.04.02", "title": "За 40% от малките фирми обществените поръчки са нагласени"}
{"url": "http://www.mediapool.bg/turski-patni-politsai-globiha-shofyorite-ot-tsyala-svatba-news277549.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМладоженци закъсняха за сватбата си, защото бяха спрени и глобени от полицаи. Фишове за нарушаване на правилата за движение получиха и шофьорите на колите от сватбарската колона. Санкционираните са общо 37, съобщава турската частна телевизия НТВ.\r\n\tСлучката е станала на 1 април, когато сватбарската колона била спряна на магистрала в Турция, тъй като колите блокирали всички ленти на аутобана и се движили с ниска скорост.\r\n\tПътната полиция е била уведомена за случая от други шофьори на пътя. Сватбарската автоколона била засечена от камерите, проследяващи трафика, и спряна на полицейски пункт. Първоначално сватбарите решили, че става въпрос за първоаприлска шега.\r\n\tИзвестно време полицаите се чудели какво да предприемат, след като забелязали, че колите са украсени за сватба, но после наложили на всички водачи от колоната глоби от по 108 турски лири (22 евро). Проверката продължила около час и булката и младоженецът закъснели за сватбата си.\r\n\tНа тържеството, което макар и със закъснение все пак се състояло, гостите на шега закичили младоженеца не само с пари, но и със събраните фишове.", "date": "2018.04.02", "title": "Турски пътни полицаи глобиха шофьорите от цяла сватба"}
{"url": "http://www.mediapool.bg/kanada-italiya-i-germaniya-shte-priemat-chast-ot-hilyadite-afrikanski-migranti-v-izrael-news277550.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бенямин Нетаняху каза, че Канада, Италия и Германия ще приемат част от хилядите африкански мигранти, потърсили убежище в Израел по силата на споразумение между Израел и Върховния комисариат на ООН за бежанците (ВКБООН), предаде Ройтерс.\r\n\t \r\n\tИзраел възнамерява да прехвърли 16 250 мигранти в западни страни.\r\n\t \r\n\t\"Това е уникално споразумение между Върховния комисар на ООН и държавата Израел за извеждане на 16 250 души в развити страни като Канада, Германия или Италия - такъв ангажимент пое Върховният комисар - за организиране на извеждането и дори за финансирането му\", каза израелският премиер по телевизията.\r\n\t \n\n\r\n\tНа останалите мигранти, много от които са кандидати за убежище, ще им бъде позволено да останат в Израел поне още пет години, се казва в съобщение на кабинета на премиера Бенямин Нетаняху.\r\n\t \r\n\tПо-рано израелските власти обявиха, че са отменили плана си да депортират африкански мигранти в Африка, а вместо това са се споразумели с Върховния комисариат на ООН за бежанците, предаде Ройтерс.\r\n\t \r\n\tСъдбата на около 37 000 африканци в Израел се превърна в морална дилема за държава като него, основана като убежище за евреите от преследвания и техен национален дом. Дясното правителство е под натиск от твърдото си ядро избиратели, които са националистически настроени и искат имигрантите да бъдат изгонени, докато други призовават те да бъдат оставени и приети, отбелязва Ройтерс.\r\n\t \r\n\tПрез февруари израелските власти започнаха да изпращат уведомления до 20 000 африкански мигранти мъже, че разполагат с два месеца да напуснат Израел или рискуват да бъдат вкарани в затвора.\r\n\t \r\n\tИзраелското правителство предложи на мигрантите, повечето от които са от Судан и Еритрея, по 3500 долара и самолетен билет към някоя сигурна дестинация в друга страна от Субсахарска Африка, която според израелски медии е Руанда.\r\n\t \r\n\tПравозащитни организации, които се застъпиха за мигрантите, обаче отстояват тезата, че много от тях са избягали от тормоз и военни конфликти и че депортирането им, било то в родината им, или в друга африканска страна, ще ги изложи на още по-голяма опасност.\r\n\tОрганизациите заведоха иск срещу депортацията във върховния съд на Израел, който на 15 март постанови временно изпълнението й да бъде спряно.\r\n\tПрез последните повече от две години, в резултат на построената от израелските власти ограда по границата с Египет, притокът на мигранти от Африка, влизащи незаконно в Израел, почти спря. От 2005 г., докато границата все още беше доста пропусклива, в Израел влязоха общо 64 000 африканци, макар че хиляди от тях впоследствие си тръгнаха.", "date": "2018.04.02", "title": "Канада, Италия и Германия ще приемат част от хилядите африкански мигранти в Израел"}
{"url": "http://www.mediapool.bg/sofiyskata-voda-veche-se-analizira-i-za-uran-news277551.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВодата в София вече се следи и за наличие на уран, сред като Лабораторният изпитвателен комплекс (ЛИК) на концесионера разшири обхвата на извършваните микробиологични анализи. Проверява се и количеството на използваните при пречистването на водата белина и железен трихлорид, както и химическото съдържание на утайките., съобщиха от \"Софийска вода\" в понеделник.\r\n\t\"Аз и колегите ми гарантираме, че водата в София е с превъзходно качество и е една от най-добрите води не само в България, но и в Европа\", заявява Весела Стефанова, старши мениджър \"Лабораторен изпитвателен комплекс\".\r\n\tВсяка година лабораторията взема около 2000 контролни проби от пунктовете за мониторинг на водата по целия ѝ път от язовирите \"Искър“ и \"Бели Искър“, през пречистването и доставянето до домовете на столичани.\r\n\tЗа жителите на София е създадена и , с която да следят качеството на водата.", "date": "2018.04.02", "title": "Софийската вода вече се анализира и за уран"}
{"url": "http://www.mediapool.bg/pochina-bivshata-sapruga-na-nelsan-mandela-uini-news277552.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 81-годишна възраст след дълго заболяване почина бившата съпруга на Нелсън Мандела - Уини Мандела, съобщиха световните агенции.\r\n\t \r\n\tГоворител на клиниката в Йоханесбург, в която се е лекувала Уини Мандела, каза, че заради заболяването й тя е била хоспитализирана на няколко пъти от началото на годината.\r\n\t \r\n\t\"Тя си отиде днес следобед, спокойно, заобиколена от семейството си\", каза говорителят Виктор Дламини.\n\n\r\n\t \r\n\tУини Мадикизела-Мандела беше една от иконите на борбата срещу апартейда. Тя бе вдъхновителка на борбата срещу апартейда през 27-те години, през които Нелсън Мандела бе в затвора. \r\n\t \r\n\tУини Мандела обаче се превърна впоследствие в пораждаща полемика фигура. \r\n\t \r\n\tНаричана \"майка на нацията\", тя е обвинена, че е насърчавала насилието по време на борбата срещу сегрегационисткия режим. Самата Мадикизела-Мандела бе задържана на няколко пъти по време на борбата срещу управлението на бялото малцинство. \r\n\t \r\n\tНелсън Мандела бе освободен през 1990 г. Яростните изявления на Уини Мандела и обвиненията в убийство, повдигнати срещу нейни охранители, бързо я отдалечиха от съпруга й. Двойката се разведе през 1996 г. след 40-годишен брак и две години след като Нелсън Мандела стана първият цветнокож президент на Република Южна Африка. \r\n\t \r\n\tДвойката има две деца.\r\n\t \r\n\tПо повод кончината на Уини Мандела бившият англикански южноафрикански архиепископ Дезмънд Туту припомни, че Уини Мандела е отказвала да се примири с присъдата на съпруга си, с постоянния тормоз срещу семейството й от страна на силите за сигурност, със задържанията и забраните. \r\n\t \r\n\tДезмънд Туту каза, че нейното поведение го е вдъхновило дълбоко. Уини Мандела е била вдъхновител и за поколения активисти, допълни той.", "date": "2018.04.02", "title": "Почина бившата съпруга на Нелсън Мандела – Уини"}
{"url": "http://www.mediapool.bg/alibaba-pridobiva-nai-golemiya-dostavchik-na-hrana-v-kitai-news277553.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайският гигант в интернет търговията \"Алибаба груп\" (Alibaba Group) подписа споразумение за изкупуването на останалите акции на най-голямата китайска платформа за\r\n\tдоставки на храна Ele.me. Сделката е за 9.5 млрд. долара, съобщи в. \"Чайна дейли\", цитиран от световните агенции в понеделник.\r\n\t\"Тази стъпка ще стане истински пробив в изпълнението на плана на компанията - от нова търговия към нова форма на потребление\", пише в официалното изявление на вицепрезидента на Алибаба Чжан Юн. По думите му Ele.me ще даде възможност да се усъвършенства и създаде \"необходимата инфраструктура за изпълнението на нова форма на търговия на дребно\".\r\n\tСпоред постигнатото споразумение основателят на платформата Чжан Сюйхао ще запази поста си на председател на Ele.me, а Чжан Юн ще стане негов генерален директор.\r\n\tЕксперти отбелязват, че една от причините за тази сделка е засилващата се конкуренция между телекомуникационните компании в Китай. Новата услуга на Алибаба ще се конкурира с онлайнплатформата за поръчки на храна и хранителни продукти \"Мейтуан\" (Meituan), която е собственост на най-голямата китайска компания в сферата на телекомуникациите \"Тенсент\" (Tencet).\r\n\tСпоред наблюдатели \"конкуренцията между лидерите на китайския пазар постепенно преминава от онлайн сферата в офлайн пространството\".\r\n\tEle.me е основана през 2008 г. и по официални данни делът й на китайския пазар е около 49 на сто.", "date": "2018.04.02", "title": "\"Алибаба\" придобива най-големия доставчик на храна в Китай"}
