{"url": "http://www.mediapool.bg/45-000-demonstriraha-v-bryuksel-v-podkrepa-na-nezavisimostta-na-katalunya-news272825.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 45 000 души участваха в демонстрация в квартала с европейските институции в Брюксел в подкрепа на независимостта на Каталуня, предаде Франс прес, като се позова на данни на белгийската полиция.\r\n\t\r\n\tМитингът бе свикан по призива на две асоциации, защитаващи идеята за независимост на испанската автономна област. Първоначално те бяха казали, че очакват в протеста да се включат около 20 000 души.\r\n\t \r\n\tДемонстрантите се събраха в парк близо до европейските институции и после тръгнаха на протестно шествие. В него участва и отстраненият каталунски лидер Карлес Пучдемон. В кратко изявление пред демонстрантите той изрази задоволство от успеха на проявата.\r\n\t \r\n\tУчастниците в шествието издигнаха каталунски знамена. Те призоваха за освобождаването на каталунските политици, които се намират в ареста в Испания, и носеха плакати с призив за европейска солидарност.\r\n\t \r\n\t\"ЕС трябва да ни помогне, защото ние сме европейски граждани\", казва Пер Леал, който бе дошъл в Брюксел заедно с цялото си семейство от Барселона, за да участва в демонстрацията. \"Искаме да бъде свободни\", допълни той.\r\n\t \n\n\r\n\tНа някои плакати беше направен паралел между поведението на испанския премиер Мариано Рахой и диктатора Франсиско Франко. Протестиращи упрекнаха и председателя на Европейската комисия Жан-Клод Юнкер, че е застанал на страната на испанското правителство, което пое контрол върху Каталуня и отстрани регионалното правителство след едностранното обявяване на независимост на 27 октомври след непризнат от Мадрид референдум.\r\n\t \r\n\t\"Това ли е демокрацията? Защитавате я, когато ви изнася\", пишеше под портрет на Юнкер, носен от демонстрантите.\r\n\t \r\n\tАтмосферата на митинга като цяло бе празнична. Възползвайки се от празнични дни в Каталуня, демонстранти дойдоха в Брюксел със самолети, автобуси и дори с каравани.\r\n\tТе буквално щурмуваха хотелите в столицата на Европа. Някои намериха приют и при местни жители - фламандски и валонски семейства.\r\n\t \r\n\tДемонстрацията продължи три часа. Тя се проведе две седмици преди предсрочните избори в Каталуня на 21 декември.\r\n\t \r\n\tВ Мадрид испанският вицепремиер Сорая Саенс де Сантамария каза, че Карлес Пучдемон води предизборна кампания от Брюксел по повод днешната демонстрация.\r\n\t \r\n\t\"Обикновено кандидатите, водещи кампания, отиват да търсят гласовете на избирателите, а този път изглежда избирателите на Пучдемон му отидоха на гости\", иронизира тя.\r\n\t \r\n\tБившият каталунски премиер и още четирима отстранени регионални министри са в Брюксел, след като бяха отстранени от своите постове. Вчера те обявиха намерението си да останат в Белгия за момента - ден след като испански съдия оттегли европейските заповеди за арест срещу тях.", "date": "2017.12.07", "title": "45 000 демонстрираха в Брюксел в подкрепа на независимостта на Каталуня"}
{"url": "http://www.mediapool.bg/bryuksel-iska-33-000-evro-dnevna-globa-za-bulgaria-zaradi-zabaveni-zakoni-news272802.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия поиска България да плаща общо над 33 000 евро на ден глоби за неприети закони в две области. Страната не е отразила в нормативните си актове европейските правила в областта на авторското право и тези за развитие на морските територии. От Европейската комисия съобщиха в четвъртък, че са поискали Съдът от ЕС да определи глобите за двете нарушения.\r\n\tКонкретният размер на глобата се фиксира от Съда на ЕС, но не може да превишава поисканите от ЕК суми. Санкциите се плащат от деня на решението или друга дата, определена от съд, до деня, в който страната се съобрази с европейските правила. Плащането на санкцията става или чрез удържане от парите по европрограми, или чрез директни преводи от националния бюджет.\r\n\tПоисканата от Брюксел глоба за нарушение на правилата за авторското право е 19 121 евро на ден. Тя е заради непълното отразяване в местното законодателство на директивата за защита на авторското право.\r\n\tОсвен за България ЕК иска глоби и за Люксембург, Румъния и Испания.\r\n\tДирективата, която България нарушава, въвежда общи правила и стандарти за финансов мениджмънт и прозрачност за организациите за колективно управление на авторски права. Те събират такси за използване на продукти, обект на авторското право, и след това разпределят постъпленията сред авторите. Европейските правила, които трябва да подобрят управлението на въпросните организации, са факт от февруари 2014 г. Националното законодателство трябвало да бъде съобразено с нея до 10 април 2016 г., но до момента ЕК няма информация това да е направено.\n\n\r\n\tБрюксел иска от съда да наложи и глоба от 14 089 евро на ден на България за неспазване на директивата за развитие на морските територии. Подобни искове има и срещу Финландия и Гърция. Тази директива от 2014 г. е трябвало да бъде отразена в българското законодателство до 18 септември 2016 г. България обаче не е уведомила комисията за това дали е приела правилата. Целта на директивата е човешките дейности в морските територии като корабоплаване, рибарство, производство на енергия и други да се планират съвместно от страните. Така трябва да се осигури по-ефективно, отговорно и сигурно използване на морските ресурси, припомнят от ЕК.", "date": "2017.12.07", "title": "Брюксел иска 33 000 евро дневна глоба за България заради забавени закони"}
{"url": "http://www.mediapool.bg/mvnr-statutat-na-erusalim-tryabva-da-se-dogovori-chrez-pregovori-news272795.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтатутът на Ерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии. Toва се посочва в позиция на българското Външно министерство по повод решението на американския президент Доналд Тръмп да признае Ерусалим за столица на Израел. \r\n\t \r\n\tТака България стана поредна страна, която осъжда промяната на американската политика в Близкия изток. \r\n\t \r\n\t\"Всяка промяна на статута на Ерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес\", посочват от МВнР. \n\n\r\n\t \r\n\t\"В качеството си на страна-членка на ЕС България ще остане ангажирана с регионалните и международните партньори, в това число с \"Квартета\"  за Близкия изток ( САЩ, Европейския съюз, ООН и Русия – бел.ред.), в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност\", завършва българската полиция.", "date": "2017.12.07", "title": "МВнР: Статутът на Ерусалим трябва да се договори чрез преговори"}
{"url": "http://www.mediapool.bg/siriyskata-pravitelstvena-delegatsiya-shte-se-varne-na-pregovorite-v-zheneva-na-10-dekemvri-news272798.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреговорният екип на сирийския президент Башар Асад възнамерява да бъде в неделя в Женева за участие в 8-ия кръг на мирните преговори с опозицията, съобщи сирийската информационна агенция САНА, позовавайки се на източник от външното министерство, предаде Ройтерс.\r\n\t \r\n\tДелегацията напусна преговорите миналата седмица и се върна в Дамаск. Вчера те продължиха без нейно участие.\r\n\t \r\n\tПравителството хвърли вината върху опозицията заради безкомпромисната й позиция за бъдещето на Асад. Миналия месец на среща в Рияд опозицията отхвърли всякаква бъдеща роля на Асад в Сирия.", "date": "2017.12.07", "title": "Сирийската правителствена делегация ще се върне на преговорите в Женева на 10 декември"}
{"url": "http://www.mediapool.bg/bivshi-ruski-ministar-zayavi-pred-sada-che-e-zhertva-na-chudovishtna-provokatsiya-news272799.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият руски министър на икономиката Алексей Улюкаев, който е съден за подкуп, каза, че е жертва на \"чудовищна и жестока провокация\", предаде Ройтерс.\r\n\t \r\n\tУлюкаев представи заключителните си аргументи пред съда. Той не се призна за виновен по повдигнатите му обвинения.\r\n\t \r\n\tУлюкаев е най-висшият руски служител, арестуван от 1993 г. Той беше задържан миналата година в централата на руската петролна компания \"Роснефт\".\r\n\t \r\n\tСпоред прокуратурата Улюкаев е приел подкуп от 2 милиона долара от шефа на \"Роснефт\" Игор Сечин. Тя иска присъда от 10 години затвор за Улюкаев, който твърди, че е станал жертва на провокация, устроена му от Сечин.\r\n\t \r\n\tСъдът в Москва трябва да обяви на 15 декември присъдата по делото, допълва Асошиейтед прес.", "date": "2017.12.07", "title": "Бивши руски министър заяви пред съда, че е жертва на \"чудовищна провокация\""}
{"url": "http://www.mediapool.bg/bsp-yahna-zdravnite-skandali-s-predlozheniya-sreshtu-chastnite-bolnitsi-i-reeksporta-news272803.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП яхна вълната от пиар акции срещу кражбите в здравеопазването от последните дни и се отчете със собствена порция предложения - като например да не се лицензират повече частни болници, общинските и държавните болници да се преобразуват, за да не са повече търговски дружества, както и да се криминализира реекспортът на лекарства.\r\n\t, обяви лидерът на БСП Корнелия Нинова в четвъртък в парламента.\r\n\tТя заяви, че левицата си поставя амбициозната цел до края на март да се опита да постигне национален консенсус за нов модел в здравеопазването, който да бъде включен в бюджета за 2019-та. Нинова уточни, че все още предложенията на БСП не са консултирани с други партии и разговорите предстоят.\r\n\t, коментира лидерът на БСП. Нинова уточни, че партията й е категорично против закриването на общински болници.\r\n\tПредложението на БСП да се наложи мораториум върху лицензирането на частни болници идва само седмица след като нейните депутати гласуваха против предложения в бюджета на НЗОК за догодина мораториум за финансиране на нови болници, медицински дейности и лекарства. Сега БСП предлага същото и дори по-тежко ограничение, но само на частните болници, за което ГЕРБ и ДПС припомниха, че е противоконституционно.\n\n\r\n\t“, коментира председателят на здравната комисия в парламента Даниела Дариткова (ГЕРБ).\r\n\tСпоред нея и другите предложения на левицата за преобразуване на държавните и общинските болници от търговски дружества в лечебни заведения и криминализацията на реекспорта на лекарства са \"политическа употреба на проблемите в здравеопазването“.\r\n\t, коментира Дариткова.\r\n\tХасан Адемов от ДПС заяви, че това, с което категорично са съгласни в групата му, е необходимостта от надпартиен консенсус по какъв модел да се развива здравеопазването. Той обаче също коментира, че е противоконституционно да се ограничава стопанската инициатива.\r\n\tСпоред него големият проблем е, че всяка една болница, получила лиценз от министъра на здравеопазването, има право да сключи договор с НЗОК и трябва да се търсят решения именно в тази посока.\r\n\tОсвен това той посочи, че ако трябва да се регистрират по друг закон, лечебните заведения трябва да минат през фалит по Търговския закон, което означава, че някой трябва да плати задълженията им.\r\n\t, коментира депутатът от “Обединени патриоти“ Калин Поповски. Иначе той се съгласи, че реекспортът на лекарства “абсолютно трябва да бъде класифициран като престъпление“. От партия \"Воля\" на Веселин Марешки също заявиха, че за нелегален реекспорт трябва да се носи наказателна отговорност.\r\n\tНе е ясно обаче кое точно ще се квалифицира като престъпление, тъй като в голямата си част реекспортът на лекарства е легален и е част от свободното движение на стоки и услуги в ЕС.", "date": "2017.12.07", "title": "БСП яхна здравните скандали с предложения срещу частните болници и реекспорта"}
{"url": "http://www.mediapool.bg/ek-predstavi-ideite-si-za-nova-vseobhvatna-politika-v-oblastta-na-migratsiyata-news272804.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи в четвъртък предложение за постигане на всеобхватно споразумение до юни догодина за устойчива политика в областта на миграцията. Същевременно комисията отчете спад от 63 процента в броя на незаконно проникналите в ЕС мигранти спрямо данните за миналата година.\r\n\t \r\n\tЕвропа излиза от периода на управление на кризи, затова е необходимо споразумение за стабилна и насочена към бъдещето политика на ЕС в областта на миграцията и предоставянето на убежище в дългосрочен план, отбелязва ЕК.\r\n\t \r\n\tПрез последните три години се очерта нов подход на ЕС към управлението на миграцията - подпомагане на най-застрашените държавите, укрепване на защитата на външните граници и повишено сътрудничество с държавите партньори.\r\n\t \n\n\r\n\tОчакванията за идните години, промените в природата, въпроса със сигурността и демографските тенденции в ЕС и в съседните държави показват, че миграцията остава предизвикателство за десетилетия напред, отчита комисията.\r\n\t \r\n\tЕК препоръчва на ръководителите от ЕС да осигурят условия за бързо постигане на напредък по реформата на общата европейска система за убежище, като например осигурят законни възможности за влизане в Европа.\r\n\t \r\n\tКомисията предлага задължителните квоти за разселването на мигранти да бъдат прилагани при \"сериозни кризи\", докато в останалото време тези действия да бъдат на доброволна основа.\r\n\t \r\n\tДо юни догодина комисията очаква да бъдат разгледани предложенията за промяна на Дъблинския регламент. До март ЕК очаква напредък по осигуряването на необходимите служители за дейността на Фронтекс.\r\n\t \r\n\tЕК отчита нуждата от допълнителни ресурси по миграционното споразумение с Турция и фонда за Африка, както и от допълнително сътрудничество с държавите от Африканския съюз.\r\n\t \r\n\tСпоред комисията е необходимо в ЕС да бъдат разселени още 50 000 \"уязвими бежанци\" до май 2019 година.\r\n\t \r\n\tДържавите от ЕС трябва да осигурят бързо връщане на мигрантите, които нямат право да останат в Европа. До юни догодина ЕК очаква връщанията да увеличат с 50 на сто в сравнение с тази година.\r\n\t \r\n\tОт Либия се предвижда да бъдат върнати до февруари догодина още 15 000 мигранти на доброволни начала.\r\n\t \r\n\tЕвропейската комисия реши да подаде иск в Европейския съд срещу Унгария Полша и Чехия заради отказа им да изпълнят задълженията си по приема на бежанци, съобщи Франс прес.\r\n\t \r\n\tВ разгара на бежанската криза ЕС прие временна програма за разпределяне на мигрантите в страните членки по квоти.\r\n\t \r\n\tКомисията обвинява трите страни за отказа им да приемат нито един кандидат за убежище, въпреки че като цяло бежанският поток намаля благодарение на по-строгия граничен контрол и мерките за спиране на мигрантите извън границите на ЕС.\r\n\t \r\n\tУнгария, Полша и Чехия настояват, че мюсюлманските бежанци нямат място в техните преобладаващо християнски общества и че се страхуват за сигурността си след кървавите атентати в редица европейски градове.\r\n\t \r\n\tТехният отказ предизвика напрежение в отношенията им с много от европейските страни, включително Италия, Гърция и Германия, които ги обвиняват, че в липса на солидарност и ги заплашват с прекратяване на финансирането от фондовете на ЕС за развитие.\r\n\t \r\n\tКомисията реши също да подаде иск в Европейския съд срещу Унгария заради приетите от нея спорни закони за неправителствените организации и висшето образование. През юни президентът на Унгария Янош Адер подписа закон, задължаващ НПО-тата да разкриват източниците си на финансиране от чужбина. А нов закон за висшето образование издигаше пречки пред финансирания от Джордж Сорос Централно-европейски университет в Будапеща.", "date": "2017.12.07", "title": "ЕК представи идеите си за нова всеобхватна политика в областта на миграцията"}
{"url": "http://www.mediapool.bg/zhiteli-na-sofiyskiya-lozenets-s-zhalba-do-glavniya-arhitekt-zaradi-34-etazhna-sgrada-news272805.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНедоволството срещу строителството на 34-етажна сграда в софийския кв. \"Лозенец\" продължава. Живеещи в района са изпратили жалба до главния архитект на столицата Здравко Здравков срещу удължаването на действието на строителното разрешително за проекта. Освен това продължават и с протестите. Последният беше в сряда вечерта.\r\n\tСградата се изгражда от компанията \"Артекс\" в близост до хотел \"Маринела\".\r\n\tВ жалбата си до главния архитект на София недоволните жители на \"Лозенец\"  за обекта, както и мотивите, с които то е презаверено за срок до 2020 г. Освен това смятат, че , заложени в подробния устройствен план на района.\r\n\tСмятат, че , тъй като по документи тя трябва да е административна, а инвеститорът промотира ателиетата в нея като жилищни, а не офис площи. Според тях това дава право да се заобиколят редица изисквания за жилищните имоти и в същото време отваря законовата вратичка за удължаване на строителното разрешително. Те се притесняват и от прекалено малкото, според тях, паркоместа, предвидени от инвеститора.\r\n\tСрокът на строителното разрешение, издадено на предишен собственик на имота на ул. \"Златен рог\" още през 2007 г., беше, от когото сега недоволните искат да провери случая. Един от мотивите за това е писмо от министъра на регионалното развитие Николай Нанков. То реално указва на главния архитект да приложи приета през тази година промяна в Закона за устройство на територията, за да мотивира удължаването на срока за строежа. Според действалите по време на първото издаване на разрешението за строеж правила, то е трябвало да бъде прекратено.\r\n\tОсвен това разрешението за сградата от 2007 г. е издадено месеци преди влизането в сила на подробния устройствен план на района, който ограничава височината на строителството в парцела до 26 метра. Също така за проекта се ползва и законова вратичка за неспазване на параметрите за интензивност и плътност на застрояването.\r\n\tДо момента резултат от недоволството на жителите на \"Лозенец\" няма. Много е вероятно ситуацията да остане без промяна, тъй като .\r\n\tВ  директорът на ДНСК арх. Иван Несторов обяви, че . Той припомни, че той е разрешен в този вид от предишния главен архитект на София Петър Диков.\r\n\tНастоящият главен архитект на столицата Здравко Здравков също твърди, че не е имало начин да спре изграждането на сградата. Преди време той коментира пред Mediapool зададените сега от жителите на \"Лозенец\" въпроси. Тогава Здравков обясни, че Законът за устройство на територията позволява новата разпоредба в него, която дава възможност строителното разрешително за сградата да бъде презаверено до 2020 г., да се прилага и при заварени случаи.\r\n\tТой каза още, че . Въпреки това общината нямало какво да направи, ако определените в документите ателиета, реално бъдат направени и рекламирани като жилищни. Отговорността за това била на клиентите, които трябва да проверят какво точно купуват.", "date": "2017.12.07", "title": "Жители на софийския \"Лозенец\" с жалба до главния архитект заради 34-етажна сграда"}
{"url": "http://www.mediapool.bg/katar-podpisa-dogovori-za-miliardi-s-frantsiya-v-otbranata-i-transporta-news272807.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренският президент Еманюел Макрон сключи военни и транспортни сделки с Катар за милиарди долари, включително продажба на изтребители \"Рафал\" и стотици бронетранспортьори, предаде Ройтерс.\r\n\t\r\n\tМакрон е в Доха за разговори с катарския емир Тамим бин Хамад Ал Тани за борбата с финансирането на тероризма.\r\n\t \r\n\tКатар потвърди договореността от 2015 г. за покупка на още 12 френски изтребителя \"Рафал\" и заяви, че може да купи още 36. Той вече купи 24 самолета за около 6 милиарда евро (7,11 милиарда долара).\r\n\t \r\n\tС днешните сделки Катар също така се ангажира да купи от Франция 490 бойни машини на пехотата, изпращайки сигнал към своите съседи, след като Саудитска Арабия, Обединените арабски емирства, Бахрейн и Египет прекъснаха политическите и търговските си връзки с него през юни, обвинявайки го, че подкрепя тероризма.\r\n\t \r\n\tКатар също така заяви, че ще купи 50 самолета \"Еърбъс А321\" с възможност за още 30, и предостави на френски консорциум договор за изграждане и управление на метрото в своята столица Доха на стойност 3 милиарда евро.", "date": "2017.12.07", "title": "Катар подписа договори за милиарди с Франция в отбраната и транспорта"}
{"url": "http://www.mediapool.bg/polskiyat-seim-ne-podkrepi-opozitsionen-vot-na-nedoverie-na-pravitelstvoto-news272806.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският Сейм не подкрепи вот на недоверие към правителството на Беата Шидло, внесен от опозиционната Гражданска платформа, съобщи агенция ПАП.\r\n\t \r\n\tПовечето законодатели, гласували против (239), бяха от управляващата партия \"Право и справедливост\". За вота бяха 168 депутати, а 17 се въздържаха.\r\n\t \r\n\tПреди да започне гласуването, Шидло и председателят на \"Право и справедливост\" Ярослав Качински демонстративно напуснаха заседателната зала.", "date": "2017.12.07", "title": "Полският Сейм не подкрепи опозиционен вот на недоверие на правителството"}
{"url": "http://www.mediapool.bg/hibridno-finansirane-shte-pomaga-za-svarzvane-na-zapadnite-balkani-news272808.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовната банка ще предостави 150-200 млн. долара за създаването на хибриден модел, в който ще се включат и еврофондовете и националните бюджети на страните от Западните Балкани, за финансиране на транспортни, инфраструктурни, търговски и икономически проекти за свързаност на България, Сърбия, Македония, Албания, Черна гора и Босна и Херцеговина. Това стана ясно по време на форум в София в четвъртък, посветен на регионалната интеграция на Западните Балкани.\r\n\tВ него се участваха българският премиер Бойко Борисов, косовският президент Хашим Тачи, държавният глава на Черна Гора Филип Вуянович, министър-председателите на Албания Еди Рама, на Македония Зоран Заев и на Сърбия Ана Бърнабич, както и вицепремиерът и министър на външната търговия и икономически отношения на Босна и Херцеговина Мирко Шарович. В срещата се включи и комисарят за европейската политика за съседство и преговори за разширяване Йоханес Хан.\r\n\tСамо от нас зависи да покажем, че страните от нашия регион не носят проблеми на ЕС, а просперитет, повтори Борисов отново станалата му любима теза в навечерието на българското председателство на Съвета на Европа.\r\n\tДнес всички стоим на една маса и имаме рядък шанс за успех, заяви той. \"Европейската комисия ще ни разбере ако ние сме единни. Европа си има достатъчно проблеми в Съюза и с Брекзит, за да си генерира още един проблем. Ние трябва да отидем пред тях мъдри, умни и с инфраструктура - пътна и технологична\", смята Борисов.\r\n\t\"Политически вече почти сме си научили уроците и знаем, че това е пътят. Сега хората искат да видят каква е ползата за тях. Затова днес ЕС и Световната банка ни дават хибриден инструмент - с европейски фондове, кредити и вътрешни средства да осъществим проекти, които ще ни свързват\", допълни българският премиерът.\r\n\tГлавният изпълнителен директор на Световната банка Кристалина Георгиева посочи, че организацията е готова да финансира със 150-200 милиона долара търговията и транспорта, с които да помогне на страните в региона за бързо преминаване през границите на хора и стоки. Според нея това ще стане чрез въвеждане на интелигентни технологии. \"Да превърнем физическите опашки във виртуални, а границите да се обслужват от КПП-та с едно гише, каза Георгиева. По думите й това ще стимулира икономически връзки, ще създаде повече работни места и по-високо качество на живота на хората.\r\n\tБойко Борисов посочи още, че тайната на успеха на страните от региона е, че трябва да бъдем като пръстите на ръцете - \"всеки пръст ни е важен, няма значение кой колко е голям\". Борисов се върна назад във времето и заяви, че всичко лошо в България се е случило по време на кризата в бивша Югославия. \"Тогава се създаде и контрабандата и организираната престъпност. Целият регион понесе огромни щети от тази война\", допълни той.\r\n\tЕС ще ни разбере, ако ние самите сме единни. Европа си има достатъчно проблеми с Брекзит, достатъчно проблеми има вътре в съюза, отбеляза Борисов.\r\n\t\r\n\tТрябва да се събираме по-често, това допринася за различните връзки на Балканите и за различния положителен имидж на Балканите, отбеляза министър-председателката на Сърбия Ана Бърнабич. На прав път сме да покажем, че Балканите могат да изглеждат и работят по много различен начин, смята тя.\r\n\tБърнабич каза още, че Борисов имал лично голям принос за изграждането на новия имидж на Балканите и му благодари за личните усилия в тази посока. Потвърждавам ангажимента ни, че ще работим много усилено, за да поддържаме диалога на Западните Балкани, добави Бърнабич.\r\n\t\"Благодаря за цялата подкрепа за Сърбия. И за заявената лична подкрепа за Сърбия. Сега се обединяваме в подкрепата си за Албания с техните проблеми с наводненията. Регионалното сътрудничество, свързаността, дигиталната интеграция и подкрепата за IT сектора като основа за растеж - в лицето на Сърбия ще намерите силен партньор в това начинание. Всички ние имаме едни и същи цели, и се надяваме да ни доведат до добри резултати”, каза още сръбският премиер. Като особено важен приоритет на Сърбия и Македония тя очерта завършването на коридор 10, за да се стигне до по-добри връзки между двете държави.\r\n\tПремиерът на Албания Еди Рама каза, че \"не само Меркел, но и вие, г-н Борисов, сте човекът към когото гледаме с голяма надежда, поне през тези 6 месеца (на българското европредседателство – б. ред.)\".\r\n\tРама посочи още, че регионът подкрепя Борисов, но също така го е натоварил с с очакванията да се бори за ускоряване на процеса на интеграцията на Западните Балкани в ЕС.\r\n\tМного силно подкрепяме факта, че Сърбия и Черна гора водят преговори (за еврочленство), смятаме, че и за Албания, и Македония е време да започнат своите преговори, допълни албанският премиер.\r\n\tМакедонският премиер Зоран Заев изрази мнението си, че председателството на България на Съвета на ЕС от 1 януари 2018 г. ще помогне на всички. Борисов пък допълни, че в австрийския премиер Себастиян Курц са се разбрали темата за Западните Балкани да бъде продължена и през втората половина на 2018 г. при европредседателството на Австрия.\r\n\tТрябва да направим съвместими нашите икономики и да бъдем обединени, смята и Заев. Вярвам, че Коридор 8 и 10 и всичко, което значи свързване, ще представлява допълнителна възможност на икономическото развитие на този регион и ЕС, допълни той.\r\n\tКосовският президент Хашим Тачи също смята, че Западните Балкани никога не са били в по-удобна позиция да засилят общия си процес за интеграция в ЕС.\r\n\tВ последно време Косово наистина работи за своята инфраструктура, свързвайки Прищина с останалите държави от Балканите, особено с Македония. Искам да подчертая, че свързаността с останалите държави от Балканския полуостров е също толкова важна за нас, каза Тачи.\r\n\tТой призова всички правителства на Балканите да насочат своите бюджети към всеобщо интеграция на страните от региона.", "date": "2017.12.07", "title": "Хибридно финансиране ще помага за свързване на Западните Балкани"}
{"url": "http://www.mediapool.bg/yurofaitar-obeshtava-na-belgiya-1800-novi-rabotni-mesta-ako-kupi-negovi-samoleti-news272797.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународният консорциум \"Юрофайтър\" представи допълнителните възможности, от които Белгия би могла да се възползва, ако избере изтребителя \"Тайфун\" за замяна на използваните досега Ф-16, съобщиха местни медии, цитирани от БТА.\r\n\t \r\n\tКонсорциумът обещава в Белгия да бъдат разкрити допълнително 1800 работни места, както и белгийските специалисти да участват активно в разработването на новите технологии, прилагани в бойната авиация.\r\n\t \r\n\tДопълва се, че може да се очаква възвращаемост от 15-20 процента от всяко евро, вложено в разработката на високотехнологични изделия, свързани с конструкцията на изтребителите.\r\n\t \r\n\t\"Юрофайтър\" е съвместно дело на британската група БиЕйИ систъмс (BAE Systems), военното поделение на \"Еърбъс\" (Airbus Defence & Space), италианското дружество \"Леонардо\" (бившата \"Финмеканика\") и европейския ракетен производител ЕмДиБиЕй (MBDA). В Белгия 40 000 работници са част от веригата за снабдяване на консорциума, като част от тях работят в радарен завод край Брюж.\r\n\t \n\n\r\n\tПрез октомври Франция обеща да осигури 1500 работни места в Белгия и инвестиции за 20 милиарда евро, ако кралството купи изтребители \"Рафал\". За разлика от \"Юрофайтър\", Франция не участва в обявената от Белгия обществена поръчка за превъоръжаване, с което до 2028 г. да бъдат подменени използваните сега изтребители Ф-16.\r\n\t \r\n\tБелгийските военновъздушни сили (ВВС) разполагат с 49 изтребителя Ф-16, взети на въоръжение след 1975 година. Предвижда се те да бъдат заменени от 34 нови самолета на обща стойност 3.5 милиарда евро. Към посочената цена се добавят допълнително 1.2 милиарда евро разходи по поддръжката и обучението на пилотите и техниците на ВВС.\r\n\t \r\n\tВ състезанието участва също \"Локхийд Мартин\" (САЩ) с изтребителя Ф-35. По-рано тази година от надпреварата се оттегли шведският самолетостроител \"Сааб\" с изтребителя \"Грипен\". Според различни публикации в белгийски и международни медии, Ф-35 е предпочитаният от белгийското правителство вариант. Решението на Белгия се очаква в началото на следващата година.", "date": "2017.12.07", "title": "\"Юрофайтър\" обещава на Белгия 1800 нови работни места, ако купи негови самолети"}
{"url": "http://www.mediapool.bg/vss-shte-moli-borisov-i-goranov-da-reshat-sgradniya-problem-na-spetssadilishtata-news272800.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВисшият съдебен съвет (ВСС) излъчи в четвъртък делегация, която по предложение на главния прокурор Сотир Цацаров да потърси среща с премиера Бойко Борисов и финансовия министър Владислав Горанов, за да ги помоли да решат сградния проблем на спецсъдилищата. Това реши Пленумът на съвета, след като изслуша шефовете на спецсъда, апелативния спец съд и двете спецпрокуратури – Георги Ушев, Даниела Росенова, Иван Гешев и Даниела Попова.\r\n\tПовод за поканата към четиримата бе , с което те наскоро помолиха Цацаров да ходатайства за решаването на сградните и кадрови затруднения на колегите им от двете спецсъдилища, възникнали с влизането в сила на промените в Наказателно-процесуалния кодекс (НПК), с които на спецмагистратите бяха прехвърлени и делата за корупция по високите етажи на властта.\r\n\tКакто е известно, председателят на спецсъда Ушев вече поиска от Съдийската колегия на ВСС да увеличи щатовете за съдии с 15 бройки, но тя отложи решението, докато от ръководството на съдилището не предоставят подробни разчети за натовареността си по новия НПК.\r\n\t\"Ние сме много натоварени и недоумявам защо трябва да го обяснявам на съдийската колегия. През 2012 г. започнахме 11 съдии и 25 служители, сега сме 19 съдии и натоварването ни е в пъти повече от това на останалите окръжни съдилища в страната\", обърна се шефът на спецсъда към съдебните кадровици, цитиран от сайта \"Дефакто\".\r\n\tТой подкрепи твърдението си с пример – делото \"КТБ\", по което има 18 подсъдими, а материалите по него са събрани в 863 тома. Посочи и друг процес, по който имало 28 подсъдими, както и казус от 1150 тома с 10 подсъдими. Пресметна и, че при приблизително 210 работни дни годишно, в спецсъда имало негов колега, който заседавал в цели 202 дни.\r\n\t\"Прокуратурата увеличава щата си с 40 бройки, докъде ще позволите да стигне тази ножица като разлика в съда оставям на вас да прецените, но съдът ще блокира. Проблемът е огромен и е на обществото. Правим всичко възможно да го решим, работим по 8-10 часа на ден, а и в събота и в неделя, но сме само 19 човека. Процесите ще се отгалат поради липса на съдебни зали. Съдиите, за да не бъдат наказани, ще насрочват делата в срок, но няма как да ги гледат. Нашите дела не могат да се сравняват с тези за ПТП (пътно-транспортно произшествие). Доколкото разбирам, за сградата имаме разбиране, но кадрите? Двата процеса трябва да вървят паралелно, иначе ще потънем\", подхвана доста остър тон Ушев.\r\n\tПо повод липсата на зали някои от членовете на съвета се сетиха, че проблемът би могъл да се реши с изваждането на Държавната комисия по сигурността на информацията (ДКСИ) от сградата, в която се помещават и спецмагистратите.\r\n\t\"За мен най-реалистичният и бърз вариант е преместването на ДКСИ, помещенията ще са достатъчни за кабинети и пространства за съхраняване на делата. За съдебни зали има варианти за пристрояване, на първия етаж на мястото на апелативната спецпрокуратура два кабинета могат да се обособят в една зала, като се избият стените\", предложи Боряна Димитрова от съдийската колегия.\r\n\tИ след това попита Ушев: \"Нямам грам съмнение, че сте натоварени, тези дела преди ги гледахме ние в окръжните съдилища. Но за да вземем правилно решение за щата на съдиите, ми се искаше да видя колко дела средно на месец гледат, за вас има подозрение, че приключвате голяма част от делата със споразумения. Какъв е процентът на разрешенията на спецразузнавателни средства (СРС) спрямо останалите дела?\"\r\n\tШефът на спецсъда пък ѝ отговори, че \"огромният брой споразумения идва от това, че броят на подсъдимите е огромен – част от тях сключват споразумения още на досъдебно производство, но срещу останалите делото от общ характер продължава\". Добави и, че тежките дела за данъчни измами за милиони не приключват със споразумения, както и че исканията за СРС-та са около 3000 за м.г., но през тази очаква 80% от всички подслушвания да минат през спецсъда.\r\n\t\"Ще разкажа за моето дело, то приключи с присъда срещу 12 човека – организирана престъпна група за 10 г. престъпна дейност за всеки от тях, отделно вторични престъпления. Съдебното следствие ми отне над 3 г., над 60 заседателни дни, половината бяха оправдани, половината осъдени. Два месеца ми отне да се подготвя за присъдата преди да я прочета, 4 месеца да напиша мотивите – работех от 17.00 часа до 2.00 часа сутринта\", разказа още Ушев.\r\n\tДаниела Марчева обаче го репликира, че според официалната статистика на съдия от Софийския градски съд се падат по 5.30 дела от общ характер на година, а на колега от спецсъда – по 1.77.\r\n\t\"Колега Ушев, не ми хареса началото на вашето изказване, че подценяваме работата на специализирания съд. Нека ви напомня, че преди да ви има, ние гледахме тези дела, а сега те идват във ВКС. И не ни обяснявайте за 6000 страници, защото половината от тях сигурно са фактури, които не гледате вие, а вещите лица\", подразни се Севдалин Мавров.\r\n\t\"Няма значение кой какви дела е гледал, нито че промените (в НПК) са атакувани пред Конституционния съд. Истината е, че с тази база и тези кадри съдът не може да правораздава със сегашната си компетентност, колкото и да ви е смешно това. За това дайте да търсим прагматични решения, не се бъркам на съдийската колегия! Предлагам да се приеме решение, с което част от нас да бъде упълномощена – представляващият, председателят на ВКС и моя милост, ако прецените, плюс Диков, да поиска спешна среща с министър-председателя и с финансовия министър. Ние трябва също да си мръднем пръста. Да се иска сграда в нормални условия да се изнесе ДКСИ, в противен случай този съд ще блокира\", намеси се Цацаров с уточнението, че \"единствената причина, поради която си позволих предложението, е, че след малко заминавам за чужбина\".\r\n\tСлед това Пленумът на ВСС прие предложението му да даде мандат на Боян Магдалинчев, Лозан Панов, Цацаров и Евгени Диков да търсят помощ от правителството за решаването на проблема.\r\n\t\"Първата вълна нови дела ще дойде в специализираната прокуратура, после ще отиде в съда. Но ако той не бъде обезпечен в нормални граници, ще има колапс на системата, независимо дали нашият проблем ще бъде решен или не. Все едно да те бомбардират, а ти да стоиш и броиш снарядите\", допълни образно картината шефът на спецпрокуратурата Иван Гешев, известен с колоритните метафори, които използва.\r\n\tПо думите му спецсъдът \"гледа дела с 43 подсъдими, сметнете си броя на защитниците и си представете в каква зала може да се проведе такова заседание. Въпреки това тези хора работят в тези условия, аз съм потресен как са търпели толкова години това. Станали са по-корави, няма да пречупят, но може чисто медицински да се счупят. Работят в събота и неделя, получавам съобщения за резултати от мерки за неотклонение в 1.00-2.00 часа сутринта\".\r\n\tПредседателят на ВКС Лозан Панов пък коментира, че не приема критиките, че Съдийската колегия не предприема мерки, за да реши кадровия проблем в спецсъда, тъй като това трябва да се прави не само на база предоставени данни, а и след анализ. И допълни, че парламентът е трябвало да помисли и за промени в НПК от гледна точка и на кадровите и сградните въпроси.", "date": "2017.12.07", "title": "ВСС ще моли Борисов и Горанов да решат сградния проблем на спецсъдилищата"}
{"url": "http://www.mediapool.bg/moratoriumat-spira-21-novi-terapii-prilagani-sredno-v-15-darzhavi-ot-es-news272809.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовите лекарствени терапии, които ще останат недостъпни за българските пациенти през следващата година заради мораториума върху заплащането им от НЗОК, от години са утвърдени и широко използвани в средно 15 държави от ЕС, където се заплащат от обществените фондове.\r\n\tТова обявиха в четвъртък от Асоциацията на научноизследователските фармацевтични производители (ARPharM), обединяваща най-големите световни производители на лекарства. Повод за реакцията са обвиненията от страна на властите, че под мораториума остават нови и недостатъчно доказали се терапии, част от които не се плащат и в много други европейски държави. При анонсирането на операцията срещу незаконния реекспорт на лекарства в края на миналата седмица, здравният министър Кирил Ананиев , че “ако тези нови лекарства се прилагат в 9 от страните членки на ЕС, аз поемам ангажимента десетата страна да бъдем ние“. Заместникът му Бойко Пенков пък заяви преди дни, че само три от новите терапии са без алтернатива у нас.\r\n\tОрганизацията изнесе списък с 21 засегнати медикамента, които са достъпни в други европейски държави от между една и три години. Броят на държавите, в които те се плащат с обществени средства варира между 5 и 23 държави за разлините лекарства.\r\n\t\"Някои от новите терапии са животоспасяващи, дават повече възможности за лечение, а в някои случаи може дори да са по-изгодни за НЗОК\", заяви директорът ARPharM Деян Денев.\r\n\tОт организацията посочват, че тези терапии са препоръчани за заплащане на базата на оценка на здравните технологии на основата на достатъчно доказателства за терапевтичната полза от тях, за това че доказано удължават продължителността на живота и подобряват качеството му или намаляват усложненията от основното заболяване. В определени случаи липсва алтернатива за лечение на заболяването или разходите за терапия с лекарствения продукт в сравнение на разходите за терапия с наличните алтернативи са по-ниски. За засегнатите терапии са сключени или предстои сключване на договори за отстъпки с изгодни за НЗОК условия.\r\n\tЕто и списъкът с медикаментите, засегнати от мораториума:и  за лечение на хронична лимфоцитна левкемия (ХЛЛ), раково заболяване на кръвта и костния мозък, които са нови възможности за лечение на пациентите с ХЛЛ със съпътстващи заболявания, за които терапевтичните възможности на лечение са ограничени или които не се повлияват от досегашните терапии. Новите терапии водят до намаление на риска от прогресия или смърт, подобрение на преживяемостта без прогресия и увеличаване на времето до ново антилевкемично лечение. Obinutuzumab е разрешен за употреба от Европейската агенция по лекарствата преди 3 години и половина, през юли 2014 г., и се реимбурсира в 17 европейски държави - Словакия, Испания, Словения, Белгия, Чехия, Финландия, Дания, Великобритания, Германия, Франция, Гърция, Ирландия, Латвия, Холандия, Полша, Португалия, Швеция.\r\n\tVenetoclax е разрешен за употреба от Европейската агенция по лекарствата преди 1 година, през декември 2016 г., и се реимбурсира в 11 европейски държави - Германия, Великобритания,Италия, Холандия, Дания, Австрия, Гърция, Словения, Унгария, Чехия, Словакия. (сключен договор за отстъпка с НЗОК) и за лечение на идиопатичната белодробна фиброза - рядко, фатално, прогресиращо белодробно заболяване, което води допрогресивно влошаващ се задух и необратимо влошаване на белодробната функция. Новите терапии забавят напредването на болестта, намаляват годишната загуба на белодробнафункция, подобряват контрола върху симптомите на болестта и удължават времето без прогресия, както и общата преживяемост при пациентите с това заболяване, за което къммомента НЗОК не осигурява лечение.\r\n\tNintedanib е разрешен за употреба от Европейската агенция по лекарствата преди 3 години, през януари 2015 г., и се реимбурсира в 18 европейски държави - Австрия, Белгия, Гърция,Естония, Дания, Германия, Литва,Италия, Словения, Испания, Ирландия, Португалия,Финландия, Франция, Хонландия, Унгария, Швеция, Великобритания.\r\n\tPirfenidone е разрешен за употреба от Европейската агенция по лекарствата преди близо 7 години, през февруари 2011 г., и се реимбурсира в 22 европейски държави - Австрия, Белгия,Чехия, Дания, Естония, Финландия, Ирландия, Литва, Латвия, Исландия, Холандия, Норвегия, Словения, Румъния, Швеция, Гърция, Германия, Испания, Франция, Италия, Великобритания,Португалия.за лечение на остра лимфобластна левкемия, която е рядко и фатално злокачествено заболяване. Напълно новата имунотерапия предизвиква бързо и трайно повлияване при популация от пациенти, които по-рано са лекувани интензивно с химиотерапия, като дава възможност на собствената имунна система на пациента да се прицели и унищожи злокачествените клетки за постигане на трайна ремисия или качествена трансплантация, което увеличава дългосрочната преживяемост на възрастни пациенти с остра лимфобластна левкемия. Терапията е разрешена за употреба от Европейската агенция по лекарствата преди 2 години, през ноември 2015 г., и се реимбурсира в 12 европейски държави - Австрия, Великобритания, Германия, Люксембург, Финландия, Франция, Холандия, Гърция, Дания, Италия, Унгария, Словакия.\r\n\t(сключен договор за отстъпка с НЗОК) за лечение на множествен миелом действа като блокира протеазомата - система в клетките, която разгражда белтъците, когато саувредени или вече не са необходими; чрез предотвратяване на разграждането на белтъците в раковите клетки, съдържащи по-голямо количество анормални белтъци, carfilzomib причиняваунищожение на раковите клетки. Терапията е разрешена за употреба от Европейската агенция по лекарствата преди 2 години, през ноември 2015 г., и се реимбурсира в 13 европейски държави - Австрия, Белгия, Германия, Люксембург, Финландия, Холандия, Дания, Италия, Швеция, Гърция, Португалия, Испания, Румъния. за лечение на възрастни пациенти с умерено тежък до тежък активен ревматоиден артрит, които са имали недостатъчен отговор или непоносимост към предходно лечение седно или повече болестопроменящи антиревматични лекарства. Новото лечение е под формата на филмирани таблетки, което е значително предимство спрямо лекарствата, закоито се налага инжектиране или вливане, и води до бързо, значимо и клинично приложимо подобрение в симптомите на заболяването и физическата функция. Терапията е разрешена за употреба от Европейската агенция по лекарствата преди 9 месеца, през март 2017 г., и се реимбурсира в 12 европейски държави – Дания, Германия, Англия, Словения, Испания, Унгария, Ирландия, Австрия, Хърватска, Швеция, Норвегия, Холандия. е първият, получил одобрение от Европейската медицинска агенция, нов клас медикамент за лечение на хормонално позитивен/ ХЕР-2 негативен метастатичен рак на млечната жлеза, който в комбинация с летрозол или фулвестрант води до статистическо и клинично значимо подобрение в забавяне разпространението на заболяването, сравнен с лечение със само един от компонентите, при добър профил на безопасност с потенциално поносими и контролируеми странични реакции. Терапията е разрешена за употреба от Европейската агенция по лекарствата преди еднагодина, през ноември 2016 г., и се реимбурсира в 12 европейски държави – Германия, Великобритания, Словения, Австрия, Дания, Исландия, Белгия, Люксембург, Норвегия, Холандия, Швейцария, Швеция. за лечение на множествена склероза (МС) e терапевтична алтернатива, която с по-високата си ефикасност и дълготраен ефект значително променя начина на лечение, преминавайки от хронична терапия към лечение, осигуряващо трайно и значимо намаление на пристъпите и на инвалидизирането. Наблюдаваните ползи за пациентите могат да продължават години след последния терапевтичен курс. Терапията е разрешена за употреба от Европейската агенция по лекарствата преди повече от 4 години, през септември 2013 г., и се реимбурсира в 21 европейски държави - Белгия, Хърватска, Кипър, Дания, Великобритания, Естония, Финландия, Франция, Германия, Гърция, Ирландия, Италия, Литва, Люксембург, Холандия, Норвегия, Словакия, Словения, Испания, Швеция,Швейцария. за лечение на лечение на голям депресивен епизод при възрастни, който има съизмерима ефективност и по-добър профил на безопасност спрямо наличните антидепресанти и значимо подобрява когнитивната функция, функционирането и производителността на труда. Терапията е разрешена за употреба от Европейската агенция по лекарствата преди 4 години, през декември 2013 г., и се реимбурсира в 17 европейски държави - Франция, Латвия, Гърция, Словакия, Литва, Португалия, Испания, Италия, Словения, Чехия, Унгария, Финландия, Дания,Холандия, Швеция, Хърватска, Великобритания.е персонализирана терапия за лечение на недребноклетъчен рак на белия дроб, който забавя 2.5 пъти прогресията на заболяването в сравнение с химиотерапията при добърпрофил на поносимост. Терапията е разрешена за употреба по ускорена процедура от Европейската агенция по лекарствата преди близо 2 години, през февруари 2016 г., и се реимбурсира в 13 европейски държави - Австрия, Белгия, Великобритания, Люксембург, Холандия, Италия, Полша, Словения, Румъния, Словакия, Португалия, Дания, Гърция. които е единствена терапевтична опция за трета линия на лечение на пациенти с гастро-интестиналнален стромален тумор. Терапията е разрешена за употреба от Европейската агенция по лекарствата преди 3 години и половина, през август 2015 г., и се реимбурсира в 18 европейски държави - Австрия, Белгия, Гърция, Дания, Италия, Испания,Кипър, Люксембург, Норвегия, Португалия, Словения, Словакия, Финландия, Франция, Холандия, Хърватска, Швеция, Швейцария. които е единствена терапевтична опция за пациенти с дегенерация на макулата свързана с възрастта. Терапията е разрешена за употреба от Европейската агенция по лекарствата преди 5 години, през ноември 2012 г., и се реимбурсира в 23 европейски държави - Австрия, Белгия, Гърция, Германия, Дания, Италия, Испания, Кипър, Латвия, Литва, Люксембург, Норвегия, Полша,Португалия, Словения, Словакия, Финландия, Франция, Холандия, Хърватска, Швеция, Швейцария, Унгария. е монотерапия без аналог за лечение на трета и четвърта линия на възрастни пациенти с многократно рецидивирал или рефрактерeн агресивeн неходжкинов B-клетъчeн лимфом. Терапията е разрешена за употреба от Европейската агенция по лекарствата преди 5 години и половина, през май 2012 г., и се реимбурсира в 11 европейски държави - Австрия, Германия, Великобритания, Норвегия, Холандия, Ирландия, Франция, Гърция, Словакия, Словения, Испания.за авансирал сарком на меките тъкани, приложим при пациенти, които не подлежат на операция или лъчелечение, който статистически значимо удължава общата преживяемост. Терапията е разрешена за употреба от Европейската агенция по лекарствата преди 1 година, през ноември 2016 г., и се реимбурсира в 11 европейски държави - Австрия, Дания, Финландия,Германия, Италия, Нидерландия, Люксембург, Испания, Швеция, Великобритания, Норвегия. за лечение на всички генотипове хепатит С и единствена терапевтична алтернатива за пациенти с генотип 3. Терапията е разрешена за употреба от Европейската агенция по лекарствата преди 1 година и половина, през юли 2016 г., и се реимбурсира в 6 европейски държави - Португалия, Словения, Дания, Естония, Австрия, Германия. за лечение на хронична миелоидна левкемия и остра лимфобластна левкемия, който е единствена възможност за пациенти със съответната мутация, както и единствена възможност за пациенти, за които всички лекарствени алтернативи са изчерпани. Терапията е разрешена за употреба от Европейската агенция по лекарствата преди 4 години иполовина, през юли 2013 г., и се реимбурсира в 5 европейски държави - Франция, Финландия, Португалия, Словения, Словакия. за лечение на астма при пациенти, които въпреки осъществяваното досега лечение, продължават да имат астматични симптоми и страдат от т.нар. тежка астма. Новататерапия намалява значимо честотата на обострянията, както и употребата на перорални кортикостероиди и води до клинично значимо подобрение в качеството на живот при пациентите с тежка еозинофилна астма. Терапията е разрешена за употреба от Европейската агенция по лекарствата преди 2 години, през декември 2015 г., и се реимбурсира в 10 европейски държави - Франция, Германия, Великобритания, Италия, Гърция, Дания, Словения, Белгия, Испания, Хърватска. в комбинация с дабрафениб за лечение на възрастни пациенти с неоперабилен или метастазирал меланом с BRAF V600 мутация. Комбинацията предоставя увеличение на средната обща преживяемост спрямо монотерапията и увеличение на общата преживяемост и е значим напредък в повлияването на едно злокачествено заболяване с изключително лоша прогноза като неоперабилния или метастазирал меланом. Терапията е разрешена за употреба от Европейската агенция по лекарствата преди 3 години и половина, през юни 2014 г., и се реимбурсира в 17 европейски държави - Австрия, Белгия, Полша, Чехия, Дания, Финландия, Франция, Германия, Гърция, Ирландия, Италия, Холандия, Португалия, Румъния, Словакия, Словения, Испания. за лечение на възрастни пациенти с акромегалия който предоставя значително подобрен клиничен отговор, качество на живот и придържане към лечение за неоперабилни възрастни пациенти. Терапията е разрешена за употреба от Европейската агенция по лекарствата преди 5 години и половина, през април 2012 г., и се реимбурсира в 19 европейски държави – Австрия, Германия, Гърция, Унгария, Италия, Холандия, Португалия, Румъния, Словакия, Словения, Испания, Швеция, Великобритания, Белгия, Кипър, Чехия, Дания, Финландия, Франция за лечение на възрастни пациенти с бъбречен ангиомиолипом и за лечение на пациенти със субепендимални гигантоклетъчни астроцитоми и двете, асоциирани с комплексатуберозна склероза. При липса на други терапевтични алтернативи, лекарството има доказана ефективност с данни от реалната практика и единствена терапевтична опция за пациенти скомплекса туберозна склероза. Терапията е разрешена за употреба от Европейската агенция по лекарствата преди 8 години и половина, през август 2009 г., и се реимбурсира в 19 европейски държави – Австрия, Белгия, Кипър, Чехия, Дания, Финландия, Франция, Германия, Гърция, Унгария, Италия, Холандия, Португалия, Румъния, Словакия, Словения, Испания, Швеция, Великобритания.", "date": "2017.12.07", "title": "Мораториумът спира 21 нови терапии, прилагани средно в 15 държави от ЕС"}
{"url": "http://www.mediapool.bg/kamarata-na-predstavitelite-othvarli-proektorezolyutsiya-za-impiychmant-na-tramp-news272778.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКамарата на представителите на американския Конгрес отхвърли с огромно мнозинство проекторезолюция за импийчмънт на президента Доналд Тръмп, съобщиха Франс прес и Асошиейтед прес.\r\n\tПроекторезолюцията, внесена от демократа от Тексас Ал Грийн, беше отхвърлена с 364 гласа срещу 58, като нито един член на републиканското мнозинство не подкрепи започването на процедура по импийчмънт.\r\n\tЛидерите на демократическата опозиция също се обявиха против тази инициатива. Лидерът на демократическото малцинство в Камарата на представителите Нанси Пелоси заяви, че макар да са повдигнати законни въпроси за способността на Тръмп да ръководи страната, \"сега не е моментът да се разглеждат предложения за импийчмънт\". \r\n\tВ проекторезолюцията се твърди, че Тръмп не е способен да изпълнява президентските функции, защото е \"внесъл разделение\" в страната и е действал по недостоен начин. Освен това президентът е обвинен, че е подстрекавал към омраза чрез изявленията си, в частност срещу мюсюлманите и транссексуалните.", "date": "2017.12.07", "title": "Камарата на представителите отхвърли проекторезолюция за импийчмънт на Тръмп"}
{"url": "http://www.mediapool.bg/nikoga-li-tramp-ne-se-umoryava-da-gubi-tolkova-mnogo-news272801.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t \r\n\t\r\n\t \r\n\tНие губим, губим, губим.\r\n\t \r\n\tГубим със Северна Корея, като се доближаваме до ядрена война. Губим с Русия и Китай, които необуздано увеличават мощта си. Губим в търговията, а вносът от Китай и Мексико достига рекордно високи нива. Губим с отдавнашните си съюзници, които ни осъждат. Губим с бившия си съветник за националната сигурност, който сега е престъпник.\r\n\t \r\n\tАз казвам на президента Тръмп: \"Много се уморих да губя. Не искам повече да губя\". А Тръмп казва: \"Съжалявам, но ще продължаваме да губим. Сега ще изгубим и в Близкия изток\".\r\n\t \n\n\r\n\tПо-рано тази година Тръмп обяви, че постигането на сделка в региона \"може би не е толкова трудно, колкото си мислеха хората през годините\". Ето какво каза той за плана на своята администрация само преди два месеца: \"Искам да дам този шанс, преди изобщо да започна да мисля за преместване на посолството в Ерусалим\".\r\n\t \r\n\tДотук с опитите да дадем шанс на мира. Вчера той обяви, че признава Ерусалим за столица на Израел и ще премести посолството на САЩ там. С това на практика се призна за победен по въпроса за мира в Близкия изток. Ядосва арабските съюзници и делегитимира САЩ като посредник, превръща и без това слабите надежди за мирна сделка в химера.\r\n\t \r\n\tТой не само обяви, че мести посолството, но смекчи и отдавнашния американски ангажимент към решението за две държави (поет от Джордж У. Буш през 2002 г.), като заяви, че Съединените щати ще подкрепят създаването на две държави, \"ако (този вариант) бъде подкрепен и от двете страни\" в спора.\r\n\t \r\n\tХвърляше погледи към камерите, ръкомахаше и звучеше блудкаво-сантиментално (\"отворете сърцата и умовете си за възможното и възможностите\"), беше и неточен исторически. Твърдеше, че Ерусалим бил столица на Израел \"още\" от независимостта му през май 1948. Всъщност става чак през декември 1949, когато Обединените нации се готвеха да поставят Ерусалим под международен контрол, а Давид Бен-Гурион не се подчини на международната организация и обяви Ерусалим за столица на Израел.\r\n\t \r\n\tМисля, че по принцип посолството ни трябва да е в Eрусалим. Но Тръмп можеше да използва този ход като инструмент за постигане на мир. Вместо това постъпи като слон в стъкларски магазин, съсипвайки крехкото равновесие в района.\r\n\t \r\n\tПо същество това доста добре обобщава доктрината Тръмп: дръж се като слон в стъкларски магазин. \"Победите\" във външната политика са това, което Тръмп развали (Парижкото споразумение, Транстихоокеанското сътрудничество) или е напът да развали (иранската ядрена сделка, НАФТА). Влошиха се отношенията с Великобритания, с континентална Европа и други страни, като се започне от Мексико и се стигне до Австралия. Той ускори печалбите в битката срещу \"Ислямска държава\", но с цената на засилване на мощта на Русия и терористичната заплаха по-скоро се децентрализира, а не се разсея.\r\n\t \r\n\tИ какво получаваме срещу това? Е, министерството на търговията съобщи, че търговският дефицит на САЩ през октомври се е повишил до най-високото си равнище от девет месеца. А министерството на финансите съобщи, че в края на септември американският дълг към външни кредитори е достигнал 6,23 трилиона долара, което е повишение в сравнение с 5,95-те трилиона при встъпването на Тръмп в длъжност. Китай си върна позицията на най-голям кредитор на САЩ.\r\n\t \r\n\tИ в САЩ \"победите\" на Тръмп са все неща, които той развали. Той саботира Обамакеър , призова за отказ от програмата за децата имигранти DACA, намали териториите на националните паркове и защитени територии и отмени регулации. Разрушаването е лесно, но създаването на нещо ново на Тръмп не му се получава. Обещаните работни места все още ги няма: само 1900 нови работни места се появиха във въгледобива и 126 000 във фабрики и заводи - минимално количество на фона на общо 1,5-те милиона нови работни места, появили се при Тръмп (които са следствие от седемте години растеж на работните места).\r\n\t \r\n\tТръмп се похвали с рекордните показатели на фондовите пазари, но така беше и през последните четири години, похвали се и с рекордно високи от 15 години нива на потребителското доверие, но това е тенденция, започнала от 2011 г.\r\n\t \r\n\tТилърсън, признавайки тази седмица пред американски дипломати, че \"все още не сме отбелязали нито една победа\", каза, че ще обяви през следващите седмици \"бързи победи\" - но те са свързани с въпроси като ъпдейтване на айти системи и оптимизиране на работата на министерството.\r\n\t \r\n\tСъществените \"победи\" продължават да се изплъзват на правителството. Тръмп беше прав преди два месеца, когато каза, че иска да даде шанс на мира, преди да премести посолството в Ерусалим. Сега той вдигна всичко във въздуха, като възнагради израелските хардлайнери и попари надеждите за мир. Никога ли не се уморява да губи?", "date": "2017.12.07", "title": "Никога ли Тръмп не се уморява да губи толкова много?"}
{"url": "http://www.mediapool.bg/kzp-predupredi-onlain-kupuvachite-da-vnimavat-s-poyavyavashti-se-po-praznitsite-e-targovtsi-news272796.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПотребителите, които разчитат да купят онлайн коледните подаръци, да внимават с покупките от появили се точно преди празниците електронни търговци, посъветва председателят на Комисията за защита на потребителите (КЗП) Димитър Маргаритов.\r\n\tНай-рисково, включително и по празниците, е пазаруването от търговци, които се появяват за кратко в интернет пространството, предупреди Маргаритов.\r\n\t\"От края на ноември до Нова година е най-активният период на пазаруване и рисковете за потребителите са по-големи. Има приповдигнатост, еуфория и по-лесно могат да бъдат измамени от недобросъвестни търговци. Потребителите да бъдат подозрителни в добрия смисъл на думата, особено когато забелязват нови онлайн магазини. По никакъв начин не искам да кажа, че не трябва да възникват такива. Но обръщаме внимание, че е лесно и бързо да проверите, ако се съмнявате, че може да има проблем“, каза Маргаритов пред телевизия \"България он еър\" (Bulgaria ON AIR).\r\n\tТой посъветва потребителите да проучат отзивите на други клиенти, преди да вземат решение да пазаруват от съответния е-търговец, но да не им се доверяват безпрекословно.\r\n\tМаргаритов каза, че скоро КЗП ще има възможност да сваля съдържание от електронни магазини на некоректни търговци по силата на одобрен преди две седмици от Европейския парламент регламент, който трябва да започне да се прилага от страните членки до две години.\r\n\tКогато тези промени станат факт у нас, комисията ще може при установяване на нарушение или нелоялна търговска практика да блокира съдържанието на онлайн търговеца до отстраняване на несъответствията. На този етап това този резултат се постига във взаимодействие с ГДБОП.\r\n\t\"Въпреки традиционния скептицизъм на българина, че намаленията не са реални, че някой използва момента, за да продаде залежала стока или отправи нереална оферта, се оказа, че доста хора се втурнаха да пазаруват по време на \"Черния петък. Видяхме големите опашки пред търговските центрове, виждаме и статистиката на онлайн магазините, която показва значително активизиране на потребителите в точно този момент“, коментира Маргаритов и добави, че извършените над 200 проверки във връзка с кампанията при около 30 случая са установени нарушения. \r\n\tСпоред шефа на КЗП, българският потребител все повече се интересува и става все по-взискателен и към себе си, и към търговците. \"Покрай „Черния петък“ в социалните мрежи имаше коментари как хората следят динамиката на цените в определен период от време и все по-трудно биха могли да бъдат излъгани с нещо, което е увеличено вчера и е намалено днес“, посочи той.", "date": "2017.12.07", "title": "КЗП предупреди онлайн купувачите да внимават с появяващи се по празниците е-търговци"}
{"url": "http://www.mediapool.bg/danail-kirilov-boiko-rashkov-ne-predstavi-danni-za-srs-ta-a-spomeni-i-vaobrazheniya-news272779.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШефът на Националното бюро за контрол на СРС-тата Бойко Рашков не представи пред парламента доклад с данни за нарушения при подслушването, а \"спомени и въображения\".\r\n\tТова заяви председателят на правната комисия Данаил Кирилов в четвъртък пред бТВ, ден след като Рашков заяви пред депутатите, че бюрото е установило \"хиляди нарушения\" със СРС-та, повечето от които, извършени от ДАНС.\r\n\tСпоред основния законотворец на ГЕРБ обаче това е било \"нечист опит за внушения\" на Рашков. Подобна позиция застъпи в сряда и главният прокурор Сотир Цацаров, който категорично отрече политици и магистрати да са станали обект на злоупотреби с подслушване.\r\n\t\"Ако някой е участвал в престъпна дейност, ще го подслушват\", каза още Кирилов. \"Това е негово (на Рашков) институционално мнение, въпросът е защо не искаме да го чуем\", репликира го в телевизионното студио Крум Зарков от БСП.\r\n\tПо време на изслушването си в парламента шефът на бюрото за контрол на СРС-тата обяви, че то вече не може да гарантира на гражданите, че не са незаконно подслушвани. По думите му прокуратурата не е разследвала стотици нарушения със СРС-та, Висшият съдебен съвет също нехае, а службите дават невярна информация на контролния орган.", "date": "2017.12.07", "title": "Данаил Кирилов: Бойко Рашков не представи данни за СРС-та, а \"спомени и въображения\""}
{"url": "http://www.mediapool.bg/avstraliya-uzakoni-ednopolovite-brakove-news272784.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът на Австралия одобри закона за легализиране на еднополовите бракове, съобщи Асошиейтед прес. \r\n\t \r\n\tСамо 4-ма депутати в 150-местната долна камара гласуваха против законопроекта, който променя дефиницията на брака от \"съюз между мъж и жена\" на \"съюз между двама души\". \r\n\t \r\n\tГорната камара - Сенатът, одобри документа миналата седмица с мнозинство 43 срещу 12. Очаква се генерал-губернаторът да го подпише след броени дни, а законът ще влезе в сила след около месец, когато ще сключат бракове най-нетърпеливите еднополови двойки. \n\n\r\n\t \r\n\tДо промяната се стигна след бурни и остри публични дебати в страната. Правителството намери изход, като проведе широко социологическо допитване, което, макар и силно критикувано, показа, че голямо мнозинство от хората подкрепят промяната. \r\n\t \r\n\tВсички предложени към законопроекта поправки, отнасящи се до свобода на словото и религията за противниците на гей-браковете, бяха отхвърлени от парламента.", "date": "2017.12.07", "title": "Австралия узакони еднополовите бракове"}
{"url": "http://www.mediapool.bg/okolo-2000-amerikanski-voinitsi-sa-v-siriya-prizna-pentagonat-news272780.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на отбраната на САЩ съобщи, че в Сирия има около 2000 американски войници. Това е четири пъти повече от бройката, посочена този месец от официални представители, предаде Асошиейтед прес.\r\n\tНовите данни не означават, че в Сирия са разположени допълнителни американски войски, а е отдавна отлагано потвърждение, че бройките, споменавани досега от Пентагона, не са били точни. Полковник Роб Манинг, говорителят на Пентагона, съобщи уточнените данни и заяви, че всъщност числеността на американските войници в Сирия намалява.\r\n\tТой каза също, че в Ирак САЩ имат около 2500 войници и тенденцията там също е към намаляване,тъй като и в двете страни ръководената от САЩ коалиция преминава от подкрепа в отбранителните бойни операции срещу \"Ислямска държава\" към подкрепа на усилията на местните сили за сигурност да предотвратяват действията на джихадистите.", "date": "2017.12.07", "title": "Около 2000 американски войници са в Сирия, призна Пентагонът"}
{"url": "http://www.mediapool.bg/maskirani-s-trabi-i-buhalki-sa-nahluli-v-stolichno-uchilishte-nyama-postradali-news272782.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупа маскирани и въоръжени с метални тръби и бухалки са нахлули в сградата на Пофесионалната гимназия по механо и електротехника в София, съобщава БНР.\r\n\tИнцидентът е станал в късният следобед в сряда, но за щастие няма пострадали. Предполага се, че нападателите са търсили някой от учениците.\r\n\tОхраната на техникума веднага е извикала полиция, но докато органите на ред дойдат, маскираните са успели да избягат.  По случая се води разследване. МВР издирва нападателите.", "date": "2017.12.07", "title": "Маскирани с тръби и бухалки са нахлули в столично училище, няма пострадали"}
{"url": "http://www.mediapool.bg/pak-se-tarsi-postoyanen-direktor-na-natsionalniya-istoricheski-muzei-news272783.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНов конкурс за директор на Националния исторически музей (НИМ) за срок от 5 години обяви Министерството на културата. Това е втората такава процедура за последната една година. Предишната беше обявена през март, .\r\n\tВ момента НИМ се управлява от временно изпълняващ длъжността директор. От началото на ноември. Тя смени дългогодишния директор на музея. Димитров беше и един от двамата кандидати в предишния конкурс за шеф на институцията, но оттегли документите си преди препитването от комисията по избора. На него се яви само професорът от Университета по библиотекознание и информационни технологии (УниБИТ) Вера Бонева, но тя не успя да събере необходимите точки, за да оглави НИМ.\r\n\tИзискванията към кандидатите в новия конкурс преповтарят тези от провалилата се процедура. Желаещите да оглавят НИМ трябва да имат висше образование и поне степен магистър. Трябва да са завършили история професионално направление \"История и археология\". Да имат поне 5 години професионален опит в това направление. С предимство ще са кандидатите, които имат стаж в музей, управленски опит, владеят чужд език, имат научна степен или академична длъжност, квалификация по мениджмънт и имат компютърни умения. От тях се иска да имат \"управленска компетентност\", \"организационна компетентност\", \"комуникативна компетентност\" и умения за работа в екип. Трябва да познават структурата и функциите на Министерството на културата.\r\n\tОсвен документи за участие в конкурса те трябва да представят и концепция за развитието на НИМ в следващите 5 години.\r\n\tДокументи се подават до 4 януари. След преценка дали кандидатите отговарят на условията, те ще минат и през събеседване.\r\n\tВторият за година конкурс за директор на най-големия български музей идва след като около десетилетие такъв не беше правен, а институцията се ръководеше от временно изпълняващи длъжността.\r\n\tВ Националния исторически музей се съхраняват стотици хиляди паметници на българското културно-историческо наследство от праисторията до днес. Сред най-известните колекции е Панагюрското златно съкровище. Музеят има и няколко филиала - Боянската църква, Земенският манастир, параходът \"Радецки\", храмът \"Св. Теодор Тирон и Теодор Стратилат” в с. Добърско, Разложко. Той получава и част от държавната субсидия за археологически проучвания.", "date": "2017.12.07", "title": "Пак се търси постоянен директор на Националния исторически музей"}
{"url": "http://www.mediapool.bg/kakvo-oznachava-reshenieto-na-sasht-da-priznayat-erusalim-za-stolitsa-na-izrael-news272787.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоналд Тръмп обяви, че САЩ ще признаят Ерусалим за столица на Израел - ход, който беше осъден от по-голямата част от света. Какво означава спорното му решение за ключовите играчи?\r\n\t \r\n\t\r\n\t \r\n\tТой на практика е пред умиране, откакто мисията за мир на бившия държавен секретар Джон Кери завърши с провал през 2014 г. Международната общност обаче за разлика от САЩ поддържа единна позиция, че признаването на Ерусалим за столица на Израел е катастрофално за каквито и да било надежди за възобновяване на съдържателни преговори. Статутът на Ерусалим е един от основните въпроси, по които според дипломати и миротворци двете страни трябва да постигнат съгласие в преговори.\n\n\r\n\t \r\n\t\r\n\t \r\n\tТе ще сметнат обявеното от Тръмп решение за край на надеждите и исканията им Източен Ерусалим да бъде столица на бъдеща независима палестинска държава. Малко палестинци искат подновяване на насилието, но мнозина ще преценят, че дипломатическите усилия по никакъв начин не ги доближават към собствена държава и че няма кой знае каква алтернатива на преките действия.\r\n\t \r\n\t\r\n\t \r\n\tИзраелското правителство ще се развълнува. Откакто завзе (и по-късно анексира) Източен Ерусалим по време на Шестдневната война през 1967 г., Израел твърди, че градът е негова \"вечна и неделима\" столица и копнее за международно признание. Това ще подсили убеждението на много израелски политици, че няма особена полза от преговори с палестинците. Около 200 000 израелци, живеещи в селища в окупирания Източен Ерусалим, които според международното право са незаконни, също ще празнуват.\r\n\t \r\n\t\r\n\t \r\n\tРешението на Тръмп още повече ще дестабилизира и без това размирния регион. Влиятелният турски президент Реджеп Тайип Ердоган каза, че САЩ \"вкарват региона и света в огън, който няма изгледи да спре\". Турция намекна, че може да скъса дипломатическите връзки с Израел, ако планът бъде осъществен. Саудитците, които са важни съюзници на САЩ в региона, смятат, че решението вреди на продължаващите усилия на Рияд да съживи шансовете за мирно споразумение. Арабските страни, които граничат с Израел - Египет, Йордания, Ливан и Сирия, осъдиха решението.\r\n\t \r\n\t\r\n\t \r\n\tПовечето западноевропейски страни ще бъдат сериозно разтревожени от решението на САЩ да признаят Ерусалим за столица на Израел. Ключов въпрос обаче е дали ЕС ще предприеме действия като налагане на строги забрани върху вноса от селища на Западния бряг и отказ за търгуване с израелски фирми, действащи в окупираните територии, поемайки по курс, който рязко се различава от този на САЩ.\r\n\t \r\n\t\r\n\t \r\n\tГръцкият православен патриарх Теофил Трети, смятан до голяма степен за най-високопоставената християнска фигура в Ерусалим, и още 12 църковни водачи в Светите земи изпратиха вчера писмо до Тръмп, предупреждавайки за \"непоправима вреда\". Те заявиха, че неговото решение \"ще доведе до увеличаване на омразата, конфликта, насилието и страданието в Ерусалим и Светите земи, отдалечавайки ни от целта за единство и задълбочавайки разрушителното разделение\". Църковните водачи ще бъдат загрижени да защитят християнските места.\r\n\t \r\n\t\r\n\t \r\n\tПрез 2015 г. палестинците съставляваха 37 процента от населението на града, наброяващо около 850 000 души. Много от тях живеят в претъпкани домове и квартали и не могат да получат разрешителни за строеж или разширение. Три четвърти живеят под прага на бедността, а 25 процента живеят в квартали, откъснати от останалата част на града чрез разделителна преграда. Трудно е да се види как решението на Тръмп ще подобри техните условия. Кметът на града Нир Баракат каза вчера, че \"ние тук в Ерусалим и Израел аплодираме президента\", а ако хората се развилнеят, \"те ще платят тежка цена\".", "date": "2017.12.07", "title": "Какво означава решението на САЩ да признаят Ерусалим за столица на Израел?"}
{"url": "http://www.mediapool.bg/italianski-neofashisti-obyaviha-voina-na-vestnik-republika-news272785.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианското неофашистко движение \"Форца нуова\" (Нова сила) нападна редакцията на левия вестник \"Република\", съобщи Асошиейтед прес. Това е поредната проява в последно време на екстремисти и крайнодесни в Италия. \r\n\t \r\n\tДесетина маскирани привърженици на \"Форца нуова\", облечени в черно и носещи партийното знаме, хвърляха димки по сградата, в която се намират редакциите на \"Република\" и седмичното й издание \"Еспресо\". Те носеха транспарант, на който пишеше: \"Бойкот на Еспресо и Република\". Един от участниците в акцията прочете текст, който нарече \"обявяване на война\" срещу медийната компания, издател на двата вестника, предаде ДПА, цитирана от БТА. \r\n\t \r\n\t\"Република\" редовно съобщава за все по-честите прояви \"Форца нуова\" и други десни движения и групировки на \"бръснати глави\", много от които са насочени срещу имигрантите. \n\n\r\n\t \r\n\tЕскалацията засили натиска върху министерството на вътрешното министерство официално да разпусне групировките. \r\n\t \r\n\tМинистърът на правосъдието Андреа Орландо каза, че протестът на движението е доказателство за засилване на екстремизма. Дори кметицата на Рим Вирджиния Раджи - която често пъти е критикувана от \"Република\" - изрази солидарност с вестника.", "date": "2017.12.07", "title": "Италиански неофашисти обявиха  война на вестник \"Република\""}
{"url": "http://www.mediapool.bg/kristalina-georgieva-ochakva-bulgaria-da-vleze-v-chakalnyata-na-evrozonata-prez-2018-g-news272788.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквам България да влезе в чакалнята на еврозоната догодина. Това каза главният изпълнителен директор на Световната банка Кристалина Георгиева пред бТВ.\r\n\t\"Политическото решение може да бъде взето много бързо и очаквам, че то ще бъде взето бързо, защото икономиката на Европа е в добро състояние, европейците подкрепят еврото повече, отколкото когато и да е в неговата история – 64% от европейците казват: \"Еврото е добро за нас\". Това означава, че обществената среда в България и Европа е позитивна\", аргументира се тя.\r\n\tВсъщност решението за присъединяването на лева към т. нар. Валутно-курсов механизъм II (ERM II) трябва да се вземе от лидерите на държавите членки. Планирано е те да обсъждат  за бъдещето на еврозоната на 15 декември в Брюксел, където обаче не се очаква да се вземе конкретно решение. Част от проблема е политическата криза в Германия, без която не могат да се вземат важни решения за валутния съюз. Освен това отделни държави като Австрия продължават да имат силни резерви към разширяването на валутния съюз след гръцката гриза.\r\n\tОт влизането в чакалнята до влизането в еврозоната обикновено минават три години, но това е време, което българите ще могат да усетят като полезно за тях – вземат се решения, които правят икономиката още по-стабилна, каза още Георгиева.\r\n\tСпоред нея бюджетът ни е много стабилен. Аргументите - дефицитът е под контрол години наред, инвестира се в дългосрочни проекти, които гарантират България да се вдига нагоре и това се вижда от хората.\n\n\r\n\t\"И най-вече този бюджет казва: \"Ние българите можем да влезем в еврозоната – с нашата фискална дисциплина, с това как се отнасяме с инфлацията, с това колко добри са балансите в нашата икономика ние можем да влезем в чакалнята на еврозоната\", каза Георгиева.\r\n\tВлизането в еврозоната е важно за страната, защото това ще ни интегрира още повече в ЕС, посочи тя. \"Като ни е закачена валутата за еврото, ние и без това работим по правилата на еврозоната, но не можем да седим на масата и да участваме в изработването на тези правила\", обоснова се Георгиева.\r\n\tТя смята, че страната се развива \"много добре\". Припомни , че през 1990 г. сме се редели на опашки за мляко в 4 часа сутринта и тогава доходът на българина е бил 1400 долара, докато днес е близо 8000.\r\n\t\"Разбира се, имаме още много работа за вършене, но трябва да се гордеем с това, което сме постигнали\", каза Георгиева и призова да се гледа напред, а не да се ровим в миналото.\r\n\t\r\n\tВъпросът за приемането на България в Шенген е политическо решение на страните членки, каза Георгиева. \"Доколкото разбирам, те са по-отворени днес, отколкото бяха преди година. Да стискаме палци най-сетне това да се случи, страната е готова\", допълни тя.\r\n\tСпоред Георгиева променените настроения са най-вече защото \"европейската интеграция отново тръгна на по-висока скорост\".\r\n\t\"Това е не само заради Брекзит, но и защото 10-те години на криза ни сложиха обеца на ухото – да не приемаме нашата системата на солидарност като даденост. Брекзит в този смисъл помага. Брекзит показва, че трябва да се държим за ръце, заедно сме по-силни\", допълни тя.", "date": "2017.12.07", "title": "Кристалина Георгиева очаква България да влезе в чакалнята на еврозоната през 2018 г."}
{"url": "http://www.mediapool.bg/tramp-raztarsi-blizkiya-iztok-s-priznavaneto-na-erusalim-za-stolitsa-na-izrael-news272777.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРешението на Тръмп да признае Ерусалим за столица на Израел и да премести там американското посолство ескалира напрежението в Близкия Изток и бе осъдено дори от съюзниците на САЩ. \r\n\t \r\n\tОчаквано мюсюлманският свят реагира остро и предупреди, че промяната в американската политика може да доведе до опасни последици за региона и света. Срещу политиката на Тръмп се обявиха и ключови американски съюзници в региона като Саудитска Арабия, Катар и Ирак. \r\n\t \r\n\tТози ход на американския президент предизвика \"сериозно безпокойство“ в Европа, изразено лично от дипломат номер 1 в ЕС Федерика Могерини, според която перспективите за мир в региона са поставени под риск. \n\n\r\n\t \r\n\tОчаква се Съветът за сигурност на ООН да заседава извънредно в петък, за да обсъди възможности за успокояване на ситуацията.\r\n\t \r\n\tСтатутът на Ерусалим, който е дом на свети места за мюсюлманските, евреите и християните, е една от най-големите пречки за постигане на мирно споразумение между Израел и палестинците.\r\n\t \r\n\tМеждународната общност не признава израелския суверенитет над целия град и е обединена около позицията, че неговият статут трябва да бъде решен в преговори между Израел и палестинците. Никоя друга страна няма посолство в Ерусалим.\r\n\t \r\n\tС решението си Тръмп бележи повратен пункт в дългогодишната политика на Вашингтон и отваря вратата за възможно насилие в региона.\r\n\t \r\n\t\r\n\t \r\n\tИзраел приветства решението и изпрати подкрепления на армията си на Западния бряг. \r\n\t \r\n\tПремиерът Бенямин Нетаняху заяви, че \"много страни\" ще последват примера на САЩ и ще признаят Ерусалим за столица на Израел и че вече са налице контакти в тази насока, съобщи Ройтерс.\r\n\t \r\n\t\"Президентът Тръмп влезе завинаги в историята на нашата столица. Неговото име ще се обявява гордо редом с други имена, свързани със славната история на нашия град\", каза Нетаняху.\r\n\tСтатутът на Ерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии. Toва се посочва в позиция на българското Външно министерство по повод решението на американския президент Доналд Тръмп да признае Ерусалим за столица на Израел.\r\n\t \r\n\tПалестинският президент Махмуд Абас заяви от своя страна, че САЩ повече не могат да играят историческата си роля на посредник за мир с израелците, след съобщението на президента Доналд Тръмп за признаването на Ерасулим като столица на Израел, съобщи Франс прес.\r\n\t \r\n\tС това достойно за съжаление решение САЩ умишлено провалят всички усилия за мир и провъзгласяват, че се отказват от ролята си на спонсор на мирния процес, която играеха през последните десетилетия, заяви палестинският лидер в телевизионно обръщение след речта на Тръмп в Белия дом.\r\n\t \r\n\tПравителството на Йордания, страната пазителка на мюсюлманските светини в Ерусалим, заклейми като нарушение на международното право решението на Тръмп. Решението на американския президент да признае Ерусалим като столица на Израел и да премести посолството на САЩ в този град е нарушение на международното право и на устава на ООН, заяви в Аман правителственият говорител Мохамед Мумени, цитиран от Франс прес.\r\n\t \r\n\t\r\n\t \r\n\tВлиятелната палестинска ислямистка групировка Хамас призова за ново въстание срещу Израел. \r\n\t \r\n\t\"Трябва да отправим призив и да работим за започване на интифада срещу ционисткия враг\", каза в реч в Газа лидерът на Хамас Исмаил Хания, който нарече решението на Тръмп \"обявяване на война\".\r\n\t \r\n\tТова решение сложи край на мирните споразумения от Осло и \"завинаги е погребало мирният процес в Близкия изток\", добави той, цитиран от телевизия Ал Джазира. \r\n\t \r\n\t\"Заявяваме, че Ерусалим е неделим, нито Източен, нито Западен, и ще продължи да бъде столица на Палестина, на цяла Палестина\", каза Хания.\r\n\t \r\n\tПалестинците на Западния бряг стачкуват в знак на протест срещу решението на президента на САЩ. Протестът е по инициатива на палестинското правителство. Затворени са всички търговски центрове, училищата и учрежденията. \r\n\t \r\n\t\r\n\t \r\n\tДесет палестинци от квартал Исауия в Източен Ерусалим бяха арестувани през изминалата нощ, след като близо до голяма улица бяха хвърлени коктейли Молотов. Нямаше обаче големи протести или сблъсъци между палестинци и израелските сили за сигурност. \r\n\t \r\n\tВ Газа късно снощи палестинци излязоха на улицата, скандирайки лозунги срещу Тръмп и запалиха автомобилни гуми в градовете Бейт Ханум в северната част на ивицата Газа, в град Газа и в градчетата Хан Юнис и Рафах. \r\n\t \r\n\tАнонсът за преместването на американското посолство от Тел Авив в Eрусалим, направен от Тръмп, предизвика поредица от негативни изказвания и вълна от протести. В знак на несъгласие с решението му светлините на коледните дръвчета в два палестински града бяха изгасени. \r\n\t \r\n\tИзключихме лампичките на коледната елха тук, във Витлеем, като послание от палестинския народ, от хората на Свещената земя заради срамното решение на расистки настоения американски президент, който смята Йерусалим за столица на Израел, обясни Мунтер Амера за Коледната елха край църквата \"Рождество Христово\" във Витлеем.\r\n\t \r\n\tПротести имаше в райони на йорданската столица Аман, населявани от палестински бежанци. Множество от недоволни се събра и по улиците на град Газа, както и пред сградата на американското посолство в Анкара.\r\n\t \r\n\t\"Протестираме, защото сме гневни! Това решение не е представително за нас – то е несправедливо, то е неморално! Това би означавало джамията \"Ал-Акса\" да бъде призната за седалище на евреите и особено на ционистите. \r\n\t \r\n\tКато мюсюлмани, ние никога нняма да приемама тази еврейска инвазия в \"Ал-Акса\" – първата кибла на мюсюлманите. Тук сме, за да опровергаем признаването на Йерусалим за столица на израелци и евреи - този град е киблата за мюсюлманите\", коментира протестиращ.\r\n\t \r\n\t\r\n\t \r\n\tРъководителката на европейската дипломация Федерика Могерини изрази от името на Европейския съюз \"сериозно безпокойство\" във връзка с решението на американския президент Доналд Тръмп да признае Ерусалим за столица на Израел.\r\n\t \r\n\t\"Европейският съюз изразява сериозното си безпокойство относно решението на президента на Съединените щати Тръмп за Ерусалим и последиците, което то може да има за перспективите за мир\", посочи Могерини в комюнике. \r\n\t \r\n\tЕС призовава всички страни в региона към спокойствие и сдържаност, за да се избегне ескалация на напрежението, изтъкна Могерини. По думите й само решение с две държави, което отговаря на стремежите на двете страни, е единственото реалистично средство за постигане на мира и сигурността, която заслужават както израелците, така и палестинците. \r\n\t \r\n\tВ телефонен разговор с президента на Палестинската автономия Махмуд Абас Могерини отново изтъкна твърдата позиция на ЕС, според която окончателният статут на Ерусалим като бъдеща столица на Израел и Палестинска държава трябва да бъде уреден чрез преговори, отговарящи на аспирациите на двете страни.\r\n\t \r\n\tРешението на Тръмп бе осъдено и от лидерите на Великобритания, Канада, Франция, Германия и други. \r\n\t \r\n\t\r\n\t\tГерманският канцлер Ангела Меркел заяви, че правителството й не подкрепя решението на Тръмп, \"защото статутът на Ерусалим трябва да се обсъжда в рамките на решението с две държави\".\r\n\t\r\n\t\t \r\n\t\r\n\t\tУреждането на близкоизточния конфликт на базата на принципа за мирно съвместно съществуване на две държави, Израел и Палестина, е официална позиция на Берлин.\r\n\t\r\n\t\t \r\n\t\r\n\t\t\r\n\t\t\tФренският президент Еманюел Макрон каза от своя страна, че статутът на Ерусалим би трябвало да бъде част от международно решение между Израел и палестинците. \r\n\t\t\r\n\t\t\t \r\n\t\t\r\n\t\t\t\"Не споделям това решение и не го одобрявам\", каза той при посещение в Катар.\r\n\t\t\r\n\t\t\t \r\n\t\t\r\n\t\t\t\r\n\t\r\n\r\n\t \r\n\tСаудитският кралски двор, начело с крал Салман и влиятелния му син, престолонаследника Мохамад бин Салман, осъди решението на американската администрация за Ерусалим, съобщи Асошиейтед прес. \r\n\t \r\n\tТова е рядък случай на порицание от страна на Рияд на действията на неговите американски съюзници и президента Тръмп, отбелязва агенцията. \r\n\t \r\n\tРияд припомни, че вече е предупреждавал да не се предприема такъв ход, и отново изрази \"дълбоко си съжаление\" от това \"неоправдано и безотговорно\" решение.\r\n\t \r\n\tИракското правителство поиска САЩ да се откажат от решението, за да не подхранват тероризма.\r\n\t \r\n\t\"Ние предупреждаваме за опасните последици от това решение за стабилността в региона и света\", заяви иракското правителство. Според него правителството на САЩ трябва да се откаже от това решение, за да спре евентуално опасно изостряне на ситуацията, което може да подхрани екстремизма и да създаде благоприятни условия за тероризма.\r\n\t \r\n\tПодкрепяната от Иран иракска милиция \"Харакат Хезбола ан Нуджаба\" каза, че решението на Тръмп да признае Ерусалим за столица на Израел може да се превърне в \"легитимна причина\" за атакуване на американските сили в Ирак.\r\n\t \r\n\t\"Глупавото решение на Тръмп ще бъде голямата искра за премахване на това образувание (Израел) от тялото на ислямската нация и легитимна причина за атакуване на американските сили\", каза лидерът на милицията Акрам ал Кааби.\r\n\t \r\n\t\r\n\t \r\n\tКатарският външен министър шейх Мохамед бин Абдулрахман Ал Тани заяви, че решението на президента на САЩ представлява смъртна присъда за всички, които се стремят към мир, съобщи Ройтерс.\r\n\t \r\n\tЛиванският президент Мишел Аун заяви, че решението на Тръмп е опасно и заплашва доверието към САЩ като посредник на мирния процес в региона. По думите на Аун това решение е върнало с десетилетия назад мирния процес, заплашва регионалната стабилност и вероятно и глобалната стабилност.\r\n\t \r\n\tМирният процес в Близкия изток умря след изявлението на Тръмп за признаване на Ерусалим за столица на Израел, заяви заместник-генералният секретар на Арабската лига Хусам Заки.", "date": "2017.12.07", "title": "Тръмп разтърси Близкия изток с признаването на Ерусалим за столица на Израел"}
{"url": "http://www.mediapool.bg/ek-prekratyava-proizvodstvoto-sreshtu-bulgaria-v-oblastta-na-danachnoto-oblagane-news272790.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия е решила да прекрати процедурата срещу България по повод прилагането на директивата за автоматичен обмен на данъчни становища в ЕС, съобщиха в четвъртък от институцията.\r\n\tКомисията приветства мерките от България, Кипър и Португалия. София реши проблема с изменения в данъчното законодателство.\r\n\tСъс същото решение е открита процедура срещу Белгия.\r\n\tДържавите в ЕС трябваше да въведат тези мерки до 31 декември миналата година. Новите правила са предвидени така, че да помогнат за ограничаване на трансграничното избягване на данъчно облагане, на агресивното данъчно планиране и на вредната данъчна конкуренция.\r\n\tСъщевременно, ЕК съобщи още, че приканва настоятелно България, Кипър, Гърция, Люксембург, Малта, Холандия, Полша и Румъния да приложат директива за борба с изпирането на пари в националното си законодателство.\r\n\tНовите правила на ЕС ще укрепят действащите изисквания за борбата с изпирането на пари и с финансирането на тероризма. Всички държави в ЕС трябваше да въведат тази директива до 26 юни.\r\n\t\"Посочените осем държави не са уведомили комисията за предприети мерки за прилагане и законопроектите им все още се разглеждат в рамките на националните законодателни процедури. Затова, след като даде възможност на тези държави да представят съображенията си в отговор на официалните уведомителни писма, изпратени през юли, комисията настоятелно призовава тези държави да вземат необходимите мерки за пълното спазване на директивата\", казаха от Брюксел.\r\n\tАко през следващите два месеца държавите не приведат законодателствата си в съответствие с правото на ЕС, комисията може да се обърне към Съда на ЕС, се отбелязва в съобщението.", "date": "2017.12.07", "title": "ЕК прекратява производството срещу България в областта на данъчното облагане"}
{"url": "http://www.mediapool.bg/tramp-razbi-sobstvenite-si-ambitsii-za-mir-mezhdu-izrael-i-palestintsite-news272791.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоналд Тръмп имаше една амбиция: мир между Израел и палестинците. И както си мислеше, един коз: Саудитска Арабия. Но резкият му завой за статута на Ерусалим постави под заплаха усилията на неговия съветник Джаред Къшнър, преди той да има възможност да разкрие намеренията си.\r\n\t \r\n\tАмериканският президент взе вчера историческото решение да признае Ерусалим за столица на Израел. Предупрежденията още от предния ден бяха последвани от категорични осъждания в арабско-мюсюлманския свят и по-далеч.\r\n\t \r\n\tПалестинците дадоха да се разбере, че Вашингтон не може да се надява повече на ролята на посредник.\n\n\r\n\t \r\n\t\"Той навреди на собствените си усилия за мир\", казва Илан Голденберг от мозъчния тръст Център за нова американска сигурност. \"В най-добрия случай ще взриви американското посредничество, а в най-лошия - ще бъде придружено от протести и големи бунтове\", посочи той пред Франс прес, убеден, че нито Израел, нито съветниците в Белия дом не са препоръчвали такъв поврат на този етап.\r\n\t \r\n\tНо Доналд Тръмп, който не спира да хвали способностите си на преговарящ, е едновременно твърдо решен да възкреси мирния процес и да постигне \"окончателно споразумение\". За да успее в онова, в което се провалиха всичките му предшественици, той формира малък екип около своя зет Джаред Къшнър, който работи от месеци при пълна дискретност.\r\n\t \r\n\tВ сряда той потвърди \"силния си ангажимент да помогне за установяване на траен мир\", подчертавайки, че окончателният статут на Ерусалим ще зависи от преговорите с палестинците, които искат източната част на града за столица на жадуваната от тях държава. Но това е недостатъчно, смятат дипломати и наблюдатели във Вашингтон, които и досега бяха скептични за шансовете за успех на правителството на Тръмп. Сега вече повечето са убедени, че тези шансове са сведени до нула.\r\n\t \r\n\tСпоред Илан Голденберг американският президент трябваше да обяви решението си в рамките на предложение за глобален мир. Той бърка, смятайки, че шокът може да се смекчи с неговата подкрепа за решение с \"две държави\", съвместно съществуване на Израел и Палестина.\r\n\t \r\n\tНо този мирен план няма да е на масата поне преди началото на 2018 г., казват дипломатически източници.\r\n\t \r\n\t\"Всичко това потвърждава, че става дума още от самото начало за илюзия\", казва Барбара Слейвън от Атлантическия съвет. Според нея дипломатическите усилия на Джаред Къшнър \"са фасада, за да може Саудитска Арабия да оправдае сближаването си с Израел срещу Иран\".\r\n\t \r\n\tЗасега това е всичко, което е излязло наяве от американската стратегия: подкрепа за израелско-саудитски съюз срещу общия враг Техеран.\r\n\t \r\n\tДинамиката в региона \"крие възможности\", обяви в неделя 36-годишният Джаред Къшнър в едно от редките си публични изказвания. Страните от Близкия изток \"следят внимателно регионалните заплахи и аз смятам, че искат Израел, техният традиционен враг, да се превърне в естествен съюзник за тях\", добави Къшнър, който установи тесни връзки с младия саудитски престолонаследник Мохамед бин Салман.\r\n\t \r\n\tВсъщност \" е налице промяна в тона\" между двата съзника на Вашингтон, смята Елиът Ейбрамс от Съвета за външни отношения, \"макар че не се говори официално за промяна\".\r\n\t \r\n\tИ напълно основателно, каза дипломат, запознат с протичащите \"тектонични размествания\" в \"новия Близък изток\". Всякакво сближаване трябва да остане зад кулисите, защото всичко, което бъде казано публично, може да бъде използвано срещу Израел или Саудитска Арабия, добави той.\r\n\t \r\n\tАмериканците са убедени, че възходът на влиятелния престолонаследник бележи поврат. Неотдавна той извика палестинския президент Махмуд Абас в Рияд, за да го притисне да се съгласи да сключи мир с Израел, подчерта Барбара Слейвън.\r\n\t \r\n\tНо самият саудитски крал Салман предупреди Тръмп по въпроса за Ерусалим и осъди \"опасната стъпка\", която може да провокира \"гнева на мюсюлманите\".\r\n\t \r\n\tДали САЩ не поеха риска да се отдалечат от главния си коз? \"Арабските правителства трябваше да изразят безпокойството си заради общественото мнение\", посочва Елиът Ейбрамс, но това няма да промени съществено новото им отношение към Израел.\r\n\t \r\n\tДори и ако арабските порицания бъдат сметнати за \"лицемерни\", \"Техеран отново ще изтъкне себе си като истинския защитник на палестинската кауза\", посочва Барбара Слейвън. \"Всичко това ще подсили позициите на Иран, които сътрудничеството със Саудитска Арабия има за цел да отслаби.\"", "date": "2017.12.07", "title": "Тръмп разби собствените си амбиции за мир между Израел и палестинците"}
{"url": "http://www.mediapool.bg/v-bulgaria-darzhavata-izzemva-ot-ikonomikata-prez-danatsi-samo-29-v-es-40-news272792.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария е сред трите държави в ЕС, които изземват най-малко от гражданите си и бизнеса през данъци и социални осигуровки. Това сочат , обявени в четвъртък.\r\n\tДелът на събраните данъци и осигуровки у нас спрямо брутния вътрешен продукт (БВП) е 29%, докато средно за ЕС е 40% през 2016 г., показва статистиката.\r\n\tПо-малко изземват от икономиките си единствено Ирландия (23.8%) и Румъния (26%). Специално в Румъния се регистрира рязък спад на показателя – от 28% през 2015 г. на 26% през 2016 г. В същото време страната регистрира висок растеж, но и задълбочаващи се проблеми с бюджетния си дефицит, поради което ЕК й постави срок до 15 април 2018 г. да докладва за мерки за справяне с проблема.\r\n\tФранция е страната, която изземва най-много от гражданите си и бизнеса през данъци и осигуровки – 47.6% през 2016 г., следвана от Дания (47.3%) и Белгия (46.8%). В скандинавските държави нивото на показателя като цяло е високо – към 44%-45%.\r\n\tНаред с България и Румъния другите държави с ниски нива на данъците и осигуровките спрямо БВП са Литва, Латвия и Словакия, но при тях процентът е между 30% и 32%.\n\n\r\n\tВъпреки че и без това събира малко данъци на фона на средното в ЕС, българската държава през 2016 г. е продължила да се свива и е сред 9-те държави в съюза, които са намалили съотношението си на събраните постъпления спрямо БВП. При повечето от страните в съюза тенденцията е в обратната посока – към увеличаване на дела на данъчно-осигурителните постъпления.\r\n\tПрез 2016 г. делът на данъците върху производството и вноса е бил най-висок в Швеция, Хърватия и Унгария, а най-нисък – Ирландия, Словакия и Германия. По отношение на данъците върху доходите и богатството най-голям е делът в Дания (30%), Швеция (18.8%), Финландия (16.5%) и Белгия (16.3%), а най-нисък – в България (5.4%) и Литва (5.7%).\r\n\tОсвен данъците в България на много ниско ниво спрямо ЕС са и социалните осигуровки. Делът им спрямо БВП на страната е едва 7.8% през 2016 г. при средно 13.3% в ЕС. По-малък дял на социалните осигуровки имат пет държави - Дания (1%), Ирландия (4.4%), Малта (6.4%), Швеция (3.3%), Великобритания (7.7%).", "date": "2017.12.07", "title": "В България държавата изземва от икономиката през данъци само 29%, в ЕС – 40%"}
{"url": "http://www.mediapool.bg/dogodina-nad-5000-balgarski-selishta-shte-imat-dostap-do-evropari-za-bezplaten-internet-news272793.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрез 2018 г. се очаква да бъде обявен първият конкурс за получаване на европейско финансиране за изграждане на безплатен безжичен интернет в малките населени места у нас. Достъп до ресурса ще имат над 5000 български градове и села, където все още свободна публична интернет мрежа, съобщиха от Министерството на транспорта, информационните технологии и съобщенията (МТИТС).\r\n\tИнициативата на Европейската комисия Wifi4EU трябва да осигури до 2020 г. безплатен интернет достъп за жителите и туристите на 8 хиляди местни общности в Европейския съюз.\r\n\tПри кандидатстването общинските ръководства трябва да предложат място, където ще се предоставя безжичен интернет – административна сграда, общинска болница, библиотека, площад или парк.\r\n\tВ разговор транспортният министър Ивайло Московски и комисарят по цифровата икономика и общество Мария Габриел са постигнали съгласие, че е изключително важно да има баланс в географското разпределение на европейското финансиране.\r\n\tИнициативата бе разяснявана през 2017 г. в поредица информационни дни, експерти от министерството разясняваха на общините и заинтересованите оператори условията на процедурата за кандидатстване, които са известни към момента.", "date": "2017.12.07", "title": "Догодина над 5000 български селища ще имат достъп до европари за безплатен интернет"}
{"url": "http://www.mediapool.bg/spetsabonamenti-za-hora-sas-sluhovi-i-zritelni-uvrezhdaniya-pusna-telenor-news272794.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециално разработени за хора със слухови или зрителна проблеми абонаментни планове за мобилни услуги пусна на пазара \"Теленор\". Планът за хора със слухови увреждания включва повече MB за национален мобилен интернет и SMS. А за тези със зрителни проблеми са предвидени повече минути за разговори в България и роуминг в Евросъюза.\r\n\tОтговарящите на изискванията хора ще плащат за плана според нуждите си по 11,99 лв. на месец с едногодишен или двугодишен договор. Офертите са валидни за всички нови или настоящи клиенти на \"Теленор\" с установена степен на трайна неработоспособност за слухови или зрителни увреждания 50 или повече процента.\r\n\tОстава и възможността хората с трайни увреждания да получат 20-процента отстъпка от цената на избран от тях стандартен абонаментен план за мобилни или фиксирани услуги, с изключение на плановете за хора със слухови или зрителни увреждания.\r\n\tПредложенията са валидни за една SIM карта на потребител.", "date": "2017.12.07", "title": "Спецабонаменти за хора със слухови и зрителни увреждания пусна \"Теленор\""}
{"url": "http://www.mediapool.bg/tilarsan-predupredi-che-sanktsiite-sreshtu-rusiya-shte-ostanat-dokato-tya-se-iztegli-ot-krim-news272810.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСанкциите срещу Русия ще останат в сила, докато тя се изтегли от Украйна, заяви в четвъртък държавният секретар на САЩ Рекс Тилърсън на конференция за сигурност във Виена, съобщи Ройтерс.\r\n\t \r\n\t\"Никога няма да приемем окупацията на Русия и опита й да анексира Крим. Свързаните с Крим санкции ще останат, докато тя върне на Украйна пълния контрол над полуострова\", подчерта Тилърсън на среща на външните министри от Организацията за сигурност и сътрудничество в Европа.\r\n\t \r\n\tДокато произнасяше речта си, срещу него на първия ред в залата беше външният министър на Русия Сергей Лавров. По-късно двамата ще имат среща на четири очи, на която се очаква да обсъдят руското предложение за изпращане на въоръжени миротворци на ООН в Източна Украйна като допълнение към невъоръжените наблюдатели от ОССЕ, които вече са разположени там.\r\n\t\r\n\tТилърсън се възползва от случая да отправи предупреждение към Москва да не се меси в съседните страни и я обвини, че \"въоръжава, ръководи, обучава и се бие на страната на антиправителствените сили в Украйна\", съобщи Асошиейтед прес. Той я призова да изтегли военните си сили от източния украински регион Донбас и да изпълни ангажиментите си по Минските споразумения.\r\n\t \r\n\tТилърсън отговори също на критиките срещу решението на Тръмп да признае Ерусалим за столица на Израел, като подчерта, че президентът на САЩ просто се е съобразил с реалността. Държавният секретар каза, че САЩ ще продължат да се придържат към решение на израелско-палестинския конфликт, предвиждащо \"две държави\", ако това е желанието на двете страни. Той добави, че решението за окончателния статут на Ерусалим остава в ръцете на Израел и палестинците.\r\n\t \n\n\r\n\t\"Целият свят иска мирен процес и САЩ смятат, че съществува възможност за това\", изтъкна Тилърсън.\r\n\t \r\n\tРуският външен министър Сергей Лавров обвини \"доминирания от САЩ съюз НАТО, че подкопава сигурността в Европа, като подсилва военния си капацитет по източния фланг, безсмислено се разширява и разполага противоракетна система\".\r\n\t \r\n\tНа годишната си среща външните министри на ОССЕ - единствената регионална организация, в която участват САЩ и Русия, освен конфликтът в Украйна ще бъдат обсъдени също теми като противодействието срещу тероризма и човешките права, включително свободата на медиите, посочва ДПА.\r\n\t \r\n\tФорумът се провежда на фона на най-острото след края на студената война напрежение между западните страни и Русия. Откривайки го, генералният секретар на организацията Томас Гремингер заяви, че \"сигурността започва с доверие, а доверието - с диалог\". \"Крайно време е да съживим днес този диалог\", обърна се той към външните министри от над 40 страни.\r\n\t \r\n\tВъншният министър на Русия Сергей Лавров призова ОССЕ да увеличи усилията си за гарантиране на сигурността в интернет, предаде Ройтерс. Агенцията припомни, че Москва е обект на ширещи се подозрения, че се е намесвала в президентските избори в САЩ и че стои зад вълната от деструктивни хакерски атаки по света. Русия отхвърля тези подозрения.\r\n\t \r\n\t\"Приканваме да се съсредоточим върху разработването и изпълняването на допълнителни мерки за доверие в интересите на гарантирането на кибернетичната сигурност\", каза днес Лавров на срещата на външните министри на страните от организацията. Той настоя, че трябва да се направи именно това, \"вместо да се клати въздухът с голословни обвинения без един факт\".\r\n\t \r\n\tОсвен това руският топ дипломат прикани страните членки да консолидират усилията си срещу употребата на забранени медикаменти в спорта и предложи към секретариата на ОССЕ да бъде създадена отделна антидопингова структура.\r\n\t \r\n\tПреди два дни Русия бе изключена от участие в Зимните олимпийски игри в Южна Корея заради \"системни манипулации\" на допинг проби на руски спортисти, отбеляза Ройтерс.", "date": "2017.12.07", "title": "Тилърсън предупреди, че санкциите срещу Русия ще останат, докато тя се изтегли от Крим"}
{"url": "http://www.mediapool.bg/putin-na-vlast-ot-bednyashkite-ulitsi-do-kremal-news272811.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКато дете, израснало в неприветлив съветски апартамент-комуналка, Владимир Путин бил буйно момче, което мечтаело да стане военен или летец, и затова усърдно тренирал бойни изкуства, а веднъж нахакано влязъл в един офис на КГБ и попитал как може да стане шпионин.\r\n\t \r\n\tКато лидер на Русия през 21-и век той е въплъщение и на двете наклонности: хвърли се в битка срещу чеченските бунтовници, ръководеше анексирането на Крим, а сега се твърди, че стои зад една масирана и потайна кампания за подкопаване на американската демокрация.\r\n\t \r\n\tСъобщението, което направи, че ще се кандидатира за четвърти мандат като президент, идва доста късно - малко повече от три месеца преди изборите на 18 март, но едва ли е изненада. В случая човекът и постът му са неделими.\r\n\t \r\n\tКато лидер на Русия от края на 1999 г. (той смени президентския с премиерския пост за 4-годишен период между 2008 и 2012 г., но въпреки това очевидно бе силната фигура в ръководството) Путин явно харесва да е в светлината на прожекторите. Вече на 65 години, той избягва привичните си преди демонстрации на физическа форма и мъжкарство - например гол до кръста на кон, но продължаващите часове наред негови ежегодни пресконференции и разговори на живо в ефира с народа са израз на енергичност и дисциплина. Той все още обича да се развлича, играейки хокей на лед, макар че веднъж сам квалифицира пързалянето си като \"крава на лед\".\r\n\t \r\n\tМалко политици, ако изобщо има такива, са успявали така бързо да излязат от сянката и да застанат в центъра на вниманието в страната и в чужбина. Преди да бъде посочен за премиер от президента Борис Елцин през август 1999 г., той оглавяваше Националната служба за сигурност (ФСБ) - една от агенциите наследнички на КГБ, което само по себе си не е пост с широка публичност.\r\n\t \n\n\r\n\tМного наблюдатели го смятаха за човек от \"сивата маса\", като насмешливо намекваха, че службата му за КГБ в приятелската територия на Източна Германия е показател, че\r\n\tне е бил много кадърен като разузнавателен агент. Елцин сменяше премиерите в обезпокоително темпо и Путин можеше да се окаже просто последният на ветровития пост.\r\n\t \r\n\tНо още следващия месец той обърна внимание върху себе си, когато, коментирайки в ранния етап на втората чеченска война, каза: \"Ние ще преследваме терористите навсякъде.. Извинете ме, но ако ги хванем в тоалетната, ще ги натикаме в нужника на двора\". С твърдостта си, с мачовския си груб език тази забележка сякаш разкриваше същността на Путин, формирана в младостта му.\r\n\t \r\n\tКогато изведнъж се въздигна до и.д. президент след оставката на Елцин, езикът му стана по-префинен, но поведението му си остана все така безкомпромисно. \"Искам да предупредя, че всякакви опити да се нарушават руските закони... ще бъдат решително смазвани\", каза той с една ръка върху бюрото, изглеждайки като лихвар, разправящ се с клиент нарушител.\r\n\t \r\n\tПутин е роден на 7 октомври 1952 г. в семейство на заводски работници в Ленинград, сега Санкт Петербург - град, в който са живи спомените от ужасяващите страдания по време на близо 900-дневната нацистка блокада през Втората световна война. Един от по-големите братя на Путин е починал от дифтерит по време на блокадата, а другият е починал няколко месеца след раждането. Според \"От първо лице\" - книга с интервюта, публикувани след като той стана и.д. президент, Путин и неговото родители са живеели в комуналка с мизерен общ клозет на етажа.\r\n\t \r\n\tПутин казва, че в отговор на тези трудни обстоятелства е станал дете-\"хулиган\" - едно от малцината в училище, което не било прието за октомврийче (пионерче). Той успява да укроти агресивните си наклонности чрез занимания с бойни изкуства - спорт, който практикува с огромна охота до късна средна възраст.\r\n\t \r\n\tКато юноша Путин кандидатства за работа в КГБ - вероятно повече от авантюризъм, отколкото по идеологически съображения, и успява, след като завършва право в Ленинградския университет през 1975 г.\r\n\t \r\n\tТой работи в контраразузнаването, наблюдава чужденци в Ленинград, а през 1985 г. поема поста си в Дрезден. Завръща се в Ленинград през 1990 г. и започва работа при реформаторския кмет на града Анатолий Собчак. Напуска КГБ година по-късно, на втория ден след неуспешния опит за преврат срещу съветския лидер Михаил Горбачов, който бе подкрепен от КГБ.\r\n\t \r\n\tПрез 1983 г. Путин се оженва за Людмила Скребньова - стюардеса в Аерофлот, която после става университетски преподавател по немски. Тридесет години по-късно двамата се появяват по държавната телевизия и в привидно случайно интервю обявяват, че се развеждат с аргумента, че Путин е твърде отдаден на работата си, за да бъде грижовен съпруг.\r\n\t \r\n\tВъпреки слуховете за негов флирт с красива известна гимнастичка, Путин се представя пред публика като почтен и сдържан човек. Той рядко е виждан с чаша водка и фактически почти не пие.\r\n\t\r\n\tВъпреки някои твърдения, че е натрупал огромно богатство, той не демонстрира вкус към показност и разкош извън позлатените зали на Кремъл. Публичният му образ е на застаряващ, подобрен вариант на някогашния необуздан юноша от лош квартал на града, пълен с решимост да се налага.", "date": "2017.12.07", "title": "Путин на власт: от бедняшките улици до Кремъл"}
{"url": "http://www.mediapool.bg/ek-predupredi-srokat-za-pregovori-s-london-izticha-v-nedelya-i-nyama-da-bade-udalzhavan-news272786.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предупреди, че в полунощ в неделя изтича срокът за преговорите по оттеглянето на Великобритания от ЕС. Говорител на институцията уточни, че твърденията за възможно удължаване на този срок са \"погрешни\".\r\n\t \r\n\tГоворителят отбеляза, че ЕК е готова да приеме отново в Брюксел британския премиер Тереза Мей в рамките на този срок, включително в неделя.\r\n\t \r\n\tКомисията уточни, че от следващия понеделник започва същинската работа по подготовката на заседанието на Европейския съвет в края на другата седмица.\r\n\t \r\n\tНа това заседание на държавните и правителствените ръководители от ЕС се очаква да бъде решено дали да се премине към втората фаза на преговорите - за бъдещите отношения с Лондон. Това може да стане само при отчитането на \"достатъчен напредък\" в преговорите досега. През октомври ЕК обяви, че преговорите са в задънена улица.\r\n\t \n\n\r\n\tНе разполагаме с безкрайно много време, всеки изгубен ден прави нещата по-трудни.\r\n\t \r\n\tПредседателят на ЕК Жан-Клод Юнкер е роден оптимист, това винаги му е било от полза в политическата му кариера, но в този случай са необходими двама, заяви говорителят. По-рано тази седмица Юнкер прие Мей, но след разговора им, продължил над четири часа, двамата се разделиха без постигнато съгласие.\r\n\t \r\n\tПричина за пропадане на споразумението стана проблемът за границата между Северна Ирландия (чест от Обединеното кралство) и Република Ирландия.\r\n\t \r\n\tПо-рано в четвъртък вестник „Телеграф“ писа, че Юнкер ще удължи до срещата на върха на ЕС идния четвъртък срока, който даде на Мей да намери решение на спора за границата с Ирландия. Именно тази информация бе опровергана от говорителя на комисията.\r\n\t \r\n\tБританският вестник твърди освен това, че председателят на Европейската комисия се опасява, че правителството на британската министър-председателка Тереза Мей може да падне идната седмица, ако няма споразумение с ЕС в преговорите за Брекзит.\r\n\t \r\n\tСпоред \"Телеграф\" депутати от Консервативната партия на Мей са я предупредили, че правителството може да падне до седмици, ако тя се върне от Брюксел без споразумение за започване на преговори за търговските отношения с ЕС.\r\n\t \r\n\tИрландският премиер Лио Варадкар каза, че Мей се надява да предложи днес нов вариант на проекта за споразумение за границата с Ирландия.\r\n\t \r\n\tАко обаче не се преодолее безизходицата по въпроса за границата, евентуални кандидати за поста на Мей, сред които са Борис Джонсън, Майкъл Гоув и Дейвид Дейвис, ще са в готовност в случай на преврат, добавя \"Телеграф\".\r\n\t \r\n\tУсещането за хаос около министър-председателката се засили след признанието на министъра на финансите Филип Хамънд, че в правителството все още няма съгласие за окончателния вид на Брекзит и че Тереза Мей се опитва да насочи Великобритания към \"мек вариант\" на Брекзит, пише \"Телеграф\".", "date": "2017.12.07", "title": "ЕК предупреди: Срокът за преговори с Лондон изтича в неделя и няма да бъде удължаван"}
{"url": "http://www.mediapool.bg/hristo-ivanov-initsiira-izvanparlamentarna-komisiya-kontrabandtabak-news272820.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъздаването на извънпарламентарна комисия \"Контрабандтабак\", съставена от експерти от партиите на демократичната общност, анонсира в четвъртък лидерът на \"Да, България\" Христо Иванов.  По думите му изпълнителният съвет на формацията е решил да се обърне с тази идея към партньорите си.\r\n\t\"Комисията ще покани всички, които разполагат с информация за задкулисието около \"Булгартабак\", да я предоставят. Ще стъпим на журналистическите разследвания на \"Биволъ\", \"Капитал\", \"Трансмедия\" и пр., ще проведем публични изслушвания и ще съберем още документи. На тази основа, комисията ще изготви доклад, който обобщава събрания материал и ще го предоставим на компетентните институции у нас и в другите заинтересовани държави\", каза Иванов.\r\n\t\"Призовавам всеки, който разполага с информация по темата за приватизацията, скритите собственици, контрабандата, прането на пари, съсипваните на производствените мощности на \"Булгартабак\", както и за политическия и прокурорски чадър върху този казус, да ни съдейства\", обяви партийният лидер. \r\n\tИванов припомни, че преди седмица с писмо призова политическите сили в парламента да направят анкетна комисия по повод поредния доклад на турските служби, който говори за контрабанда на цигари с източник \"Булгартабак\".\r\n\t\"Поискахме Народното събрание да разследва твърденията за престъпна приватизация, скрита собственост и контрабанда около \"Булгартабак“, както и да изясни кой държи политически и прокурорски чадър над казуса. Призовахме и президента Радев да свика КСНС по темата. Нито парламентарните партии, нито държавният глава ни отговориха по какъвто и да било начин. Очевидно ги е страх от тази тема. Единственото, което видяхме, са нови доказателства за институционалната невменяемост на МВР и Прокуратурата, които още търсят текста на турския доклад и къде в него се споменава \"Булгартабак“, каза той. \r\n\tПо думите му след едноседмична пропагандна канонада, в четвъртък депутатът от ДПС Делян Пеевски е изкара на улиците на София стотици свои служители и се опита да се скрие зад гърбовете им. \"Освен че се опита да прехвърли на тях отговорността за контрабандата, Пееевски очевидно иска да демонстрира мощ пред изплашените си партньори от българския политически елит\", допълни той.\r\n\t\"По повод на тези събития, вчера БНТ първо ме поканиха в сутрешния си блок, а после отложиха участието ми за неопределено бъдеще. Неочаквано изникнало нещо по-спешно за отразяване. И ако някой има съмнение за какво става дума, да добавя, че вчера имахме сходни ситуации с още две телевизии. Точно този похлупак от мълчание и страх позволява на цялата схема около \"Булгартабак\" да съществува с години. Позволи и ще позволява и други подобни казуси – АЕЦ \"Белене\", КТБ, другите гнили ябълки в банковия и застрахователен сектори, черната дупка в здравеопазването\", смята още бившият правосъден министър. \r\n\tТой отбеляза, че формацията му не е враг на работниците от \"Булгартабак“. \"Нашата борба е за техните интереси. Вчера, когато те бяха докарани от анонимните си господари пред нашия офис, ние застанахме пред тях. Отвъд кордона от полицаи и няколко гръмогласни коменданти на шествието, аз видях лицата на свои сестри и братя. Хора, които мафията държи в унизителна бедност и подчинение, трови с кална пропаганда и лъжи, ограбва плодовете на техния труд и бъдещето на децата им\", обясни Иванов. \r\n\tПо думите му някои от тях сигурно са били убедени в клеветите и ругатните от раздадените им надписи, от плакатите по стените на София и от страниците на Пеевската машина за лъжи. \"Някои вярваха, че ние заплашваме техните работни места, че обвиненията в\r\n\tконтрабанда са насочени срещу тях, и дюдюкаха с убеденост\", заключи той. \r\n\t\"Това, което националната телевизия не ми позволи да им кажа днес, е че ние искаме всичко, което искат и те за себе си: нормална работа, в нормална компания, в свободна и правова държава. Защото те добре помнят закриването на фабриката в София и как уволнените им колеги протестираха пред парламента, за това, за което настояваме ние днес. Ние искаме \"Булгартабак“ да има нормален инвеститор с пазарна стратегия, а не анонимен криминален феодал, който източва дружеството и поетапно ликвидира работните места. Искаме служителите да работят и получават адекватно възнаграждение със защитени трудови права, а не да ги държат в зависимост и да ги принуждават да участват в организирани протести като жив щит и да им казват кога да говорят, кога мълчат, и как да гласуват\", допълни бившият правосъден министър.\r\n\t\"Искаме институциите да си свършат работата. Да пречупят гръбнака на мафията, която държи толкова много хора в страх и подчинение – от тютюневите работници, до софийски журналисти, от редовия полицай, до висши магистрати и държавни служители. Искаме Пеевски и подобните му да не могат да прехвърлят петното на своите престъпления върху невинни хора, както видяхме да се случва това вчера в центъра на София\", завършва позицията на Христо Иванов.", "date": "2017.12.07", "title": "Христо Иванов инициира извънпарламентарна комисия \"Контрабандтабак\""}
{"url": "http://www.mediapool.bg/bitkoin-isteriyata-prodalzhava-s-tsena-nad-15-000-dolara-krazhba-i-start-na-fyucharsi-news272812.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТърговията с биткоини достигна истерични нива над 15 хиляди долара в четвъртък, когато също така стана ясно, че мина за копаене на криптовлутата е хакната и ограбена. И всичко това се случва само ден преди старта на фючърсната търговия с виртуалната валута на две световни борси.\r\n\tБиткоинът, който в началото на 2017 г. се продаваше за 1000 долара, в четвъртък стигна рекорден връх от 15 058 долара в сутрешната търговска сесия, а в обедната нивото ме вече беше 15 242.99 долара, предаде Блумбърг. След като прибави за ден 19 на сто към стойността си, а от началото на седмицата поскъпването стана 50%, криптовалутата се върна до 14 800 долара, с което повишаването  цената за деня бе ограничено до 11.6 процента, по данни на електронната платформа за търговия с виртуалната валута Коинмаркеткап (CoinMarketCap).\r\n\tТака биткоинът нарасна с над 1400% от началото на годината и по данни на Коинмаркеткап пазарната стойност на основната дигитална валута вече достигна близо 240 млрд. долара.\r\n\tНа фона на шеметния ръст словенската платформа за добив на биткоини \"НайсХаш\" (NiceHash) съобщи, че разследва пробив в системата си за сигурност и евентуална кражба на биткоини за десетки милиони долари. Мината е затворена принудително за 24 часа и се работи по установяването на точния брой открадната криптовалута. Портфейлният адрес, съхраняващ добитите биткоини, показва, че вероятно са били откраднати около 4736.42 биткоина, според данни на организацията \"КоинДеск\" (CoinDesk). Това означава реална кражба на над 70 млн. долара при капитализацията на валутата в четвъртък.\r\n\tИнцидентът е докладван на съответните власти и на силите на реда, като им сътрудничим, съобщиха от \"НайсХаш\" и призоваха потребителите си да сменят своите онлайн пароли.\r\n\tОнлайн сигурността е основно притеснение при трансакциите с виртуалната валута.\r\n\t.\r\n\tВ Япония след фалита на платформата за търговия с биткоини Ем ти Гокс (MtGox) бяха въведени нови закони, които да регулират търговията с тази и други дигитални валути. Ем ти Гокс приключи дейност през февруари 2014 година, посочвайки, че е загубила 850 000 биткоина, евентуално откраднати от хакери.", "date": "2017.12.07", "title": "Биткоин истерията продължава с цена над 15 000 долара, кражба и старт на фючърси"}
{"url": "http://www.mediapool.bg/intsident-pri-stroitelstvoto-na-metroto-zatvori-vremenno-podlez-v-sofiya-news272813.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроблеми при строителството на метрото в София затвориха за часове пешеходен подлез на булевардите \"България\" и \"Ив. Гешов\". Хората в района бяха евакуирани.\r\n\tПричината за инцидента е, че инжекционен разтвор, който се използва при работата на машината, която пробива тенула за метрото в този участък, е проникнал през канализационен отвор. От Столичната община обясниха, че разтворът е влязъл под настилката на северозападния изход на подлеза и е надигнал 3 - 4 кв. м от плочника.\r\n\tОсвен това витрина в подлеза се е напукала и охраната е подала сигнал за това, след което районът е обезопасен. Екипи на \"Метрополитен\", дирекция \"Транспортна инфраструктура\" и дирекция \"Аварийна помощ и превенция\" са направили пълен оглед на подлеза и ползването на съоръжението е напълно безопасно, твърдят от общината. Машината, която прави тунела на метрото, вече е преминала през участъка.", "date": "2017.12.07", "title": "Инцидент при строителството на метрото затвори временно подлез в София"}
{"url": "http://www.mediapool.bg/podmyana-na-kabel-namalyava-elektroavariite-v-devet-sofiyski-raiona-news272814.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-малко аварии в електрозахранването ще има в девет района на София и разположените в тях жилищни и държавни сгради, болници, предприятия и офиси, както и трамвайната и тролейбусната мрежи, благодарение на подмяната на 110-киловолтов кабел от мрежовия оператор \"ЧЕЗ Разпределение България\".\r\n\tИнвестицията в смяната на стария маслен кабел с 3.930 метра това сух кабел е 3.2 млн. лв. и представлява най-мащабния проект на електроразпределителното дружество през 2017 г. Догодина ще се подмени още един 110-киловолтов кабел в София, каза при откриването на съоръжението в четвъртък регионалният мениджър на чешката компания Карел Крал.\r\n\tСега приключилият ремонт не само ще намален броя на авариите, но и ще съкрати значително времето за отстраняването им. Ще се повиши сигурността на електрозахранването в районите \"Триадица\", \"Красно село\", \"Средец\", \"Лозенец\", \"Красна поляна\", \"Възраждане\", \"Илинден\", \"Младост\" и \"Искър\".\r\n\t39 хиляди клиенти в 45 столични квартала ще могат да разчитат на по-качествено и сигурно електрозахранване в навечерието коледните и новогодишни празници, заяви Петър Холаковски, изпълнителен директор на \"ЧЕЗ Разпределение България\". Той определи проекта като изключително сложен и мащабен и благодари на Столичната община за оказаното съдействие при реализацията му.\r\n\tОт компанията, която доставя ток в Западна България\" допълниха, че през 2017 г. е изпълнила най-мащабната си инвестиционна програма, чийто размер ще стигне 130 млн. лв. до края на годината. От тях почти 40 млн. лв. са вложени в София.\r\n\tС реализирането на всички проекти през 12-те години от стъпването на ЧЕЗ на българския пазар, дружеството е  подменило една трета от съоръженията, а загубите по мрежата са намалели наполовина.\r\n\t\"Изключително важно е осигуряването на качеството на услугата, с непрекъснатост на електроснабдяването\", посочи по време на представянето на инвестицията заместник-кметът на София Дончо Барбалов. Той посочи още, че много трудно се правят инфраструктурни проекти в градска среда и изрази надежда мрежовият оператор да изпълни и инвестиционната си програма за следващата година.", "date": "2017.12.07", "title": "Подмяна на кабел намалява електроавариите в девет софийски района"}
{"url": "http://www.mediapool.bg/sladko-ot-lyuti-chushki-i-300-godishna-pushena-kalbasa-probivat-na-pazara-news272815.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУникални домашно сладко от люти чушки и 300-годишна пушена кълбъсъ напускат семейните рецепти и пределите на Бургас и плевенското село Асеново, за да атакуват българския пазар пред идната пролет. Рецептите за двата продукта победиха в започналата пред септември кампания на веригата \"Лидл\" - \"Съхрани родния вкус“, и донесоха на пазителките си награда от по 10 хил. лв.\r\n\tДвата продукта бяха избрани да станат част от линията от български продукти \"Родна стряха\" на веригата в тежка надпревара с общо около 1500 предложения от цялата страна. Рецептите бяха оценявани от шефовете Иван Манчев и Таньо Шишков, които заедно с \"Лидл\" са отличили не, както бе обявено, един продукт, а два заради уникалния им вкус, обясниха двамата кулинарни майстори.\r\n\tПазител на тривековното рецепта на асеновската пушена кълбъсъ е Мария Иванова. Рецептата е част тт кухнята на банатските българи и е пренесена у нас от Австроунгарската империя. \"Нашите баби и дядовци са правели кълбъсъ всяка зима. Присъствала е на трапезата като задължителен деликатес за коледните и великденски празници. От тогава до днес я пазим и я предаваме от поколение на поколение“, разказва Мария. Тя обяснява автентичният вкус на кълбъсъта с естественото й опушване на три етапа.\r\n\tСладкото от люти чушки пък изненадва с мириса си на нещо солено, който после се  разгръща в сладко-лютив. \"Тайната е в марината, в която се слагат лютите чушки“, обяснява Диляна Георгиева от Бургас. Тя знае рецептата от баба си, която пък я е запазила от предишни поколения. \"Мисля, че е дошъл моментът повече хора да разберат за нея“, казва Диляна,. Тя препоръчва сладкото от люти чушки да се консумира с парченца сирене, прясно изпечена наденичка или просто с препечени филийки.\r\n\tКампанията \"Съхрани родния вкус“ е ярко доказателство, че българинът пази богатството и автентичността на своята кухня и не просто предава родния вкус от поколение на поколение в семейството, но съхранява българската традиция като цяло, посочи при обявяването на победителите Милена Драгийска, главен изпълнителен директор на \"Лидл България\".\r\n\t\"За нас ще бъде изключителна чест и отговорност да приемем тези два продукта в семейството на „Родна стряха“ и да ги направим достъпни за всички наши клиенти“, допълни тя.\r\n\t\"За нас това беше вълнуващо пътешествие не просто из традициите и историята на българската кухня, но и из българската народопсихология като цяло. Защото всяка кухня отразява характера на своя народ“, обобщава впечатленията си от конкурса шеф Иван Манчев.\r\n\t\"Оказва се, че българската кухня е област, в която много ревностно пазим своите традиции и ги предаваме на следващите поколения. Има приемственост, което е изключително ценно“, допълва шеф Таньо Шишков.\r\n\tДвамата разказват, че при обиколката си за оценка на продуктите са били посрещнати навсякъде изключително топло и са се запознали с много колоритни хора – различни по професия, възраст и кулинарни предпочитания, но обединени от каузата да пазят родния вкус.", "date": "2017.12.07", "title": "Сладко от люти чушки и 300-годишна пушена кълбъсъ пробиват на пазара"}
{"url": "http://www.mediapool.bg/rusiya-obyavi-osvobozhdenieto-na-siriya-no-nyama-da-izteglya-voiskite-si-news272816.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуското министерство на отбраната заяви, че няма да извежда войските си от Сирия, макар преди ден да докладва на президента Владимир Путин, че \"всички бандитски формирования на \"Ислямска държава\" (ИД) на сирийска територия са унищожени, а самата територия е освободена\". На специална пресконференция в четвъртък от министерството уточниха, че не е изключено в Сирия да се появят нови деверсионни групи на терористичната групировка, но изразиха увереност, че сирийските правителствени сили ще съумеят да ги ликвидират.\r\n\tМисията на руската армия в Сирия е изпълнена и територията на тази страна е напълно освободена от терористичната организация \"Ислямска държава\", обяви руското министерство на отбраната.\r\n\tВ сряда Путин каза, че ИД е разгромена напълно и на двата бряга на река Ефрат в Сирия.\r\n\tВ четвъртък генерал-полковник Сергей Рудской, началникът на главното оперативно управление на Генералния щаб на руските въоръжени сили, заяви, че финалният етап на разгром на терористите в Сирия е бил съпътстван от безпрецедентно разгръщане на руските военновъздушни сили, предаде Ройтерс. Сега руските военни, разположени в Сирия, ще се фокусират върху запазване на примирието и възстановяването на мирния живот там, уточни той.\r\n\tРудской съобщи, че в три от районите, освободени от ИД, се сформират нови органи на властта. Това са градовете Дейр аз Зур, Хаджин и Дибан в източната провинция Дейр аз Зур, предаде ТАСС.\r\n\tРуски снайперисти са разминирали напълно град Дейр аз Зур, каза още Рудской. При тази операция са били прочистени 246 километра пътища и площ от 1238 хектара, като са били обезвредени 53 478 взривоопасни предмета и самоделни взривни устройства.\r\n\tСъщевременно говорителят на Кремъл Дмитрий Песков каза, че решението за завършване на операциите на военно-космическите сили на Русия в Сирия може да бъде прието само от върховния главнокомандващ, президента Владимир Путин, предаде ТАСС.\r\n\tВ отговор на журналистически въпрос дали разгромът на терористите в Сирия ще доведе до завършване на руската операция там, Песков заяви, че това решение може да бъде взето само и единствено от Путин, и когато той го вземе, това ще бъде съобщено.\r\n\tПрез ноември руските власти съобщиха, че до края на годината трябва да приключи руската военна операция в Сирия, за цел на която бе обявено ликвидирането на ИД. На 20 ноември в Сочи имаше преговори между Путин и сирийския президент Башар Асад, след което двамата обещаха руската операция в Сирия скоро да бъде завършена.\r\n\t\"Основната задача вече е близко до приключване и може да се каже, че в най -близко време, ние ще сме я решили\", каза тогава Путин. Но допълни, че \"до пълната победа над тероризма, разбира се, още е много далече\".\r\n\tНа следващия ден, 21 ноември, Путин се срещна в сочи с президентите на Иран и Турция, за да се реши как да се развиват събитията в Сирия. Тогава той каза, че \"над 98% от територията\" на страната вече е под контрола на правителствените войски.\r\n\t\"Огнища на съпротива от страна на терористите все още има, но те бързо се топят под ударите на нашите военно-космически сили\", допълни руският президент.\r\n\tДва дни по-късно началникът на руския генерален щаб заяви пред журналисти, че руските военни в Сирия може да бъдат намалени. Секретарят на Съвета по сигурността на Русия Николай Парушев каза на 30 ноември, че вече е започнала подготовка за съкращаване на руския контингент в Сирия.\r\n\tСпоред наблюдатели Путин ще се постарае да завърши руската военна операция в Сирия до началото на предизборната кампания. В сряда той съобщи, че ще се кандидатира за нов президентски мандат.\r\n\tРусия воюва в Сирия вече две години. Според анализатори истинската цел за включването на Москва в конфликта е желанието й да засили тежестта си на международната арена и да използва сирийския конфликт като геополитическа разменна монета в отношенията си с други държави.\r\n\tНе е изключено Путин да е избрал имиджа на миротворец преди президентските избори, коментира пред БиБиСи политологът Абас Галямов. По данни на социологическо проучване на \"Левада център\" от август, 49% от запитаните искат приключване на руската военна операция в Сирия.", "date": "2017.12.07", "title": "Русия обяви освобождението на Сирия, но няма да изтегля войските си"}
{"url": "http://www.mediapool.bg/sazdava-se-industrialno-tehnologichen-park-vav-varna-news272817.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВарненската община и Националната компания \"Индустриални зони“ са в процес на учредяване на смесено дружество за създаването на индустриално-технологичен парк във Варна, който ще има пряк излаз на Черно море и се очаква да стане притегателно място за инвеститори.\r\n\tТова съобщиха от Министерството на икономиката след среща на зам.-министъра на икономиката Александър Манолев с представители на бизнеса от региона по инициатива на областния управител на Варна Стоян Пасев.\r\n\tЗа създаването на индустриалната зона община Варна предоставя имот, разположен в островната част на Южна промишлена зона (\"Острова“) във Варна. Неговата площ е 41 680 кв. м., ангажиментът на държавата ще е да изгради инфраструктурата до бъдещия парк.\r\n\t\"Обсъждахме в оперативен порядък всички въпроси с кмета Иван Портних, като се надяваме в кратки срокове да стартираме работа по Подробния устройствен план на зоната и Плана за регулация, за да може след това да започне и физическата работа в нея“, посочи Манолев, цитиран в съобщение на пресцентъра на ведомството. По думите му зоната е на ключова локация, осигуряваща бърз достъп до воден, железопътен, автомобилен и въздушен транспорт, а към нея има и заявен инвеститорски интерес.\r\n\t\"За последните 10 години на територията на област Варна има 15 сертифицирани проекта по Закона за насърчаване на инвестициите на обща стойност от около 800 млн. лв. Надявам се и вярвам, че с новата  индустриална зона ще имаме нов ръст на инвестициите и нови разкрити работни места в региона“, посочи икономическият заместник-министър.\r\n\tПо думите му много добрите макроикономически показатели на Варна са сред предпоставките за инвеститорския интерес към града. БВП на глава от населението във Варна е по-висок от средния за страната – 12 517 лв./човек, а брутните заплати в областта надхвърлят 10 000 лв. годишно, задържайки Варна на пето място в страната по този показател. Висшистите в областта са 30%, а градът е утвърден туристически център, допълва Манолев.\r\n\tПо време на разговора са обсъдени и възможностите за кандидатстване по Оперативна програма \"Иновации и конкурентоспособност“ (ОПИК).\r\n\t\"Към настоящия момент по ОПИК са сключени общо 77 договора за безвъзмездна финансова помощ на територията на областта, като общата им стойност е близо 37 млн. лв.“, информира Манолев. По думите му през миналия програмен период 2007 – 2013 г., около 150 местни компании са реализирали проекти на обща стойност от около 100 млн. лв.\r\n\t\"Надявам се тези цифри да бъдат достигнати и надхвърлени през настоящия програмен период“, допълва зам.-министърът.", "date": "2017.12.07", "title": "Създава се индустриално-технологичен парк във Варна"}
{"url": "http://www.mediapool.bg/pravitelstvoto-prizemyava-i-transportnite-samoleti-spartan-news272819.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради липсата на средства правителството е на път да приземи и транспортните самолети \"Спартан\", които са едни от малкото модерни машини в българските военновъздушни сили.\r\n\tМинистърът на отбраната Красимир Каракачанов потвърди в четвъртък, че договорът за поддръжката им е изтекъл по-рано тази година, а няма планирани средства за сключването на нов. Вече са проведени разговори с фирмата, която поддържа машините – \"Аления Леонардо\", която е поискала над 17 млн. евро за нов четиригодишен договор.\r\n\tКаракачанов каза, че МО е успяло да свали първоначалната цена, но в бюджета за следващата година липсва подобно перо.\r\n\tВ момента от трите закупени машини \"Спартан\" лети само една. В началото на следващата година се очаква да бъде приземена и последната. Транспортните самолети се ползват освен за военни цели и за спешни полети при донорски ситуации, оказване на международна помощ, а в редки случи дори за държавни визити.\r\n\tТе бяха закупени от италианската фирма \"Аления Аеронавтика\" през 2006 година.  доставката на 5 самолета \"Спартан\" за 91.8 млн. евро, но той бе предоговорен от първото правителство на ГЕРБ и страната ни се отказа от последните две машини.\r\n\tПодобна е ситуацията и с другата многомилионна придобвика на държавата през последните години – хеликоптерите \"Кугър\". Заради липсата на средства за поддръжката им, от  само 3-4.\r\n\tКаракачанов коментира пред журналисти, че все още няма яснота и около проекта за закупуването на нови изтребители. Процедурата започна почти от начало, след като парламентарната проверка установи нередности и през октомври я върна за преработване на МО.\r\n\tВ момента министерството все още не може да стигне до заключение от кои държави и компании може да поиска оферти за самолети. Каракачанов обясни, че според някои юристи в МО, може да се искат нови оферти само от страните и компаниите, които участваха досега в проекта. Това са Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\".\r\n\tВ министерството обаче имало и други мнения, че кръгът може да се разшири и да бъдат поискани оферти и от други държави и сега екипът от Военновъздушните сили, който движи проекта, трябва да прецени какво да се прави.\r\n\tЛичното мнение на Каракачанов е, че е по-добре да се съберат повече оферти.\r\n\tОколо проекта обаче излезе още една \"малка\" подробност - предвидените пари се оказаха с 300 млн. лева по-малко или вече 1.2 млрд. лева. Каракачанов каза, че това се дължи на законова промяна от края на миналата година, според която върху военните проекти вече се начислява ДДС. Така предвидената сума намалява автоматично с 20%.\r\n\tКато цяло, бъдещето на проекта става все по-наясно и е много вероятно за пореден път да не се случи. Още повече като се има предвид, че приоритет на самия Каракачанов е да ремонтира и дори модернизира старите съветски изтребители МиГ -29.\r\n\tБългария в момента разчита само на МиГ-овете, за да пази въздушното си пространство, но поддръжката им става все по-проблемна. Каракачанов съобщи пред парламентарната комисия по отбрана, че има проблеми с доставките на необходимото за работата им масло от Русия.\r\n\tПред журналисти нови и ремонтирани двигатели за МиГ-овете. Причината е липса на достатъчно информация за доставеното оборудване и други въпроси, които се доуточняват. Въпреки неизпълнението на този договор и съпътстващите го трудности в комуникацията с руската корпорация (за които МО предпочита да мълчи), Каракачанов съобщи, че в България вече са пристигнали експерти от руската компания \"РСК-МиГ\", които ще прегледат всичките 15 изтребители МиГ 29, с които разполагаме. Целта е руснаците да излязат с предложение за ремонта им и евентуалната им модернизация.\r\n\tТака най-вероятният сценарий, който се очертава пред бойната авиация, е тя да остане без нови изтребители, а наличните ограничени средства да се дадат на Русия като се инвестират в старите МиГ-ове.", "date": "2017.12.07", "title": "Правителството приземява и транспортните самолети \"Спартан\""}
{"url": "http://www.mediapool.bg/i-karakachanov-znael-v-avans-koi-shte-poluchi-sdelkata-za-novite-voenni-korabi-news272822.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСделката за покупката на два нови военни патрулни кораба за около 820 млн. лева (с ДДС) е на финалната права и до края на годината може да бъде подписана, съобщи вицепремиерът и министър на отбраната Красимир Каракачанов пред ресорната комисия в парламента.\r\n\t \r\n\tПоръчката бе спечелена от варненската фирма МТГ \"Делфин\" АД, която се оказа  единствената, подала оферта. \r\n\t \r\n\tВ качеството си на депутат Каракачанов открито критикуваше сделката с предварително набелязан изпълнител, но след като стана министър даде картбланш за сключването й. \n\n\r\n\t \r\n\tВ четвъртък той за пръв път коментира обрата в позицията си. \r\n\t \r\n\t, каза Каракачанов в отговор на въпрос на Меdiapool.\r\n\t \r\n\tToй обаче допълни, че ще направи специален преглед на договора с допълнителни юристи и ще държи на две основни неща:\"Никакви вратички по отношение един ден било след година две или три да се увеличава сумата или срокът на изпълнение\". \r\n\t \r\n\tПрез май 2016 г., докато още бе депутат и парламентарната му група \"Патриотичен фронт\" подкрепяше кабинета \"Борисов 2\", Каракачанов обяви сериозни резерви към проекта и каза, че може да напише името на фирмата, която ще усвои основната част на парите, и да го сложи в плик, който да се отвори след като стане сделката.  \r\n\t \r\n\tСега Каракачанов сподели пред журналисти, че е познал. \r\n\t \r\n\t, допълни Каракачанов. \r\n\t \r\n\tБългарската корабостроителница ще по проекта с един от лидерите в бранша - европейската мултинационална компания \"Thales\", която ще е системен интегратор и ще оборудва корабите с необходимото въоръжение, радари, сонари и др. Двигателите ще бъдат доставени от САЩ.\r\n\t \r\n\t\r\n\t \r\n\tДепутатите от опозицията, които са членове на комисията по отбрана, не проявиха значителен интерес към мащабната сделка. Славчо Велков от БСП изрази \"задоволство\" от прозрачния начин, по-който тя се движи. \r\n\t \r\n\tПроектът привлече внимание, след като предишното правителство на Бойко Борисов изненадващо го форсира, въпреки че дотогава основният приоритет бе да се ремонтират старите белгийски фрегати, на които Военноморските сили разчитат от години.\r\n\t \r\n\tОще през февруари 2016 Мediapool , че основният фаворит за крупната поръчка е именно МТГ \"Делфин\", която вероятно е единствената българска компания, която има възможности да се справи с подобна поръчка.\r\n\t \r\n\t\r\n\t \r\n\tПредвидената първоначална сума за проекта бе 820 млн. лева. Парите по проекта обаче се оказаха реално с над 164 млн. лева по-малко, след като законови промени миналата година доведоха до начисляването на ДДС. \r\n\t \r\n\tОт Военноморските сили, които са най-големият защитник на проекта, обясниха, че варненската фирма е казала, че може да влезе в тази рамка. \r\n\t \r\n\tКомандирът на Военноморските сили контраадмирал Митко Петев обясни, че фирмата има опит с производството на подобни кораби и ако всичко се движи по план, първият нов патрулен кораб трябва да е на вода през 2020.\r\n\t \r\n\t\r\n\t \r\n\tМинистерството на отбраната поиска оферти от още шест фирми, чиито имена обаче бяха засекретени. Четири от тях посочиха, че не могат да представят предложение, а две въобще не са пратили отговор.\r\n\t \r\n\t\"Едната фирма е обяснила, че парите са малко за военни кораби с такива високи изисквания. Втората фирма се обоснова, че е трудно да работи с ниво \"поверително\", което е задължително предвид индустриалната сигурност при изграждането на военни продукти. Другите две фирми казаха, че не могат да се справят със своевременния превод и предоставянето на необходимата информация\", обясни командирът на Военноморските сили контраадмирал Митко Петев.\r\n\t \r\n\tОще когато стана ясно, че МО движи проекта изцяло на български език, се появиха съмнения, че това силно ще затрудни чуждестранните фирми. Тези съмнения сега се потвърдиха – две от фирмите са обяснили, че не могат да реагират с превода.\r\n\t \r\n\tАргументите за използването на български език са, че така ще се гарантира пълно съответствие между всички основополагащи документи и няма да се допусне каквото и да било отклонение, поради технически грешки в процеса на превода.\r\n\t \r\n\t\"Единствено оферти, подадени на български език, гарантират, че всяка оферта ще бъде оценена изцяло и изчерпателно, тъй като ще може да се използва капацитета на абсолютно всички експерти от Министерство на отбраната, без да има ограничения в притежаваното ниво на владеене на английски език\", посочиха от МО.\r\n\t \r\n\tДокументацията към проекта обаче е обемна и очаквано фирмите са имали проблеми с превода в ограничения срок.", "date": "2017.12.07", "title": "И Каракачанов знаел в аванс кой ще получи сделката за новите военни кораби"}
{"url": "http://www.mediapool.bg/prestsentarat-na-gerb-sreshtna-tsvetanov-s-pokoinik-news272823.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПресцентърът на ГЕРБ допусна голям гаф в четвъртък, съобщавайки че \"председателят на Парламентарната група на ГЕРБ и заместник-председател на партията Цветан Цветанов проведе работна среща с председателя на македонския парламент Арбен Джафери.\"\r\n\t \r\n\tАрбен Джафери бе един от най-влиятелните политици в Македония, но почина през 2012 година. Той е създател на Демократическата партия на албанците (ДПА). \r\n\t \r\n\tОт снимките, разпространени от пресцентъра на ГЕРБ, става ясно, че на десетата Интерпарламентарна конференция по въпросите на сигурността, която се провежда във Вашингтон, Цветанов всъщност се е срещнал с Талат Джафери, който е председател на македонския парламент от април тази година. \n\n\r\n\t \r\n\tПредседателят на ПГ на ГЕРБ го запознал \"с парламентарната проекция\" на предстоящото европейско председателство на България и специално изтъкнал важността, която страната ни отдава на европейската перспефкита на държавите от Западните Балкани. Освен това Цветанов го информирал за предстоящата ратификация от българския парламент на Договора за приятелство с Македония. \r\n\t \r\n\tОт своя страна Джафери уверил, че подобна процедура е задействана и от македонска страна. \r\n\t \r\n\t\"Нашите деца ще живеят като приятели и ние ще се гордеем с това!\", заявил Джафери. \r\n\t \r\n\tТалат Джафери е член на Демократичния съюз за интеграция. През 2013-2014 г. той беше министър на отбраната на Македония, а години преди това - през 2001 година, беше командир в редиците на албанската Освободителна народна армия.", "date": "2017.12.07", "title": "Пресцентърът на ГЕРБ срещна Цветанов с покойник"}
{"url": "http://www.mediapool.bg/turskiyat-prezident-v-gartsiya-stari-sporove-i-volya-za-zatoplyane-na-otnosheniyata-news272781.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tГърция и Турция се сблъскаха по стари спорове по време на първото от 65 години насам посещение на турски държавен глава в Атина. Визитата на Реджеп Тийп Ердоган в четвъртък извади на показ дългогодишните исторически спорове между двете страни.\r\n\t \r\n\tМакар и съюзници в НАТО двете страни имат противоречиви отношения по редица въпроси - от етнически разделения Кипър, през въздушното пространство и границите на континенталния шелф в Егейско море, до положението на мюсюлманското малцинство в Северна Гърция и турското настояване за екстрадиране на намерилите убежище в Гърция след миналогодишния опит за преврат турски военни.\r\n\t \r\n\tДипломатическите проблеми бяха поставени на масата още преди посещението в интервю на Ердоган за гръцките медии, в което той казва, че може да се наложи преразглеждане на Договора от Лозана от 1923 г. определящ границите на съвременна Турция.\n\n\r\n\t \r\n\tПосле напрежението около посещението се пренесе във въздуха. Турските изтребители Ф 16, придружаващи самолета на Ердоган, бяха спрени от гръцки самолети, а пилотът на турския президентски самолет отказа да бъде придружен от гръцки самолети, съобщиха военни източници в Атина, цитирани от Ройтерс.\r\n\t \r\n\tОще на първата си среща в Атина – с гръцкия президент Прокопис Павлопулос – Ердоган отново повдигна въпроса за „подробности в договора от Лозана, които изискват яснота“. Павлопулос, а след него и премиерът Алексис Ципрас обаче твърдо отхвърлиха всяка идея за промяна в договора.\r\n\t \r\n\tКато изключи обаче този епизод, двете страни демонстрираха воля за затопляне на отношенията. Ердоган категорично декларира, че страна му няма териториални претенции към никой от съседите си и заговори за стратегическото партньорство на високо равнище. Той призова да бъдат загърбени идеологическите мании и за решаване на проблемите с обща мъдрост.\r\n\t \r\n\tТова посещение е важно и за ЕС и ще бъде следено внимателно от европейските лидери, които разчитат на сътрудничеството на Анкара за възпрепятстване на мигрантския поток към егейските острови.\r\n\t \r\n\tТурция и Гърция се присъединиха едновременно към НАТО през 1952 г. и са важни участници в политиките на региона. След десетилетия разногласия, които дори за малко не стигнаха до сблъсъци през 1996 г., три години по-късно - през 1999, двете страни започнаха затопляне на отношенията. Инициативата за това дойде от Атина, която оказа помощ на Турция след разрушително земетресение.\r\n\t \r\n\tЕрдоган на два пъти посети Гърция, но в качеството си на премиер – през 2004 и 2010 г.\r\n\t \r\n\tСпорът за Лозанския договор\r\n\t \r\n\tТурският президент смята, че положенията от Лозанския мирен договор са остарели. В Лозанския договор има неразрешени въпроси, на които не се отдава необходимото значение. Това споразумение, подписано преди 94 години, не е само за Гърция. В споразумението бяха включени 11 страни, в договора фигурира дори Япония, каза Ердоган по време на разговор с гръцкия президент Прокопис Павлопулос.\r\n\t \r\n\tВ продължение на 94 години планетата се преустройва. Тя много се промени и през този период между Гърция и Турция възникнаха нови проблеми. Например договорът описва мюсюлманско малцинство в Гърция, това е правилно, но европейски съд се позовава на формулировката \"турско малцинство\". Способни ли сме да отговорим на въпроса - могат ли мюсюлманите в Тракия да живеят, изповядвайки своята религия, в съответствие с Лозанския договор?, попита Ердоган.\r\n\t \r\n\t„Няма никаква причина да преразглеждаме отново този договор. Ние не вярваме, че е необходима някаква реформа в него, той регламентира ясно правата на малцинствата в двете страни. В Гърция се признават, спазват и защитават правата на религиозните малцинства, ние сме правова държава“, заяви Павлопулос.\r\n\t \r\n\t„Смятате ли, че мюсюлманите в Западна Тракия живеят според условията на Лозанския договор, имате ли представа изобщо за живота им? Тези мюсюлмани днес нямат правото да избират свой главен мюфтия, принудени са да приемат назначения от властта. В Турция патриархът не се назначава от държавата, той се избира от членовете на съвета на Синода, които трябва да са турски граждани. Но в Гърция мюсюлманите не могат да избират своя главен духовен водач. За нас е специален приоритет защитата на правата на нашите сънародници в Западна Тракия. В Западна Тракия не приемат нито една дума написана на турски, дори на училищен знак. Когато говоря за актуализация, говоря за тези въпроси. Смятам, че трябва да преодолеем тези проблеми\", отговори Ердоган.\r\n\t \r\n\tПрограмата му утре предвижда посещение в гръцкия град Комотини, където в Старата джамия той ще се включи в голямата петъчна обедна молитва.\r\n\t \r\n\t„Да не гледаме празната, а пълната половина на чашата“\r\n\t \r\n\tГръцкият премиер Алексис Ципрас смята, че Анкара и Атина през 2018 г. ще могат да започнат нов етап в двустранните отношения. Той заяви това на съвместна пресконференция с турския президент.\r\n\t \r\n\tЗачитането на международното право и териториалната цялост от страна на Турция е предварително условие за стабилни двустранни отношения между Гърция и Турция, заяви гръцкият премиер.\r\n\t \r\n\t\"Различията винаги са съществували, има ги и днес. Важно е да изразим нашите разминавания по конструктивен начин, без провокации“ изтъкна Ципрас.\r\n\t \r\n\tСпоред Ердоган е наложително да продължат усилията за стратегическото партньорство на високо равнище.\r\n\t \r\n\t„Нека да не гледаме празната половина на чашата, а пълната и да затвърдим нашите отношения. Вярвам, че това посещение след последното отпреди 65 години ще даде резултати и аз нямам търпение“, каза турският държавен глава и настоя да бъдат загърбени идеологическите мании.\r\n\t \r\n\t„Турция няма претенции към териториалната цялост на нито една държава. Възможно е в миналото да сме допускали взаимни грешки. Народите ни имат много общи страни и много жалко, че заради грешките от миналото много гърци, наши съграждани ни напуснаха. Проблемите трябва да решаваме с обща мъдрост“, посочи Ердоган пред Ципрас.", "date": "2017.12.07", "title": "Турският президент в Гърция: Стари спорове и воля за затопляне на отношенията"}
{"url": "http://www.mediapool.bg/vseki-zavistliv-sased-shte-mozhe-da-otprishti-vakhanaliya-s-podslushvaneto-news272789.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващите признаха в четвъртък, че новият антикорупционен закон може да доведе до поголовно подслушване, без дори да е нужно да има данни за престъпление. Ако мишената на следенето е политик или магистрат, достатъчно е наличие на \"завистлив съсед\" и сигнал, че някой е видян с прекалено скъпа кола или часовник. Това ще е възможно и при разминаване на доходи и имущество в размер на 20 000 лв. В момента законовото изискване е поне да има повдигнато обвинение за извършено престъпление.\r\n\t \r\n\tПокрай това употребата на специални разузнавателни средства (СРС) също става възможна и срещу редовите граждани чрез гражданския процес за конфискация на имущество.\r\n\t \r\n\tВсички текстове от новия антикорупционен закон, които позволяват вакханалията с подслувашнето, бяха приети на второ четене от правната комисия в Народното събрание с гласовете на ГЕРБ и \"Обединените патриоти\". Те легитимират немислимото досега използване на специални разузнавателни средства дори за нуждите на гражданския процес.\n\n\r\n\t \r\n\tПроблемът води началото си от концепцията на ГЕРБ за обединяване на няколко различни структури под шапката на единната антикорупционна комисия. В нейното ядро ще се инкорпорират Комисията за конфискация, Комисията за борбата с конфликта на интереси и дирекцията за ДАНС за борба с корупцията.\r\n\t \r\n\tПроектозаконът допуска всеки гражданин да може да подаде сигнал за корупция или конфликт на интереси срещу лице от върховете на властта. Това води до възможност да се подслушва в рамките на гражданския процес, който задава правилата за конфискацията. Ще може да се подслушва и по съмнение за конфликт на интереси, където процедурите са по реда на Административнопроцесуалния кодекс.\r\n\t \r\n\tСпоред българската конституция, както и според всички международни стандарти и конвенции, употребата на СРС и намесата в личния живот са допустими единствено за разкриването на тежки престъпления. Това се прави само по реда на Наказателно-процесуалния кодекс. Гаранти са спазването на правата на гражданите са съдът, прокуратурата и МВР, които работят по строго формалните правила на НПК. Сега ръцете на новата комисия се развързват за безогледно подслушване, стига някой съдия да недогледа някое искане или да бъде \"мотивиран\" да недогледа.\r\n\t \r\n\tУсловието е корупционният сигнал да не е анонимен. На тази база комисията може да поиска от съда прилагане на специални разузнавателни средства срещу мишената на сигнала. Добре известно е, че в хиляди случаи българският съд е допускал подслушване, без да се зачете особено задълбочено в исканията на службите.\r\n\t \r\n\tПризнанието\r\n\t \r\n\tПълният мащаб на последствията от новия антикорупционен закон на ГЕРБ станаха ясни по време на дебата в правната комисия в четвъртък. Признанията на управляващите бяха провокирани от Крум Зарков (БСП) и адвокат Александър Кашъмов от \"Програма Достъп до информация\". Преди това ДПС внесе искане за отпадане на цялата глава от закона, която засягаше разкриването на \"корупционните прояви\" от лицата по върховете на властта, включително употребата на СРС-та.\r\n\t \r\n\tАлександър Кашъмов каза, че антикорупционната комисия няма нужда да подслушва, защото тя няма разследващи правомощия. Институцията няма да е обвързана от правилата на Наказателно-процесуалния кодекс (НПК), който е гаранция срещу злоупотреби.\r\n\t \r\n\t, коментира Кашъмов.\r\n\t \r\n\tКрум Зарков напомни, че управляващите са отхвърлили предложението на БСП за създаване на разследваща антикорупционна агенция. \", каза депутатът, който се съгласи с аргументите на Кашъмов.\r\n\t \r\n\tКрум Зарков допълни, че от подслушването няма да има никаква полза, защото СРС-та няма как да се ползват в съда за разкриване на корупционни престъпления, защото ще са събрани извън процесуалния ред. Тогава се включи шефът на Комисията за конфискация Пламен Георгиев (бивш прокурор – б.а.), който каза, че те ще могат да се ползват в гражданския процес по конфискация.\r\n\t \r\n\tПредседателят на правната комисия Данаил Кирилов обясни нагледно:\r\n\t \r\n\tС тези изумителни аргументи ГЕРБ и \"Обединените патриоти\" подкрепиха вкарване на СРС-та в гражданския и дори административния процес. Машината ще може да се завърти след клюки от съседи, стига антикорупционната комисия да реши това. Нейният председател ще се избира от парламента с шестгодишен мандат.\r\n\t \r\n\tЗаконодателното решение на управляващото мнозинство, което изглежда писано по наръчниците на бившата Държавна сигурност, няма аналог в най-новата ни история.\r\n\t \r\n\tСамо преди ден шефът на Бюрото за контрол на СРС Бойко Рашков обяви от парламентарната трибуна  за хиляди злоупотреби с подслушване дори при т.нар. засилен контрол върху него при сегашните правила.\r\n\t \r\n\tИнтересно бе, че скандалът с подслушването отне на правната комисия по-малко време от решаването на въпроса със заплатите за бъдещите служители на антикорупционния орган.\r\n\t \r\n\tПоощряваме \"сигнализма\"\r\n\t \r\n\tПреди това правната комисия реши, че подателите на сигнали до антикорупционна комисия не могат да са мишена на дела за непозволено увреждане. Този въпрос стана причина и за раздор в управляващата коалиция.\r\n\tПървоначално се предвиждаше, че подателят на сигнал за корупция или конфликт на интереси не може да търпи неблагоприятни последици само на това основание. Което означава, че ако сигналът се окаже неоснователен или комисията не успее да го докаже, мишената на сигнала няма право да заведе дело срещу подателя. Тази защита е важна, за да няма страх от съдебна разпра впоследствие. Още повече, че управляващите решиха, че анонимните сигнали за корупция няма да се проверяват.\r\n\t\"Обединените патриоти\" и ДПС обаче не бяха съгласни със защитата на подателите на сигнали. Двете формации, които иначе подкрепят антикорупционния законопроект на ГЕРБ, искаха изрично да се запише, че подателите на неоснователни сигнали могат да са обект на последващи дела за увреждане. ДПС подчерта, че това е едно от ключовите условия за подкрепа на закона. Двете формации са на мнение, че е по-важно да бъдат защитени мишените на сигналите, т.е. високопоставените лица, отколкото подателите.\r\n\tПървоначално ГЕРБ се съгласиха с това условие. Данаил Кирилов и още двама депутати от ГЕРБ дори внесоха предложение за поправка в проекта, което целеше снемане на защитата на подателите на сигнали.\r\n\tСега шефът на правната комисия обяви, че ГЕРБ са ревизирали тази позиция и оттеглят предложението си. Той коментира, че партията много добре осъзнава какъв риск носи пълната защита на подателите на \"неоснователни сигнали\". , обясни Кирилов.\r\n\tОт ДПС не успяха да възразят, защото късно вечерта нито един техен депутат не беше останал на заседанието на правната комисия. Това обаче стори Христиан Митев от \"Обединените патриоти\". Според него ГЕРБ отива в другата крайност като въвежда \"прекомерна защита\" на подателите. Той предупреди, че това може да доведе до множество дела срещу държавата пред Европейския съд по правната на човека:.\r\n\tТезата на депутата от \"Обединените патриоти\" е спорна. Непозволеното увреждане може да настъпи не от самия сигнал, а от незаконни действия на антикорупционната комисия, ако тя се задейства след необоснован сигнал. Мишените на такива репресивни действия могат да съдят държавата за обезщетение по Закона за отговорността на държавата и общините за вреди (ЗОДОВ).\r\n\tВ крайна сметка защитата на подателите беше приета с 8 гласа \"за\" и 6 \"против\", но този вот може и да не се повтори в пленарна зала. ГЕРБ имаха мнозинство в правна комисия в ситуация на падащ кворум, но в пленарна зала те разчитат само на своите 95 гласа. ДПС обяви, че тази тема е ключова и е възможно оттегляне на подкрепата за целия закон. \"Обединените патриоти\" няма да оттеглят цялостната си подкрепа, но със сигурност ще гласуват \"против\" този текст в пленарната зала.", "date": "2017.12.07", "title": "Всеки \"завистлив съсед\" ще може да отприщи вакханалия с подслушването"}
{"url": "http://www.mediapool.bg/ek-shte-sadi-irlandiya-vapreki-plana-y-za-sabirane-na-neplatenite-ot-epal-danatsi-news272824.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия няма да се откаже да даде Ирландия на Съда на ЕС заради провала й да събере над 13 млрд. евро данъци, неплатени от американския технологичен гигант \"Епъл\" (Apple), независимо че в понеделник ирландският финансов министър Паскал Донахоу обеща през 2018 г. да  започне събирането на дължимите пари.\r\n\tТова съобщи изданието \"Политико\" в четвъртък, посочвайки, че целта на делото е да притисне Дъблин да изпълни своето обещание.\r\n\tПрез август 2016 г. еврокомисарят по въпросите на конкуренцията , че Ирландия трябва от началото на 2017 г. да започне да събира неплатените от \"Епъл\" данъци от 2003  г.  Парите са спестени благодарение на данъчното споразумение между технологичната компания, чиято европейска централа е базирана в Дъблин и към нея се отчитат всички печалби на компанията на Стария континент, Африка, Близкия изток и Индия, и ирландските власти, позволяващо намаляване на налоговите й отчисления. Това нарушава законите на Европейския съюз и представлява неправомерна държавна помощ, обяви Брюксел преди повече от година.\r\n\tГоворител на Брюксел е отказал коментар, но е цитирал предишно изявление, че Еврокомисията през октомври е решила да даде Дъблин на Съда на ЕС заради провала й да изпълни решението на ЕК.\r\n\t\"В същото време ние се надяваме да работим конструктивно с ирландските власти за да сме сигурни, че възстановяването на данъците ще стане възможно най-скоро. това ще ни позволи да затворим тази процедура4, заявил представителят на Брюксел.\r\n\tВ понеделник ирландското правителство обяви за постигнато споразумение с \"Епъл\" да започне от началото на 2018 г. изплащането на получените неправомерно данъчни облекчения в доверителна сметка, докато тече обжалването на решението на Еврокомисията. Подробности по сделката обаче не бяха съобщени.\r\n\tНа фона на действията на Еврокомисията стана ясно, че \"Епъл\" ще е големият печеливш от одобрената данъчна реформа в САЩ. В момента компанията държи по-голяма част от международната си печалба извън САЩ, но ако данъчната ставка на чуждестранните печалби бъде намалена на планираните 14%, тя би спестила 47 млрд. долара, изчислява \"Файненшъл Тайм\". Според изданието компанията с най-голямата капитализация в света има чуждестранен кеш и инвестиции за 252 млрд. долара, които ако бъдат върнати в страната при сегашния режим, ще трябва да плати данъци за 78.6 млрд. долара. С промените в законодателството обаче дължимата сума би спаднала до 31.4 млрд. долара.\r\n\tЗа разлика от други компании, през  последните години \"Епъл\" задели милиарди за потенциалните данъци и разполага за целта с 36.4 млрд. милиарда – над дължимото след данъчната реформа в САЩ.\r\n\t\"Планираме да върнем парите обратно, което би ни донесло допълнителна гъвкавост около възвръщаемостта на капитал\", коментира финансовият директор на компанията Лука Маестри.", "date": "2017.12.07", "title": "ЕК ще съди Ирландия въпреки плана й за събиране на неплатените от \"Епъл\" данъци"}
