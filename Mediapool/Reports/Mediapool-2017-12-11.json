{"url": "http://www.mediapool.bg/targovtsi-na-tok-ne-iskat-borsata-da-se-barka-v-sdelkite-im-news272957.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПротив намерението на депутатите да задължат всички производители на електроенергия с инсталирана мощност над 5 МВ, освен тези с дългосрочни договори, да продават тока си на \"Българската независима енергийна борса\" (БНЕБ), се обявиха от Асоциацията на свободния енергиен пазар (АСЕП), в която влизат 12 търговеца на ток.\r\n\tМиналата седмица парламентарната енергийна комисия между първо и второ четене поправки в преходните и заключителни разпоредби на Закона за безопасното използване на ядрената енергия, които обаче се отнасят за Закона за енергетиката. Те предвиждат от 1 януари 2018 г. на свободния пазар да бъдат хвърлени всички количества електроенергия от централите над 5 МВ, освен тази за регулирания пазар на бита и малките фирми, и изкупуваната на преференциални цени по дългосрочни договори. Според вносителите на текстовете и бизнеса така ще се сложи \r\n\tЧаст от търговците на ток обаче не са съгласни с промените и смятат, че принудителното вадене на електроцентралите на борсата за ток е вмешателство в бизнес отношенията.\r\n\tВ  до шефа на Народното събрание Цвета Караянчева и до председателите на парламентарните групи АСЕП посочва, че принципно подкрепя мерките за повече прозрачност при сключването на сделки по свободно договорени цени на електроенергийния пазар, но смята, че държавната регулация трябва да се ограничи само до производителите, които са държавна собственост.\r\n\t\"Вменяването на задължение за частните субекти да сключват сделки единствено на организиран борсов пазар е недопустимо вмешателство в стопанските отношения, което е несъвместимо с принципите на свободния пазар, свободата на договарянето и свободните икономически отношения, установени като висше право в Конституцията\", пише в писмото, подписано от председателя на организацията Соня Кадиева.\r\n\tАсоциацията смята за неправилно и самоцелно извеждането на всички производители на ток на организирания борсов пазар, без да е променен моделът на преференциално изкупуванена ток или на компенсаторните механизми за облекчаването на разходите за системата от дългосрочните договори.\r\n\tТя предлага свои редакции на законовите текстове, които предстои да се гласуват на второ четене в сряда. Според АСЕП трябва изрично да се уточни, че новите изисквания се прилагат за сделки след 1 януари 2018 г. и не засягат вече сключени краткосрочни, средносрочни и дългосрочни договори за доставка на определени количества електроенергия. В противен случай би се появила ликвидна криза на електроенергийния пазар с всички произтичащи от това последици, които се наблюдават в последните месеци и които представляват риск за системата, посочват от асоциацията.\r\n\tНейните членове искат да се разпишат изрични текстове, които да гарантират, че електроцентралите, играещи на борсата за ток, няма да могат да узнават предложенията на пазарните участници за покупка на електроенергията до момента на приключване на тръжната процедура.\r\n\tВ противен случай са налице възможности за широки манипулации на тръжните процедури чрез изтичане на информация между производителя и участниците в тръжните процедури, посочват от организацията.\r\n\tТя настоява и за допълнителни действия за осигуряване на прозрачността на организирания борсов пазар. \"Едни от най-спешните мерки в тази връзка трябва да са установяване на публичност на резултатите от провежданите търгове на платформата за двустранни договори, намаляване на блокираните суми за обезпечаване на сделките, както и таксите за извършваните транзакции\", пише в писмото до парламента.\r\n\tАсоциацията обаче смята, че планираното принудително извеждане на електроцентралите на борсата трябва да се отложи до приемането на новия пазарен модел за електроенергийния пазар. Моделът на либерализацията обаче продължава да се отлага и макар последно да бе обявено, че графикът за пълното освобождаване на пазара ще тръгне най-късно до средата на 2018 г., все още нищо не е направено нормативно в тази посока.\r\n\tПритеснения от законовата поправка изразиха и от Асоциацията на индустриалния капитал в България. Нейният заместник-председател Румен Радев коментира пред БНР в понеделник, че основната част от българските предприятия не купуват ток от борсата, а от търговците.\r\n\t\"Един незначителен дял от големите компании купуват директно и са се регистрирали на борсата. Естествено, че най-големите у нас енергоинтензивни предприятия имат известно притеснение дали ще имат най-оптималната цена, при положение, че цялото количество се търгува на Българската независима енергийна борса. Обичайно тези консуматори имат малко по-добра цена от някои други потребители\", посочи той.\r\n\tПредставителят на Центъра за изследване на демокрацията Руслан Стефанов обаче смята, че от излизането на всички производители на ток на борсата би могло да спечелят всички - от централите, през предприятията и битовите потребители, до държавата, а и търговият ас ток ще стане по-прозрачна\r\n\t\"Това води и до намаляване на възможностите за злоупотреби. Това ще ни даде възможност по-лесно да следим какво се случва с цените. Ще ни даде една първоначална идея, когато се отвори напълно пазарът и няма разделение между регулиран пазар и свободен, накъде ще се придвижат цените, т.е. това ще даде на крайния потребител една представа как се движат цените. Ефективността на търговията с ток също ще се подобри\", посочи Стефанов. Според него е възможно падане на борсовите цени на тока.\r\n\tТочно на обратното мнение е председателят на друга Асоциация на търговците на ток Мартин Георгиев. Той прогнозира поскъпване на тока, ако всички централи отидат на борсата.\r\n\t\"При монополизиране на тази дейност се притесняваме, че цените ще нараснат и ще се влоши качеството на услугата, което ще бъде негатив за всички пазарни участници. Такъв пазарен модел в цяла Европа има единствено в Румъния, който е доста критикуван както от пазарните участници, така и от Европейската комисия\", аргументира се Георгиев.\r\n\t\"Очаквате от мен да кажа – да, това би увеличило цените или намалило цените, но не – това би направило цените още по-пазарни\", коментира изпълнителният директор на БНЕБ Константин Константинов.\r\n\tБорсата за ток у нас в момента има 55 участници, от които 90% са активни ежедневно. За да се включат всички централи означава те да минат курс на обучение и регистрация, която също така изисква заделяне на финансов ресурс по сметките на борсата, за да може да се разплащат веднага сключените сделки.\r\n\tИзлизането на производителите на борсата би решило и проблема със забавените плащания по договори в сектора, тъй като от всеки участник на пазара се изисква поддържането на постоянен финансов ресурс или той се сваля от търговията.", "date": "2017.12.11", "title": "Търговци на ток не искат борсата да се бърка в сделките им"}
{"url": "http://www.mediapool.bg/dksi-ne-predstavi-pred-sada-nikakvi-dokazatelstva-po-sluchaya-gatev-news272935.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавната комисия по сигурността на информацията (ДКСИ) не представи никакви доказателства, въз основа на които е потвърдила решението на ДАНС за отнемане на секретния достъп на зам.-шефа на Националното бюро за контрол на специалните разузнавателни средства Георги Гатев.\r\n\tТова съобщи той пред Mediapool в понеделник след края на заседанието на Върховния административен съд (ВАС) по делото, заведено от Гатев.\r\n\tПо думите му от ДИКС не са представили нито протокол от заседанието, на което е потвърдено отнемането на секретния му достъп, нито някакви други доказателства, фигуриращи в доказателства по преписката, въпреки че ВАС поиска това преди месец.\r\n\tВ крайна сметка магистратите дадоха срок до 15 декември страните да се запознаят с протокола от заседанието им в понеделник и евентуално да входират допълнителни материали. Освен това обаявиха делото за решаване, което означава, че се очаква да се произнесат до месец. Решението на ВАС ще бъде окончателно.\r\n\tГатев коментира по този повод, че очаква съдът да отмени решението на ДАНС за отнемане на секретния му достъп, посочвайки, че вече има подобни дела, приключили с отмяна на акт на службата. По думите на зам.-шефа на Бюрото за контрол на СРС-тата, по неговия случай дори има по-убедителни доводи срещу действията на ДАНС.Ако ВАС обаче потвърди, че секретният достъп на Гатев правилно е бил отнет, той вече няма да отговаря на критериите да работи в Бюрото за контрол на СРС. Тъй като съставът на този орган се избира с решение на парламента, депутатите ще трябва да вземат нарочно решение и за евентуалното отзоваване на Гатев от поста.\r\n\tДКСИ отхвърли в края на август жалбата му срещу решението на ДАНС. Комисията бе провела едно-единствено заседание по случая. Преди това ДАНС бе базирала преценката си на на данни, предварително огласени от прокуратурата, според които зам.-шефът на Бюрото за контрол на СРС се срещал с подсъдими и обвиняеми, за да им съдейства как да подават заявления за информация до Бюрото.\r\n\tВъпреки че по-голямата част от твърденията на държавното обвинение бяха своевременно опровергани, службите така и не ревизираха позицията си. Развоят на случая провокира междуинституционален скандал, като шефът на бюрото Бойко Рашков на няколко пъти заяви, че случаят с Гатев е атака срещу контрола на СРС-тата въобще.\r\n\tТой дори изнесе данни за злоупотрени с подслушвание на политици, магистрати и журналисти пред парламента миналата седмица, които бяха отречени от главния прокурор Сотир Цацаров и шефа на ДАНС Димитър Георгиев. Именно агенцията беше посочена от Рашков, като отговорна за най-голям процент от нарушенията със СРС-та.", "date": "2017.12.11", "title": "ДКСИ не представи пред съда никакви доказателства по случая \"Гатев\""}
{"url": "http://www.mediapool.bg/putin-naredi-da-zapochne-izteglyane-na-ruskite-voiski-ot-siriya-news272930.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Русия Владимир Путин разпореди да се пристъпи към извеждане на руския военен контингент от Сирия. Това той обяви в понеделник сутринта по време на изненадващо посещение в руската военна база Хмеймим в Сирия, където пристигна на военен автомобил УАЗ.\r\n\tТова е първа визита на Путин в страната от избухването на конфликта там. Веднага след като направи изявлението, той отлетя за Египет.\r\n\tВ базата Путин се срещна със сирийския президент Башар Асад в присъствието на министъра на отбраната на Русия Сергей Шойгу и командващия руските части в Сирия генерал-полковник Сергей Суровикин.Разгромихме \"Ислямска държава\"\r\n\t\"Наредил съм на министъра на отбраната и началника на генералния щаб да започнат изтегляне на руските военни части от местата на постоянна дислокация\", заяви Владимир Путин пред военнослужещите в базата Хмеймим. Според него руските части заедно със сирийската армия са успели да разгромят \"Ислямска държава\" на територията на Сирия. \"Заедно със сирийската армия разгромихме най-боеспособната групировка от международни терористи. В тази връзка взех решение: значителна част от руския военен контингент в Сирийската арабска република се връща у дома, в Русия\", каза той.Завръщате се с победа \r\n\t\"Вие се завръщате с победа в своите родни огнища, при своите близки, родители, жени, деца, приятели. Родината ви очаква, приятели\", обърна се Путин към руските военнослужещи.\r\n\tТой уточни, че е взето решение в Русия да се прибере не целият контингент, а значителна част от него. И авиобазата Хмеймим, и пунктът за материално-техничесдко снабдяване на руските военни в пристанище Тартус, продължават да функционират, каза Путин.\r\n\tНа 6 декември , \"всички бандитски формирования на \"Ислямска държава\" (ИД) на сирийска територия са унищожени, а самата територия е освободена\". Същия ден Путин съобщи, че ще се кандидатира за нов президентски мандат.\r\n\tПрез ноември руските власти съобщиха, че до края на годината трябва да приключи руската военна операция в Сирия, за цел на която бе обявено ликвидирането на ИД. На 20 ноември в Сочи имаше преговори между Путин и сирийския президент Башар Асад, след което двамата обещаха руската операция в Сирия скоро да бъде завършена.\r\n\t\"Основната задача вече е близко до приключване и може да се каже, че в най -близко време, ние ще сме я решили\", каза тогава Путин. Но допълни, че \"до пълната победа над тероризма, разбира се, още е много далече\". На следващия ден, 21 ноември, Путин се срещна в Сочи с президентите на Иран и Турция, за да се реши как да се развиват събитията в Сирия. Тогава той каза, че \"над 98% от територията\" на страната вече е под контрола на правителствените войски. \"Огнища на съпротива от страна на терористите все още има, но те бързо се топят под ударите на нашите военно-космически сили\", допълни руският президент.\r\n\tДва дни по-късно началникът на руския генерален щаб заяви пред журналисти, че руските военни в Сирия може да бъдат намалени. Секретарят на Съвета по сигурността на Русия Николай Парушев каза на 30 ноември, че подготовка за това вече е в ход.Путин влиза в изборната кампания като \"миротворец\"\r\n\tСпоред наблюдатели Путин ще се постарае да завърши руската военна операция в Сирия до началото на предизборната кампания.\r\n\tРусия воюва в Сирия вече две години. Намесата й в конфликта беше аргументирана от Путин с молба от \"законно правителство\" на Сирия и президента Башар Асад за оказване на помощ срещу \"Ислямска държава\". Според анализатори истинската цел за включването на Москва е било желанието й да засили тежестта си на международната арена и да използва сирийския конфликт като геополитическа разменна монета в отношенията си с други държави.\r\n\tНе е изключено Путин да е избрал имиджа на миротворец преди президентските избори, коментира пред БиБиСи политологът Абас Галямов. По данни на социологическо проучване на \"Левада център\" от август, 49% от запитаните искат приключване на руската военна операция в Сирия.\r\n\t\"Задачата в борбата с въоръжените бандити тук, в Сирия като цяло е решена. Решена е блестящо\", заяви Путин в понеделник и се обърна към военнослужещите с \"Поздравявам ви!\". По думите му Сирия е \"опазена като суверенна и независима държава\", а бежанците се връщат по домовете си, предаде Ройтрес. Все пак президентът на Русия допусна, че ще останато няколко огнища  на ИД, но обеща нови удари срещу терористите, ако отново надигнат глава.\r\n\tРуският президент изтъкна, че жертвите няма да накарат Русия да отстъпи в борбата с тероризма. \"Това изобщо не е в характера на нашия народ. Напротив, паметта ще ни даде допълнителни сили за изкореняване на онова абсолютно зло, каквото представлява международният тероризъм, под каквато и маска да се крие\", каза той.Не за първи път се обявява изтегляне на руските войски от Сирия \r\n\tПрез март 2016 г. Путин вече обяви изтеглянето на основната част от руския контингент от Сирия. След това обаче руските военновъздушни сили продължиха да нанасят удари, посочвайки за своя основна мишена терористите от \"Ислямска държава\". Според западните сили истинската цел на Русия е да съхрани режима на Башар Асад, а руските бомбардировки често са насочени към негови противници от въоръжената опозиция, която няма нищо общо с \"Ислямска държава\".Колко са загиналите руски военни в Сирия \r\n\tРусия започна военната операция в Сирия на 30 септември 2015 г. По данни на руското министерство на отбраната през това време там са загинали 39 руски военнослужещи, но според руски медии броят им е над 60, а дори и повече, като се има предвид, че в операциите участват бойци, които са наети от частна военна компания.\r\n\tПрез юни 2017 г. \"Частна военна компания Вагнер\" и Дмитрий Уткин, а също така Евгений Пригожин и фирмите от неговата група \"Конкорд\" попаднаха под санкциите на САЩ, напомня БиБиСи.", "date": "2017.12.11", "title": "Путин нареди да започне изтегляне на руските войски от Сирия"}
{"url": "http://www.mediapool.bg/fyucharsite-podhraniha-bitkoin-maniyata-valutata-poskapna-s-15-news272929.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМанията по криптовалутите навлезе в нов етап, след като в неделя започна фючърсната търговия с биткойни. В търговията на платформата на чикагската компания \"Си Би Оу И глобъл маркетс\" (CBOE Global Markets) сесията за доставка на виртуалната валута през януари тръгна от цена 15 850 долара, за да достигне ръст от 21 на сто до 18 700 долара. Накрая обаче биткойнът се котираше за 18 100 долара, предаде Ройтерс.\r\n\t\"Си Би Оу И\" съобщи, че е изтъргувала 800 контракта през първите два часа от търговията и че засиленият интерес е причинил забивания на уебсайта заради прекалено големия трафик и превишаване на обемите на търговията в началния етап. На два пъти се наложило спиране на търговията, заради прекалената волатилност (измерител на степента, в която цената на даден актив се очаква да варира в рамките на определен период – б. ред.) на валутата, но вече всичко е нормално.\r\n\tПускането на биткойн фючърси на регулируема борса  е преломен момент за криптовалутата, тъй като ще се тества търговската инфраструктура, с чиято помощ професионалните търговци и инвеститорите ще могат да реагират на повишаването или поевтиняването на биткойна и ще участват в снижаването на волатилността на цената.\r\n\tБиткойнът, който е създаден през 2009 година и не се ползва с подкрепа от централните банки, поскъпна десет пъти тази година, но с драстични колебания.\r\n\tСпециалисти предупредиха за непредсказуемостта му и за признаци, че е балонен актив, който може да се спука.\r\n\tВъпреки това истерията по криптовалутата продължава.\r\n\tПрез декември най-големият световен оператор на фючърсна борса – \"Си Ем И Груп\" (CME Group) съобщи, че на 18 декември пуска фючърсни договори с биткойни, Подобни планове обяви и Токийската фондова борса \"Кантор Ексчейндж\" (Cantor Exchange), която смята да предлага на инвеститорите бинарни опции на биткойните.", "date": "2017.12.11", "title": "Фючърсите подхраниха биткойн манията, валутата поскъпна с 1/5"}
{"url": "http://www.mediapool.bg/bulgaria-naistina-stava-vse-po-dobro-myasto-za-zhivot-chiya-e-zaslugata-news272928.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"България става все по-добро място за живот, където децата ще имат по-добър живот от този на родителите си! ЧЕСТИТ ПРАЗНИК!\" - така завършва писмото, с което тези дни ръководството на управляващата вече трети мандат партия се обърна към своите членове и структури по повод 11-ия ѝ рожден ден. Писмото е написано в изцяло бодряшки и самохвалебствен дух, както може би е редно в такъв ден за вътрешнофирмено напомпване на самочувствие.\r\n\tТо обаче очевидно е предназначено и за външна публика, защото, както посочват авторите му, \"ние обичаме 100% от българския народ и работим за доброто на всички“. Любовта си те доказват с изреждането на примери за, според тях, \"добре свършената работа“. Основното послание е, че каквото и добро да се е случило на българския народ, то е заслуга основно на управляващата партия.\r\n\tТя е сложила \"край на безпринципното управление на България“, спряла е отдалечаването на страната от \"стандартите и ценностите на Европа“ и се е превърнала в \"единствения гарант, че бъдещето на децата ни ще бъде европейско“. При нея \"развитието е видимо“: “все по-ускоряващи се темпове на растеж“ (\"спрямо годината на учредяването ѝ БВП на България вече се удвои“), \"стабилност, балансирани бюджети, намаляване на дълга, увеличаване на фискалния резерв, работещи еврофондове“; \"магистрали, пътища и жп-линии, пречиствателни станции, водни съоръжения, канализации и депа за отпадъци, метро“. Освен това: \"намалихме в пъти контрабандата и организираната престъпност“, \"увеличихме многократно инвестициите в здравеопазването и образованието“, \"утвърдихме устойчив ръст на пенсиите и минималната работна заплата“. И накрая: \"въпреки всички конспирации и саботажи от страна на опонентите“, правителството \"ще запази стабилността в държавата“, \"каквото и да му струва това“.\r\n\tАз съм сред тези, които смятат, че като цяло България наистина става все по-добро място за живот. За това има неопровержими статистически данни, но и без тях промените (които далеч не се изчерпват с магистралите и метрото) се виждат с просто око. Това е важно да се признае заради все по-старателно насажданата напоследък носталгия по \"добрите стари времена“ на социализма. Ширналите се приказки за това колко хубаво се е живяло тогава са откровена лъжа, на която лесно се хващат по-късопаметните от \"старото“ поколение. Тя обаче е особено опасна за младите, които не са преживели \"хубавините“ на онова време, а често и няма от кого да научат за тях. А истината е, че в България децата вече имат по-добър живот от родителите си.\r\n\tТова принципно съгласие със заключението в писмото на управляващата партия с нищо не променя факта, че неговият бодряшки дух е неоправдан, а основните му послания са заблуждаващи. Не само защото някои от споменатите \"видими резултати“ се разминават с действителността: БВП например наистина се е увеличил близо два пъти, но не спрямо годината на учредяване на партията, а за близо два пъти по-дълъг период. И още: напоследък \"балансирани бюджети“ всъщност не се забелязват, а дългът далеч не винаги намалява. Освен това за тези \"видими резултати“ в писмото натрапчиво се говори само в първо лице множествено число - сякаш авторите и техните съпартийци не харчат парите на българските и европейските данъкоплатци, а са ги извадили от джоба си, за да ни построят, изградят, обновят, намалят или увеличат разни неща.\r\n\tНо всичко това са дребни фактологически неточности, които могат да бъдат простени. Много по-важно е, че промените в България можеха да бъдат далеч по-забележими, а напредъкът - многократно по-бърз и чувствителен, ако не бяха бездействието, безсилието и фактическият провал на управляващата партия в ключовите реформи. Поради което здравеопазването, образованието, съдебната система и какво ли не още са в състояние на перманентен и задълбочаващ се упадък. А още по-важно е, че вместо да бъде сложен \"край на безпринципното управление“, зад паравана на прословутата стабилност държавата и нейните институции бяха завладяни и подчинени на частни интереси, а \"стандартите и ценностите на Европа“ като върховенството на закона и свободата на медиите бяха стъпкани и изпразнени от съдържание. Така страната ни все повече се отдалечава от европейския и се приближава към някои източни модели, а гаранциите, \"че бъдещето на децата ни ще бъде европейско“, не изглеждат сигурни.\r\n\tПримерите, които илюстрират тези тъжни констатации, са безбройни. Но тук е достатъчен само един - толкова поразяващо красноречив е той. А и по ирония съвпадна във времето с празничното писмо на управляващата партия.\r\n\tТези дни бе публикуван подробен сравнителен анализ за електронното правителство в България и в Естония. Някъде в началото на този век (2001-2002 година) двете страни почти едновременно решават да работят в тази посока. Още през първата година Естония е готова със своята национална лична карта с вградена електронна идентификация, която предоставя достъп до всички електронни услуги (с нея естонците могат да правят какво ли не, дори да плащат билети за паркинг или за градски транспорт). В България през първата година е приета стратегия за е-правителство.\r\n\tВ Естония е-управлението отдавна е завършено и функционира в цялостния си вид във всички сектори, което поставя страната по този показател на първо място в Европа. Целта е постигната срещу 25 милиона евро. В България 15 години по-късно, през голяма част от които на власт е днешната управляваща партия, електронното управление е все още мечта. Въпреки че за него са изхарчени цели 2 милиарда лева.\r\n\tИ така: 25 милиона евро срещу 2 милиарда лева, при това прахосани за нещо, което така и не работи. \"Само“ 40 пъти разлика, която на всичко отгоре има съвсем реални шансове да нараства още повече.\r\n\tНа какво се дължи това? На мързел, глупост, некадърност? На безогледни кражби, на корупция (която може да бъде предотвратена чрез работещо електронно управление)? Това горе-долу са възможните отговори, всеки може да си избере измежду тях. Във всеки случай \"заслугата“ е изцяло на управляващите - и на днешните, и на предишните, които сега се правят на опозиция.\r\n\tА заслугата за положителните промени, доколкото ги има, е изцяло на труда, усилията, лишенията, упоритостта и инициативата на хората. Ако България става все по-добро място за живот, то е благодарение на тях. И въпреки политиците.", "date": "2017.12.11", "title": "България наистина става все по-добро място за живот. Чия е заслугата?"}
{"url": "http://www.mediapool.bg/lekarite-ot-sasipanata-bolnitsa-v-lovech-zaplashvat-da-sprat-rabota-news272936.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПовече от половината работещи в затъналата финансово болница в Ловеч излязоха на предупредителен едночасов протест в понеделник заради неизплатени заплати и липсата на лекарства и консумативи.\r\n\tПредупредителните протести ще продължат до сряда и ако не се реши проблемът, медиците заплашиха, че ще спрат работа. Лекарите и медицинските сестри не са получили заплатите си за септември, октомври и ноември и ще спират работа всеки ден за един час, докато ръководството не изплати възнагражденията им. От четвъртък сутринта започват ефективни протести и ще бъдат обслужвани само спешни случаи.\r\n\tБолницата в Ловеч е във финансов колапс с над 7 млн. лева натрупани дългове, като от пролетта Министерството на здравеопазването полага усилия за нейното спасяване. По времето на вече бившия здравен министър Николай Петров беше договорен заем за нея от друго лечебно заведение – университетската болница “Свети Иван Рилски“.\r\n\tПри проверките в ловешката болница обаче бяха открити и множество примери за лошо управление и източване. От здравното министерство дори коментираха, че на фона на окаяното й състояние специалистите в нея са с високи заплати, които обаче не се изплащат по пет-шест месеца.\r\n\tБолницата е и печален пример за , заради което случаят беше даден на прокуратурата.\r\n\t от миналата седмица е обект на съвместни проверки на здравното министерство, МВР и прокуратурата, като ще бъдат проверени всичките над 200 договора на държавни и общински болници с частни структури.\n\n\r\n\tОсвен, че имат да получават по три заплати, лекарите в ловешката болница се оплакват, че не разполагат с основни консумативи и лекарства.\r\n\tОт началото на годината са напуснали над сто лекари, медицински сестри и санитари.\r\n\tРаботещите в МБАЛ Ловеч са изпратили декларация с исканията си до Народното събрание, министър-председателя Бойко Борисов, Министерски съвет и Министерството на здравеопазването.\r\n\tДокументът е подписан от почти всички началници на отделения, както и от повечето лекари и медицински сестри. Всички те са категорични, че ако до три дни не получат заплатите си и не се предприемат реални действия за стабилизиране на финансовото състояние на болницата, в четвъртък сутринта започват ефективни протести и ще обслужват само спешни случаи.", "date": "2017.12.11", "title": "Лекарите от съсипаната болница в Ловеч заплашват да спрат работа"}
{"url": "http://www.mediapool.bg/ivo-prokopiev-konpi-se-postavya-nad-zakona-i-sada-news272934.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТ. нар. \"гражданска конфискация\", попаднала в ръцете на корумпиран политически елит, може да се ползва за мачкане на обществените опоненти на статуквото, алармира бизнесменът и съиздател на \"Капитал\" и \"Дневник\" Иво Прокопиев в свое изявление, разпространено в понеделник.\r\n\tПоводът е  от ноември за налагане на запори върху имоти и фирми на Прокопиев на базата на \"абсурдни обвинения\", по които има оправдателни съдебни решения (например случаят \"Каолин\").\r\n\t\"Очевидно КОНПИ се поставя над закона и Върховния касационен съд. Действията на КОНПИ са произвол, който цели репресия, подчиняване на редакционното съдържание на \"Капитал\" и \"Дневник\" и разрушаване на икономическата база на изданията”, твърди Прокопиев.\r\n\tЗа вторник е планирана пресконференция на КОНПИ, на която се очаква да бъде представена позицията на комисията по случая.", "date": "2017.12.11", "title": "Иво Прокопиев: КОНПИ се поставя над закона и съда"}
{"url": "http://www.mediapool.bg/tarsi-se-proektant-za-metroto-prez-sofiyskiya-kv-slatina-news272938.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбществена поръчка за изготвяне на проект за разширение на софийското метро през кв. \"Слатина\" обяви общинската фирма \"Метрополитен\".\r\n\tЦелта е да се направи идеен проект за отклонение на строящата се в момента трета линия на метрото, която трябва да е между кв. \"Овча купел\" и бул. \"Ботевградско шосе\". Отклонението ще тръгва от станцията при Орлов мост, да минава през кв. \"Слатина\" и да стига до бул. \"Цариградско шосе\" в района на Окръжна болница. Цялата дължина на този участък трябва да е около 5600 метра и да има 6 станции.\r\n\tБъдещите спирки на тази част от метрото трябва да са на кръстовищата на бул. \"Гео Милев\" с улиците \"Черковна\", \"Н. Коперник\" и \"Слатинска\", на пресечката между булевардите \"Асен Йорданов\" и \"Шипченски проход, при зала \"Арена Армеец\" и до пешеходния подлез на бул. \"Цариградско шосе\" в района на Окръжна болница.\r\n\tЗа изработването на идейния проект са предвидени 2.4 млн. лева, които се осигуряват от оперативната програма \"Транспорт\".\r\n\tДокументи за участие в поръчката се подават до 15 януари.", "date": "2017.12.11", "title": "Търси се проектант за метрото през софийския кв. \"Слатина\""}
{"url": "http://www.mediapool.bg/dva-ot-osnovnite-favoriti-v-shampionskata-liga-se-sreshtat-oshte-na-18-finalite-news272941.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДва от основните фаворити в Шампионската лига този сезон – Реал Мадрид и Пари Сен Жермен, ще се изправят един срещу друг още в 1/8-финалната фаза на турнира, стана ясно от жребия за директните елиминации, изтеглен в Нион в понеделник.\r\n\tДругите две доста интригуващи срещи ще бъдат между английския шампион Челси и Барселона и италианския първенец Ювентус и Тотнъм.\r\n\tОстаналите три английски отбора извадиха доста по-голям късмет, изтегляйки по-преодолими съперници. Манчестър Сити ще спори с Базел за място на 1/4-финалите, Ливърпул се падна с Порто, а Манчестър Юнайтед се изправя срещу Севиля. Останалите мачове от 1/8-финалите са Шахтьор Донецк – Рома и Байерн Мюнхен – Бешикташ.\r\n\tОтборите бяха разпределени в две урни, като първата беше съставена от победителите в групите, а втората – от тимовете, завършили на второ място. Поставените отбори ще гостуват в първия кръг, който ще се състои на 13/14 и 20/21 февруари. Реваншите са на 6/7 и 13/14 март.\r\n\tМалко след жребия за Шампионската лига бяха изтеглени и двойките, които ще играят на 1/16-финалите във втория по значимост клубен турнир – Лига Европа. Българският шампион ще трябва да играе срещу италианския гранд Милан, който тази година има за цел триумф в надпреаварата, след като в Итлия се представя доста слабо, въпреки многомилионната селекция през лятото.\r\n\tАнглийският Арсенал ще играе срещу непретенциозния шведски отбор Йостерсунд, а Атлетико Мадрид се изправя срещу датския Копенхаген.\r\n\tОстаналите мачове са Борусия Дортмунд – Аталанта, Наполи – РБ Лайпциг, ЦСКА Москва – Цървена звезда, Спартак Москва – Атлетик Билбао, Астана – Спортинг Лисабон, Лион – Виляреал. Мачовете са насрочени за 15 и 22 февруари.", "date": "2017.12.11", "title": "Два от основните фаворити в Шампионската лига се срещат още на 1/8-финалите"}
{"url": "http://www.mediapool.bg/vatreshnopartiyna-strelba-po-ninova-uchastvala-e-v-privatizatsiyata-da-si-hodi-news272931.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато лидерът на БСП Корнелия Нинова громи ГЕРБ с призиви за разследване на целия период на прехода, вътрешнопартийната й опозиция обърна същите доводи срещу нея. \"Дойде време политиците на прехода да отстъпят. Всички, участвали пряко или косвено в приватизацията, трябва да отстъпят, за да не бъдат в тежест на една ревизия на станалото през последните 28 години\", заяви Красимир Янков, член на Националния съвет на БСП и явен опонент на Нинова. От интервюто му в понеделник пред бТВ стана ясно, че той споделя атаките на ГЕРБ срещу председателката на БСП – участието й в раздържавяването на \"Техноимпекс\" през 1998 г.\r\n\t \r\n\tФактът, че Нинова била \"основен приватизатор\", стана един от аргументите на ГЕРБ да поискат ревизия на конституцията, така че да няма давност за разследване на приватизационни сделки. В отговор Нинова настоя да се разнищи целият преход от 1989 г. досега – касова и масова приватизация, концесии, мутренски групировки и дори призова . ГЕРБ отвърнаха, че въпросът за мутрите във властта \"не реферира\" към премиера Бойко Борисов.\r\n\t\"Корнелия Нинова изпълнява политическата програма на дясно правителство с премиер Иван Костов”, подчерта вътрешнопартийният й противник Красимир Янков. Той припомни, че левицата е била против приватизацията на външнотърговските дружества, защото тя е отрязала достъпа на държавата до ред пазари и така икономиката е била срината.\r\n\tСпоред социалиста не може да се твърди, че въпросите на ГЕРБ към Нинова за \"Техноимпекс\" са удар по партията: \"Категорично отхвърлям аз и другите членове на БСП да носим отговорност за един период, в който политиката е дясна и не се изпълнява от членове на БСП. Партията не е грешила през този период.\"\r\n\tБившият член на Изпълнителното бюро на БСП подчерта, че законови промени от времето на ОДС са дали възможност на хора без опит да влязат директно в управлението на ключови предприятия и да ги подготвят за \"грабителска\" приватизация. Той окачестви действията на Нинова от тогава като \"политическа поръчка\": \"Председателят на БСП в един стар период е изпълнявала политиката на наш опонент\".\r\n\t\"Приемете, че Корнелия Нинова в един период е изпълнявала дясната политика на Иван Костов и след това е еволюирала до член на БСП. Ляв е всеки млад човека, при нея има малко по-различен случай\", отбеляза Красимир Янков пред бТВ.\r\n\tСпоред него и Бойко Борисов е политик на прехода. Като главен секретар на МВР през 2001 г. Борисов е можел да разследва престъпления свързани с приватизацията, а по това време бяха раздържавени и електродружествата, изтъкна Янков.\r\n\tЯнков коментира още, че в БСП е имало искания за вот на недоверие срещу правителството, но по неясни причини се е стигнало до забавяне и сега оправданието са преговорите с ДПС, макар левицата да има достатъчно депутати, за да внесе вота сама.", "date": "2017.12.11", "title": "Вътрешнопартийна \"стрелба\" по Нинова: Участвала е в приватизацията, да си ходи"}
{"url": "http://www.mediapool.bg/v-industrialnata-zona-na-burgas-sa-investirani-nad-50-mln-lv-news272942.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнвестициите в индустриална зона Бургас надхвърлят 50 млн. лв., като вече терените в нея са на 80% заети. Това съобщи заместник-министърът на икономиката Александър Манолев по време на бизнес форум в морския град.\r\n\tИндустриалната зона в Бургас се управлява от смесено дружество между общината и Национална компания \"Индустриални зони\", която е под шапката на икономическото министерство.\r\n\tТя се простира на площ от 238 дка на брега на морето. Предлаганите парцели за развиване на производство и услуги са от 2 до 30 дка.\r\n\tСпоред статистиката, която имаме, по Закона за насърчаване на инвестициите, за последните години в зоната са реализирани или са в процес на реализация 5 проекта на обща стойност от близо 140 млн., каза Манолев. По думите му разкритите работни места са над 400.\r\n\tОбласт Бургас е сред първенците по усвоени европейски средства, каза зам.-министърът на икономиката. По думите му стойността на изплатените суми на бенефициенти по оперативните програми в областта достига близо 900 млн. лв., или 1434 лв./човек.\r\n\t\"Бизнесът също активно търси възможности за модернизиране на своите производствени мощности, чрез европейската безвъзмездна помощ, като на територията на областта са сключени договори за над 24 млн. лв. по оперативна програма \"Иновации и конкурентоспособност\", каза Манолев.", "date": "2017.12.11", "title": "В индустриалната зона на Бургас са инвестирани над 50 млн. лв."}
{"url": "http://www.mediapool.bg/bhk-otlichi-otets-paolo-kortezi-i-posmartno-kristian-takov-za-chovek-na-godinata-news272940.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКатолическият свещеник отец Паоло Кортези и покойният юрист и преподавател Кристиан Такова са отличени с приза \"Човек на годината\". Това стана ясно на церемония на Българския хелзинкски комитет (БХК) в понеделник.\r\n\tТаков, който почина тази година, бе удостоен с награда за \"цялостен принос\", а свещеникът, служещ в Белене, взе голямата награда на десетата, юбилейна церемония., заяви съдията от Софийски районен съд и бивш заместник-министър на правосъдието Петко Петков при връчването на наградата.\r\n\tТой напомни думите на Кристиан Таков, че думата страст идва от страдание, а хората страдат от липса на справедливост.\r\n\tЗа да получи наградата от името на баща си, на сцената излезе дъщерята на преподавателя – Галя Такова. Пътят ѝ през залата на литературен клуб \"Перото\", където се връчваха наградите, бе съпроводен с ръкопляскания, а преди да каже каквото и да било публиката се изправи на крака., заяви дъщерята на Кристиан Таков.\r\n\tГолямата награда \"Човек на годината\" връчи председателят на БХК Красимир Кънев. С приза бе отличен католическият свещеник Паоло Кортези.\r\n\tКортези приюти в дома си в Белене сирийско семейство, получило статут през март. Впоследствие обаче те бяха принудени да напуснат заради протест на част от местните жители. В крайна сметка след заплаха срещу Кортези, той беше оттеглен от католическата църква и се върна в Италия. Преди това той беше в България от няколко години и работеше активно за почитане паметта на жертвите на комунизма. В началото на октомври Кортези се завърна в Белене и обяви, че се надява да остане поне няколко години., каза отецът.\r\n\tИ допълни:\r\n\tКортези припомни думите на папа Франциск, който призова света да помага на бежанците да се интегрират., каза той.\r\n\tДвете равностойни .\r\n\tПол Найденов получи специалната награда \"Постоянство и храброст\" заради дългогодишната си работа като активист за правата на ЛГБТИ хората в България. През 2017 година Пол Найденов стана първият интерсекс човек в страната, спечелил дело за смяна на пола в личните му документи.\r\n\tСпециалната награда . Те са помогнали на много деца и възрастни с двигателни затруднения да открият планината. , заяви Виктория Недялкова при получаването на наградата.\r\n\tНеправителствената .\r\n\tЗа първи път беше дадена награда в категорията . Тя беше получена от  заради упоритата им работа срещу половите стереотипи и домашното насилие., заяви Яна Бюрер Тавание при връчването на наградата. Тя допълни, че през годината АЕЖ-България са имали редица инициативи срещу фалшивите новини и са организирали протест в подкрепа на телевизионния водещ Виктор Николаев., заяви Мария Черешева от организацията.", "date": "2017.12.11", "title": "БХК отличи отец Паоло Кортези и посмъртно Кристиан Таков за \"човек на годината\""}
{"url": "http://www.mediapool.bg/51-ot-rabotodatelite-planirat-po-visoki-zaplati-dogodina-news272943.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Повече от половината работодатели - 51%, предвиждат увеличение на заплатите през 2017 г. 17% от хората, управляващи фирми, нямат възможност за това. А 2% от фирмите дори ще намалят заплатите на своите служители\". Това сочат резултатите от ежегодното проучване на Българската търговско-промишлена палата, обявени от председателя й Цветан Симеонов пред Нова телевизия в понеделник.\r\n\tВ последните месеци работодатели и банкери твърдят, че трудовия пазар у нас прегрява заради повишаването на заплатите с 10% годишно и изключително ниската безработица. Поради това те настояват за улесняване на вноса на работници от по-нискодоходни държави като Украйна, Беларус, Молдова и др.\r\n\tНай-сериозен ръст на възнагражденията ще има в секторите промишленост, ИТ и телекомуникации, недвижими имоти и търговия, сочи проучването на БТПП.\r\n\tСпоред проучването на БТПП по-голямата част от бизнеса - 79%, предвижда заплатите догодина да нараснат с до 10 на сто. \"Скромно от гледна точка на работниците е повишението, което предвиждат преобладаващата част от фирмите, но това е доста добре на фона на това, че през следващата година не се очаква сериозна инфлация\", каза Симеонов. Между 10 и 20 на сто от фирмите твърдят, че имат намерение за увеличение на заплатите с до 20 на сто, а едва 1 на сто от бизнеса смята да вдигне възнагражденията на служителите си с повече от 20 на сто.\r\n\tНад 38% от предприятията декларират, че имат намерение да наемат хора, а близо 6% - да уволняват. Сред секторите, в които ще се търсят кадри, са ИТ и аутсорсинг, производство на автомобилни части, производство на метални изделия, производство на оптика и компютърна техника.\r\n\tОчаква се сред най-търсените професии и догодина да са програмистите и хората, занимаващи се с поддръжка на софтуерни системи. Ще се търсят също сервитьори, готвачи и обслужващ персонал за нуждите на туризма, общи работници в строителството, както и международни шофьори.\r\n\t68% от фирмите са заявили, че предвиждат да раздадат бонуси за Коледа, докато 20 на сто от работодателите твърдо ще оставят служителите си без бонуси, а 17% още не са решили дали ще имат възможност.\r\n\t87 на сто от фирмите предвиждат да дадат коледни бонуси в размер до 500 лв., 9 на сто - между 500 и 1000 лв., а 4 процента - над 1000 лв.", "date": "2017.12.11", "title": "51% от работодателите планират по-високи заплати догодина"}
{"url": "http://www.mediapool.bg/yaponski-kartini-ozhivyavat-v-sofiya-news272933.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\r\n\tАудио-визуалният пърформънс “Alive Painting” е част от европейското турне на японката.\r\n\t\"Защо картините са сухи? Защо не са живи?\", това са част от въпросите, които вдъхновяват Акико Накаяма да създаде \"живите си картини\".\r\n\tАкико е родена в Токио. Тя е художник, който описва красотата на преливащата енергия използвайки различни медии, като инсталация, фотография и пърформанс. Работейки с движението на преливащите цветове в съчетание с дигиталните технологии, Накаяма нанася живописни картини, които се трансформират по време на целия й пърформанс, създавайки метафора на еволюцията, растежа, преходността, раждането, сливането и цялостта от разнообразието в едно, отбелязват организаторите на събитието.\r\n\tПодобни на топографски карти, образите се изменят, образувайки нещо между пърформанс, изкуство и инсталация. Накаяма използва течности с различни свойства, множество кухненски прибори, бои, вода, които се смесват, надуват и добавят разнообразни ефекти към картините, прожектирайки всяко свое действие на големия екран. Резултатът е едно хипнотично шоу на органични движения, които приличат на самия живот, погледнат под лупа.\r\n\tПрез последните години тя активно развива своя проект както самостоятелно, така и в колаборация, обикаляйки света между трите континента Европа, Азия и Америка, а през 2015 е специален гост на TEDx в Ханеда, Япония.\r\n\tКъм пърформанса на Акико от българска страна ще се включи Мириян Колев и неговия ембиънт проект E.U.E.R.P.I., който чрез омайващите си звуци ще придаде допълнително измерение в работата на японката.\r\n\tИ макар да излъчва присъщото азиатско самообладание, всичко на сцената е случайно и се случва на момента, което прави всяко представление различно и уникално по рода си, оставяйки публиката в хипнотичната сянка на боите.\r\n\tСъбитието се организира от Арт Фондация ДОМА и е част от инициативата за обособяването на арт квартал \"КвАРТал\" в София, част от който е и Дом на Киното.", "date": "2017.12.11", "title": "Японски картини оживяват в София"}
{"url": "http://www.mediapool.bg/zapochna-remontat-na-novi-22-km-ot-prohoda-petrohan-news272937.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКонсорциум начело с \"Геострой\" започна ремонта на 22 км от прохода \"Петрохан\", който е най-късата пътна връзка на областите Видин и Монтана със София. В средата на ноември тръгна рехабилитацията и на други 21 км от старопланинския проход.\r\n\t\"След 15 месеца жителите на общините Костинброд, Годеч и Берковица ще пътуват по обновена инфраструктура. В края на 2018 г. ще има нов живот за този регион, защото основно икономиката днес се движи по път\", каза председателят на Управителния съвет на Агенция \"Пътна инфраструктура\" инж. Дончо Атанасов по време на първата копка на обекта.\r\n\tВторокласният път София - Петрохан – Лом е изграден през 1970 г. и е основна комуникация на Северозападна със Югозападна България през Стара планина. Пътят е с около 50 км по-къс от този през Враца и Ботевград за София. Той осъществява връзката с втория мост над Дунав при Видин, пристанище Лом и балнеоложкия курорт Вършец.Ремонтът\r\n\tУчастъкът, който основно ще бъде ремонтиран, започва от Костинброд, преминава през града и село Бучин проход и стига до кръстовището за Годеч.\r\n\tЩе се обновят и два моста над реките Блато и Бучино, както и 13 пътни кръстовища.\r\n\tОтводняването на пътя ще бъде осигурено чрез изграждането на нови облицовани окопи, бетонни бордюри и отводнителни улеи.\r\n\tС изпълнението на проекта ще се подобрят транспортно-експлоатационните качества на отсечката и ще се повиши безопасността на движение. Участъкът ще бъде с нови ограничителни системи, хоризонтална маркировка и пътни знаци.\r\n\tСрокът за завършване на строителните дейности е 15 месеца.Изпълнителите\r\n\tИзпълнител на обекта е обединение \"Пътища 2016 - 1 етап\", в което участват \"Геострой\" АД, \"Пътстрой-92\" АД, \"Пътища и съоръжения\" ЕАД и \"Димас\" АД. Стойността на договора за строителство е близо 10.8 млн. лв. с ДДС.\r\n\tСтроителният надзор ще осъществява ДЗЗД \"ММЛ-ТК\", в което са \"Мотт Макдоналд\" и \"Трансконсулт-БГ\" ООД. Договорът им е за 280 039 лв. с ДДС.\r\n\tАвторският надзор е възложен на \"Рутекс\" ООД, а стойността на договора с тях е 11 199 лв. с ДДС.Финансирането\r\n\tФинансирането на проекта става със средства от оперативна програма \"Регион в растеж\" 2014 – 2020.\r\n\tСтойността на целия проект е 14.7 млн. лв. с ДДС. От тях 85% идват от Европейския фонд за регионално развитие в размер на близо 12.5 млн. лв., а останалите 2.2 млн. лв. са от държавния бюджет.", "date": "2017.12.11", "title": "Започна ремонтът на нови 22 км от прохода \"Петрохан\""}
{"url": "http://www.mediapool.bg/nyama-informatsiya-v-bulgaria-da-sa-dostaveni-ot-zarazenite-partidi-bebeshki-hrani-news272927.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗасега няма информация в България да са доставени засегнати партиди бебешки храни на френската компания Лакталис (Lactalis), съобщиха от Българската агенция по безопасност на храните.\r\n\tФренските власти забраниха продажбата на мляко за бебета и още няколко бебешки храни, произвеждани от компанията Лакталис (Lactalis) за Франция и чуждестранни пазари. Забраната е предприета, поради установено наличие на салмонела в храните.\r\n\tФренското министерство на икономиката и финансите публикува списък с над 600 партиди, които са забранени за консумация и са предприети мерки за изтеглянето им от пазара.\r\n\tС цел да обърне внимание и предпази потребителите, които евентуално може да са си закупили, засегнати продукти от друга държава, БАБХ също е публикувала  на френските власти. България не фигурира в този списък.", "date": "2017.12.11", "title": "Няма информация в България да са доставени от заразените партиди бебешки храни"}
{"url": "http://www.mediapool.bg/mo-naliva-do-81-mln-leva-v-savetskite-mig-ove-news272908.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство обяви за интегрирана логистична поддръжка на старите съветски изтребители МиГ 29 за четири години, като прогнозната й стойност е до  81 294 416 лв. без ДДС.\r\n\t \r\n\tМО ще изпрати покана само до руската корпорация ”РСК МиГ”, която е фирмата производител и държи лицензите за ремонтите на МиГ-овете. \r\n\t \r\n\tАко рамковото споразумение бъде сключено и изпълнено, бойната авиация ще бъде относително подсигурена за следващите четири години. Това е и най-сериозната инвестиция в бойната авиация на фона на проекта за покупката на нови съвместими с НАТО изтребители, чието бъдеще е все по-неясно.\n\n\r\n\t \r\n\tПоръчката е за поддръжката на 15 изтребителя МиГ-29 (12 едноместни и три чебно-бойни самолети - спарки).  Руската корпорация трябва да осигури годишен нальот от 1450 часа - 1000 за едноместните изтребители и 450 часа при спарките при фиксирана цена на летателен час. В летателна годност във всеки един момент трябва да са изправни 2/3 от наличните изтребители.\r\n\t \r\n\tОбщата стойност на сумата е формирана от първоначалната цена на всички договори по рамковото споразумение – 41 млн. лева  без ДДС. Към него обаче е предвидена възможност за конкретни допълнителни договори, но общата цена не трябва да надвишава 81.2 млн. лева без ДДС.\r\n\t \r\n\tВоенният министър Красимир Каракачанов по-рано тази година обяви намерението си да ремонтира всичките 15 МиГ-ове на въоръжение в българските Военновъздушни сили, които имат летателен ресурс до 2029.\r\n\t \r\n\t\r\n\t \r\n\tЗа целта експерти от ”РСК МиГ” пристигнаха в началото на декември, за да направят прегледи на МиГ-овете.\r\n\t \r\n\tВоенният министър в миналото правителство на ГЕРБ Николай Ненчев се опита да заобиколи Русия за поддръжката на МиГ-овете и поръча ремонта на шест двигатели за старите съветски машини, но както и се очакваше поляците нямат достатъчен капацитет да поемат цялостната поддръжка на самолетите.\r\n\t \r\n\tРуската поддръжка на МиГ-овете също не е гарантирано безпроблемно.\r\n\t \r\n\tМО все още не е приело всичките доставени по-рано тази година нови и ремонтирани двигатели за МиГ-овете. Те бяха закупени през българска фирма посредник, но има проблеми  с документацията им.\r\n\t \r\n\t\r\n\t \r\n\tНа този фон покупката на нови изтребители става все по-съмнителна.\r\n\t \r\n\tПроцедурата започна почти от начало, след като парламентарната проверка установи нередности и през октомври я върна за преработване на МО.\r\n\t \r\n\tВ момента министерството все още не може да стигне до заключение от кои държави и компании може да поиска оферти за самолети. Каракачанов обясни, че според някои юристи в МО, може да се искат нови оферти само от страните и компаниите, които участваха досега в проекта. Това са Швеция и компанията \"СААБ\" за нови машини \"Грипен\", САЩ и Португалия за изтребители \"втора ръка\" Ф-16 и Италия за \"втора ръка\" \"Юрофайтър\".\r\n\t \r\n\tВ министерството обаче имало и други мнения, че кръгът може да се разшири и да бъдат поискани оферти и от други държави и сега екипът от Военновъздушните сили, който движи проекта, трябва да прецени какво да се прави.\r\n\t \r\n\tЛичното мнение на Каракачанов е, че е по-добре да се съберат повече оферти.\r\n\t \r\n\tОколо проекта обаче излезе още една \"малка\" подробност - предвидените пари се оказаха с  или вече 1.2 млрд. лева. Каракачанов каза, че това се дължи на законова промяна от края на миналата година, според която върху военните проекти вече се начислява ДДС. Така предвидената сума намалява автоматично с 20%.\r\n\t \r\n\tКато цяло, бъдещето на проекта става все по-нeясно и е много вероятно за пореден път да не се случи. Още повече като се има предвид, че приоритет на самия Каракачанов е да ремонтира и дори модернизира старите съветски изтребители МиГ -29.", "date": "2017.12.11", "title": "MO налива до 81 млн. лева в съветските МиГ-ове"}
{"url": "http://www.mediapool.bg/vashington-seul-i-tokio-zapochvat-dvudnevni-obshti-voenni-ucheniya-news272907.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканските, южнокорейските и японските сили започнаха съвместни военни учения, съобщи южнокорейската армия, цитирана от Франс прес.\r\n\t \r\n\tНа 29 ноември Северна Корея извърши изпитания на междуконтинентална балистична ракета, способна, според Пхенян, да пренесе боен заряд до произволна точка в САЩ, а севернокорейският лидер заяви, че страната му вече е ядрена държава в пълния смисъл на думата.\r\n\t \r\n\tЗапочналите двудневни маневри са шестите от този вид от юни 2016 г. насам. Те се състоят край Корейския полуостров и Япония, посочи южнокорейското министерство на отбраната.\n\n\r\n\t \r\n\tПри учението военни кораби, оборудвани със система за противоракетна отбрана \"Иджис\", на всяка от трите страни ще симулират засичане и проследяване на севернокорейски балистични ракети и ще обменят информация, се посочва в комюнике на министерството.\r\n\t \r\n\tВ ученията ще участват два американски бойни кораба и по един южнокорейски и японски.\r\n\t \r\n\tМиналата седмица САЩ и Южна Корея осъществиха най-мащабните си общи въздушни учения досега.", "date": "2017.12.11", "title": "Вашингтон, Сеул и Токио започват двудневни общи военни учения"}
{"url": "http://www.mediapool.bg/sotsialistite-na-maduro-pechelyat-obshtinskite-izbori-vav-venetsuela-news272910.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУправляващата социалистическа партия печели най-малко 90 процента от кметствата на вчерашните общински избори във Венецуела, заяви президентът Николас Мадуро, цитиран от Ройтерс.\r\n\t \r\n\tПобедихме в повече от 300 от общо 335 кметства в страната при 242 понастоящем, заяви държавният глава на митинг в Каракас след гласуването, в което според Националния избирателен съвет са участвали 47.32 процента от избирателите, съобщи БТА.\r\n\t \r\n\tМалко по-рано избирателният съвет обяви, че чавизмът (по името на покойния президент Уго Чавес, управлявал от 1999 до 2013 г.) е спечелил изборите в столиците на поне 20 от 23-те щата във Венецуела, посочва Франс прес.\n\n\r\n\t \r\n\tУправляващата партия спечели и губернаторския пост в западния щат Сулия. Победителят на регионалните избори през октомври от опозицията отказа за положи клетва пред Учредителното събрание.\r\n\t \r\n\tТАСС припомня, че най-големите опозиционни партии бойкотираха изборите.\r\n\t \r\n\tШест месеца след бурните протести с настояване за оставката му, разтревожили международната общност заради насилието (125 души бяха убити), президентът Мадуро изглежда си върна контрола върху ситуацията и укрепва господството си над страната.", "date": "2017.12.11", "title": "Социалистите на Мадуро печелят общинските избори във Венецуела"}
{"url": "http://www.mediapool.bg/borisov-zaminava-na-poseshtenie-v-london-po-pokana-na-tereza-mei-news272911.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов ще бъде на работно посещение в Лондон по покана на британския министър-председател Тереза Мей, съобщи пресслужбата на Министерския съвет.\r\n\t \r\n\tДвамата ще обсъдят възможностите за по-широко сътрудничество между двете страни в сферата на сигурността и управлението на миграционните потоци. \r\n\t \r\n\tЩе бъде разгледан и потенциалът на търговско-икономическите отношения между България и Обединеното кралство.\n\n\r\n\t \r\n\tПосещението на българския премиер в британската столица е продължение на разговорите, който двамата лидери проведоха в Талин през октомври.", "date": "2017.12.11", "title": "Борисов заминава на посещение в Лондон по покана на Тереза Мей"}
{"url": "http://www.mediapool.bg/germanskoto-razuznavane-predupredi-za-zasilen-kibershpionazh-ot-kitai-news272909.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай извършва кибершпионаж, като се опитва да използва социалните мрежи за създаване на източници на информация сред депутатите и чиновниците, а китайски хакери все по-често нападат европейски компании, заяви началникът на германското контраразузнаване Ханс-Георг Маасен, цитиран от Ройтерс и Асошиейтед прес.\r\n\t \r\n\tСпоред ръководената от Маасен агенция над 10 000 германски граждани са обект на интереса на китайски разузнавачи, които се представят като консултанти, търсачи на кадри или изследователи. Те използват особено често социалната мрежа ЛинкдИн.\r\n\t \r\n\t\"Това е широк опит за проникване в някои конкретни парламенти, министерства и правителствени агенции\", каза Маасен.\n\n\r\n\t \r\n\tГерманското контраразузнаване е създало специален екип, който е проучвал в продължение на девет месеца фалшиви профили в социалните мрежи. Агенцията представи пред журналисти осем от най-използваните от китайските шпиони фалшиви профили - с имена като Лили У, Летисия Чен или Алекс Ли.\r\n\t \r\n\tТе имат впечатляващи биографии, стотици контакти и привлекателни снимки на млади професионалисти. Някои от тях имат сред контактите си високопоставени дипломати и политици от няколко европейски страни.\r\n\t \r\n\tКонтраразузнаването назова и шест организации, които са използвани от китайските разузнавачи, за да прикриват действията си. Засега няма коментар от посочените организации.\r\n\t \r\n\tОсвен това Маасен предупреди, че китайски кибергрупи опитват да заобиколят онлайн защитите на компаниите, като извършват кибератаки срещу АйТи експерти или други лица, работещи за доверени компании. След това в мрежите на организациите, към които китайските кибершпиони проявяват интерес, се разпространява зловреден софтуер, който е труден за откриване.", "date": "2017.12.11", "title": "Германското разузнаване предупреди за засилен кибершпионаж от Китай"}
{"url": "http://www.mediapool.bg/istoricheska-izborna-pobeda-za-korsikanskite-natsionalisti-news272913.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКорсиканските националисти постигнаха голяма победа на втория тур на местните избори, което им дава възможност да окажат натиск върху Париж за по-голяма автономия на френския остров в Средиземно море, съобщи Франс прес.\r\n\t \r\n\tСпоред окончателните резултати националистите, обединени в блока \"За Корсика\", бележат исторически резултат с 56,5 процента от гласовете. Втора остава корсиканската десница, която е получила над 18 процента от гласовете.\r\n\t \r\n\tНа трето място се нарежда листата на партия \"Република, напред\" на президента Еманюел Макрон, с близо 13 на сто от гласовете.\n\n\r\n\t \r\n\tВ програмата на националистите влиза разширяване на автономията до три години, амнистия за политическите затворници и статут на официален език за корсиканския, наред с френския език\r\n\t \r\n\t\r\n\t\tВестник \"Фигаро“ коментира, че сега Макрон е принуден да изясни позицията си за Корсика.\r\n\t\r\n\t\t \r\n\t\r\n\t\t\"Еманюел Макрон обеща на корсиканците \"прагматизъм“ и ето го притиснат до стената. След победата на националистите в неделя претенциите на острова към канцеларията на президента се засилват: автономия, законодателна власт, признаване на корсиканския народ, амнистия за \"политическите затворници“. Ето как Макрон се сблъсква с трудна тема в тази територия, където той няма силно политическо присъствие“, коментира вестникът, цитиран от БГНЕС.", "date": "2017.12.11", "title": "Историческа изборна победа за корсиканските националисти"}
{"url": "http://www.mediapool.bg/unitsef-prizova-za-po-golyam-dostap-na-detsata-do-internet-news272914.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДетският фонд на ООН - УНИЦЕФ - призова за разширяване на достъпа на децата до интернет, съобщи БНР.\r\n\t \r\n\tПо данни на организацията, най-голям достъп до мрежата в момента имат младите хора на възраст между 14 и 25 години, предимно в Европа и Съединените щати.\r\n\t \r\n\tВ Африка трима от всеки пет младежи нямат интернет достъп, отчита още доклад на УНИЦЕФ. \n\n\r\n\t \r\n\tВ документа се призовава за преодоляването на тези неравенства и за предприемане на мерки за гарантиране защитата на децата от опасностите на дигиталния свят.", "date": "2017.12.11", "title": "УНИЦЕФ призова за по-голям достъп на децата до интернет"}
{"url": "http://www.mediapool.bg/vmro-dpmne-izbira-nov-lider-na-kongres-prez-dekemvri-news272912.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Македония опозиционната партия ВМРО-ДПМНЕ ще избира нов лидер на конгрес на 22 и 23 декември, съобщи БНР.\r\n\t \r\n\tНикола Груевски вече е представил официално оставката си пред Централния комитет на партията. \r\n\t \r\n\t544 делегати ще изберат наследника на Груевски, съобщи секретарят на ВМРО-ДПМНЕ Християн Мицковски, който не изключи възможността също да се кандидатира за председател.", "date": "2017.12.11", "title": "ВМРО-ДПМНЕ избира нов лидер на конгрес през декември"}
{"url": "http://www.mediapool.bg/blizo-6000-dzhihadisti-ot-islyamska-darzhava-mozhe-da-se-varnat-v-afrika-news272916.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБлизо 6000 африканци, участвали в боеве в редиците на групировката \"Ислямска държава\" в Близкия изток, може да се върнат в Африка, предупреди комисарят на Африканския съюз (АС) по въпросите на мира и сигурността Смаил Шерги, цитиран от Франс прес.\r\n\t \r\n\tСпоред данните сред 30-те хиляди чужденци, присъединили се към терористичната групировка в Близкия изток, има към 6000 африкански бойци, заяви Шерги на среща в алжирския град Оран, посветена на борбата с тероризма.\r\n\t \r\n\t\"Връщането на тези хора в Африка поражда сериозни заплахи за сигурността и стабилността, и изисква определени действия и засилено сътрудничество между африканските страни\", каза комисарят и призова страните да се подготвят за справяне с тези обстоятелства.\n\n\r\n\t \r\n\tТой ги прикани да обменят разузнавателна информация за завръщащите се джихадисти след разгрома на ИД в Ирак и Сирия.", "date": "2017.12.11", "title": "Близо 6000 джихадисти от \"Ислямска държава\" може да се върнат в Африка"}
{"url": "http://www.mediapool.bg/ananiev-za-lekarstvata-bez-alternativa-shte-namerim-reshenie-prez-byudzheta-na-mz-news272917.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗдравният министър Кирил Ананиев за пореден път увери в понеделник, че въпреки мораториума за плащане на иновативни терапии в бюджета на Националната здравноосигурителна каса (НЗОК), няма да бъде обърнат гръб за лечението на нито един пациент.\r\n\t“32 молекули са предложени за реимбурсиране следващата година, за 29 от тях и в момента у нас има най-добрите лекарства, които се прилагат и в Европа. Само за 3 молекули няма, те са за много редки болести, но за тях ще намерим решение през бюджета на Министерството на здравеопазването”, каза Ананиев пред бТВ. Според него президентът Румен Радев е подведен с мотивите за ветото, което наложи върху мораториума в бюджета на НЗОК.\r\n\tНа въпрос дали зад реакциите срещу наложения мораториум прозират лобистки интереси, Ананиев заяви, че лобистките интереси във фармацията започват от влизането на лекарството в България, през включването му в позитивния лекарствен списък, насочването му към конкретни аптеки и болници, до преписването и стигането му до пациентите. \"Определено има такива съмнения и хората, които работят в бранша, знаят, че има такива процеси“, каза Ананиев в коментар на стимулите за лекарите да изписват конкретни медикаменти.\r\n\tАнаниев посочи, че тази седмица Министерският съвет ще гледа предложените през лятото промени в Закона за лекарствените продукти в хуманната медицина, целящи да ограничат паралелния износ на лекарства. Той припомни, че законът предвижда изграждането на информационна система, която ще преследва пътя на лекарствата от влизането им у нас, през търговците на едро и дребно и болничната аптека. Така ще се даде възможност да се провери броят на медикаментите, които са влезели в аптеката, тези, които са реимбурсирани от НЗОК, както и какви количества са излезли от страната и дали те са свързани с недостига на медикаменти на регионално и национално ниво.\r\n\tКъм момента само от една акция срещу такава схема са установени 80 млн. лв. загуби, припомни Ананиев. Преди десетина дни при акция на ГДБОП беше разбита схема за паралелен износ на лекарства, като до момента е ясен единствено нейният организатор, но не и замесените в нея лекари и болници.\n\n\r\n\t\r\n\tПомолен да коментира идеята на БСП реекспортът на лекарства да бъде криминализиран, Ананиев отговори, че е престъпление, ако реекспортът се извършва при недостиг на лекарства на вътрешния пазар. \"В този дух ще е новият проектозакон - с ясни правила, отговорност и наказания, изключително нарастват сумите\", каза здравният министър.\r\n\tПо темата със състоянието на държавните и общински болници Ананиев каза, че на 20 декември ще е готова проверката на над 200 договора на над 30 болници в 28 области и при установено ощетяване ще се търси отговорност.\r\n\tПо думите му за мораториум за нови частни лечебни заведения не може да се говори, но с националната здравна карта НЗОК ще решава с кого да сключва договор и с кого – не.", "date": "2017.12.11", "title": "Ананиев: За лекарствата без алтернатива ще намерим решение през бюджета на МЗ"}
{"url": "http://www.mediapool.bg/germanskoto-kontrarauznavanepredupredi-za-zaplaha-ot-islyamistiidvashti-ot-severen-kavkaz-news272918.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководителят на Федералната служба за защита на конституцията Ханс-Георг Маасен предупреди германците за нарастваща заплаха от ислямисти, идващи от Северен Кавказ, съобщи информационният уебсайт Нюзру.\r\n\t\"Радикално настроени жители на Северен Кавказ участваха в чеченската война в своята родина, а в момента активно участват в бойни действия в Сирия и Ирак\", каза Маасен.\r\n\tТой също така заяви, че е констатирано увеличение на броя на салафитите в Германия.\r\n\tПо думите му екстремистите от Северен Кавказ се отличават с повишена склонност към насилие и използване на оръжия, а също с познания по бойни изкуства. Според него те представляват потенциална опасност, която изисква особено внимание от силите за сигурност в Германия.\r\n\tМаасен заяви, че ислямистите, идващи от Северен Кавказ, живеят главно в Източна Германия. Те са концентрирани в провинциите Бранденбург и Берлин, а също Северен Рейн-Вестфалия, Хамбург и Бремен.\n\n\r\n\tМиналата година германските служби за сигурност са проверявали информация, че група чеченци от Бремен са участвали във военни действия на страната на терористичната групировка \"Ислямска държава\". Тогава беше съобщено, че в Германия има близо 700 души, смятани за потенциална заплаха като ислямисти.\r\n\tМиналата година германската преса писа, че в Германия значително нараства броят на бежанците, идващи от Русия, а от тях 82 процента са чеченци. Според информациите германските власти не бързали да дават убежище на чеченци, защото те имали репутация на агресивни и склонни към насилие бежанци. Германските служби за сигурност също така не изключвали възможността някои чеченци да се окажат радикално настроени салафити.\r\n\tСпоред германското контраразузнаване привърженици на радикалния ислям от руските републики Чечения, Дагестан и Ингушетия се занимават с екстремистка дейност в Германия, но нямат организирана структура в страната. По оценка на властите в Германия има около 1000 ислямисти от Северен Кавказ.\r\n\tМаасен каза, че в момента в Германия броят на салафитите е нараснал до \"рекорден максимум\", което според него свидетелства за това, че \"се запазва привлекателността на салафитската идеология\".\r\n\tПо данни на контраразузнаването през последните 12 месеца броят на салафитите в Германия се е увеличил от 9700 на 10 800.\r\n\tГерманските служби за сигурност също така са констатирали увеличаване на вербуването на жени. Според властите това става главно чрез сайтове за запознанства и в социалните мрежи.", "date": "2017.12.11", "title": "Германското контрараузнаване предупреди за заплаха от ислямисти, идващи от Северен Кавказ"}
{"url": "http://www.mediapool.bg/direktorat-po-bezopasnost-na-hranite-v-sofiya-otiva-na-sad-za-podpomagane-biznesa-na-sina-si-news272919.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият международен футболен съдия и настоящ шеф на Областната дирекция по безопасност на храните в София Антон Генов отива на съд по обвинения за престъпление по служба и принуда. Според разследващите Генов подпомагал фирмата, в която работи синът му, упражнявайки натиск върху конкурентите й, злоупотребявайки със служебното си положение.\r\n\tСофийската градска прокуратура внесе в понеделник в съда обвинителния акт срещу Генов.\r\n\tСпоред събраните доказателства, Генов е разпореждал проверка и изземване на имущество от две дружества, които съхранявали отработена мазнина, изкупувана като суровина за биогориво и от заведения за обществено хранене. Тези действия според прокуратурата не били от компетенцията на БАБХ, а на РИОСВ, а Генов е нарушил правомощията си.\r\n\tСъщо така разследването е установило, че целта на Антон Генов била да се набавят облаги за дружество, в което по същото време е работел синът му.\r\n\tГенов е обвинен и за това, че е опитал да принуди управител на търговско дружеството с чуждестранен собственик да не извършва търговска дейност на територията на гр.София. То също се занимавало със съхраняване на отработена мазнина.\n\n\r\n\tНа директора на БАБХ - София му е наложена мярка за неотклонение \"парична гаранция\" в размер на 5000 лв. Наложена му е и забрана за напускане на страната.", "date": "2017.12.11", "title": "Директорът по безопасност на храните в София отива на съд за подпомагане бизнеса на сина си"}
{"url": "http://www.mediapool.bg/avtobus-na-gradskiya-transport-se-zapali-v-sofiya-news272920.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтобус на градския транспорт се запали в София на една от оживените спирки в града. При инцидента няма пострадали, съобщиха от МВР. Полицията апелира водачите да шофират с повишено внимание при хотел \"Плиска\", където е възникнал пожарът.\r\n\tСигналът за инцидента е подаден малко след 10.00 часа. Според съобщението автобусът се запалил в движение в района на хотел \"Плиска\". Пожарът възникнал в двигателния отсек.\r\n\tПътниците са били изведени веднага от машината и никой не е пострадал. Огънят е угасен, предприети са действия за изтеглянето на превозното средство.\r\n\tДвижението в района е затруднено и се регулира от пътни полицаи.", "date": "2017.12.11", "title": "Автобус на градския транспорт се запали в София"}
{"url": "http://www.mediapool.bg/chetiri-stolichni-kvartala-bez-parno-zaradi-avariya-news272915.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвария в района, отопляван от ТЕЦ \"Земляне\", остави без парно и топла вода хиляди домакинства в четири столични квартала тази сутрин, съобщи бТВ. Аварирал е главен топлопровод.\r\n\tСпоред справка в сайта на столичната \"Топлофикация\" засегнати са всички абонати в \"Стрелбище\", \"Белите брези\" и \"Красно село\", както и жителите на \"Гоце Делчев\" в карето между бул.\"България\", ул.\"Славовица\", ул.\"Луи Айер\", ул.”Хенрих Ибсен”, бул.”Гоце Делчев”.\r\n\tКъм момента няма информация кога топлоподаването ще бъде възстановено. Кметът на София Йорданка Фандъкова обяви, че се надява парното и топлата вода да бъдат пуснати в нощта на понеделник срещу вторник.\r\n\tНяма информация и каква точно е причината за аварията.\r\n\tВъв всички детски градини е осигурено отоплението и заниманията протичат по график, съобщиха от Столичната община. В училищата – Втора английска гимназия, 73 СУ, 104 СУ и 126 СУ – учебните часове са намалени и директорите следят температурите в класните стаи. Ако училищата останат без парно и във вторник, часовете може да бъдат отменени.\r\n\tКомисията за енергийно и водно регулиране (КЕВР) изиска \"Топлофикация- София\" да предостави на енергийния регулатор подробна информация за възникналия проблем. В срок до 2 дни дружеството трябва да информира комисията за характера на аварията, периода на спряно топлоподаване, броя на засегнатите клиенти, начина, по който са уведомени и предприетите мерки за отстраняване на аварията. След получаването на исканата информация КЕВР ще прецени необходимостта от предприемане на последващи действия, с цел гарантиране на качеството на предоставяните услуги на клиентите на столичното топлофикационно дружество, пише в съобщението на комисията.", "date": "2017.12.11", "title": "Четири столични квартала без парно заради авария"}
{"url": "http://www.mediapool.bg/es-ne-otklikna-na-prizivite-na-netanyahu-da-posledva-primera-na-sasht-za-erusalim-news272921.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа първо посещение в Брюксел от 22 години насам министър-председателят на Израел Бенямин Нетаняху призова държавите в ЕС да последват примера на САЩ и също да признаят Ерусалим за столица на страната. Върховният представител на ЕС за външните работи и сигурността Федерика Могерини заяви обаче, че ЕС остава на позицията си за постигане на международен консенсус по въпроса.\r\n\t“Известна ви е позицията на ЕС. Смятаме, че единственото реалистично решение на конфликта между Израел и Палестина е в съществуването на две държави, със столица – и на Израел, и на Палестина - Ерусалим, по линията от 1967. Това е нашата консолидирана позиция”, каза Могерини пред журналисти преди срещата си с израелския министър-председател Бенямин Нетаняху в Брюксел.\r\n\t\r\n\t“Надяваме се, че страните ще могат да започнат значими преки преговори с подкрепата на международната общност”, заяви Могерини.\r\n\t“Целта на ЕС е възобновяване на близкоизточния процес. Сигурни сме, че единствената реалистична позиция за постигане на мир е принципът на двете държави, които имат обща столица – Ерусалим”, каза Могерини.\r\n\tТя подчерта, че страните от ЕС в близко бъдеще не планират преместване на посолствата си в Ерусалим. За пореден път Могерини предупреди за възможна ескалация на насилието, по-специално около светите места.\n\n\r\n\tМогерини каза още, че през януари смята да обсъди ситуацията в Близкия изток с ръководителя на палестинската администрация Махмуд Абас.\r\n\t\r\n\tПо-рано премиерът на Израел Бенямин Нетаняху изрази очакването повечето европейски държави да последват примера на САЩ и да преместят посолствата си от Тел Авив в Ерусалим.\r\n\tПо неговите думи Ерусалим е историческата столица на Израел и решението на президента Доналд Тръмп за преместване на посолството на САЩ там не е заплаха за мира, а възможност за постигането на мир.\r\n\tПредстои ново американско мирно предложение, очаквам да го видим, добави Нетаняху. Време е палестинците да признаят Израел със столица Ерусалим, посочи той.", "date": "2017.12.11", "title": "ЕС не откликна на призивите на Нетаняху да последва примера на САЩ за Ерусалим"}
{"url": "http://www.mediapool.bg/pod-40-ot-raboteshtite-v-evropa-imat-osnovni-tsifrovi-umeniya-news272924.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 80 млн. европейци никога не са използвали интернет, а само 37% от активната работна сила в Европа имат основни цифрови умения, каза еврокомисарят Мария Габриел на лекция във Висшето училище по телекомуникации и пощи.\r\n\tСлед 2020 г. около 90 процента от работните места ще изискват такива основни цифрови умения и знания. 40 процента от фирмите в Европа споделят колко трудно им е да намерят кадри, днес в Европа ни липсват 300 хиляди IT специалисти, а до 2020 г. те ще бъдат 500 хиляди, посочи Габриел.\r\n\tЕврокомисарят подчерта, че водещ приоритет за нея са цифровите умения и знания, защото, ако имаме подготвено общество, то ще има знания за опазване на личните данни, киберхигиена, ще отсява първоизточника на информация, за да прави своя информиран избор. Тя отбеляза колко е важно да се обединят усилията на ниво ЕС и държави членки, на регионално и местно ниво, за да се направи връзката между образование, цифрова реализация и бъдеще по-тясна.\r\n\tНе става дума всички да станат тесни IT специалисти, но можем заедно да промотираме инициативи, които да позволят тези основни цифрови умения да бъдат придобити от максимален брой хора, обясни Мария Габриел.\r\n\tТя припомни инициативата за пилотен проект \"Цифрови възможности\", лансирана преди около седмица, която предоставя възможност за трансграничен стаж с продължителност между 4 и 5 месеца за студенти и току-що завършили. Желанието на Габриел е за следващия програмен период инициативата да стане постоянна за всички държави членки.\n\n\r\n\tЦифровите умения и знания трябва да бъдат постоянна програма на всяка от държавите членки, коментира Габриел. Според нея най-добрият инструмент до този момент е Европейският социален фонд. Включването на цифровите умения и знания в Европейския социален фонд би осигурило една дългосрочна инвестиция, смята тя.\r\n\tГабриел информира още, че през януари ще бъде представен нов екшън план за цифровите технологии в образованието и една от мерките в него е да се обърне повече внимание и на преподавателите, както и да се подобри интернет връзката в университетите и училищата. Габриел припомни, че за първи път по време на българското председателство ще има европейска среща на върха за образованието.\r\n\tЕврокомисарят обърна внимание и на кибератаките. Тя посочи, че те не познават граници и отбеляза, че заедно с екипа си през септември е представила пакет, в който се предлага общоевропейски механизъм за координация в случай на широкомащабна атака, и още - създаването на мрежа от центрове в държавите членки, където да бъдат привлечени специалисти. Предвижда се да стартира пилотен проект по програмата \"Хоризонт 2020\" за създаването на такива центрове.\r\n\tМария Габриел коментира и темата за фалшивите новини и отбеляза, че те не са нов феномен, но новото е скоростта, с която се разпространяват, и мащабите, които могат да придобият. Заедно можем да направим нещо, за да се справим с него, заяви еврокомисарят.\r\n\tГабриел подчерта, че свободата на изразяване и правото на достъп до информация за нея са неприкосновени. Еврокомисарят припомни, че на 13 ноември е стартирала обществена консултация по темата за фалшивите новини и е обявила създаването на експертна група на високо равнище, чието първо заседание ще е през януари. Работната група ще бъде разделена на малки подгрупи и ще има два месеца да предаде доклада си, в който трябва да посочи дефиниция за фалшиви новини, да идентифицира практиките, които и сега съществуват в държавите членки, и да се предложи общ подход за справяне с това предизвикателство.", "date": "2017.12.11", "title": "Под 40% от работещите в Европа имат основни  цифрови умения"}
{"url": "http://www.mediapool.bg/koledni-kartichki-iztriy-praseto-vizh-si-kasmeta-pusna-da-bulgaria-news272925.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"Да, България\" пусна коледни картички \"Изтрий прасето – виж си късмета\", съобщиха от партията на Христо Иванов.\r\n\tНаправата на картичките е провокирана от популярните лотарийни игри с търкане на полетата, които се продават в \"Лафка\".\r\n\tКартичките на \"Да, България\" обаче ги конкурират с цената – само 1 лев. За сравнение при хазартните лотарийни игри няма по-евтин билет от 2 лв.\r\n\tНа картичката е изобразено прасе-разбойник и за да се види какво ще донесе Новата година, трябва да се изтрие полето.\r\n\t\"И в живота е така. Доброто никога не идва само, хубавите неща не ни се случват просто така. Трябва да се борим за тях, да ги заслужим. Ако искаме, например, през Новата година да имаме по-високи доходи, по-добро образование и здравеопазване, да дишаме по-чист въздух и да се радваме на работещи институции, трябва да се преборим с \"прасетата-разбойници\". Да ги \"изтъркаме\" от държавата и живота си. И за разлика от Коледа, когато прасето традиционно привлича общественото внимание и развръзката е мигновена, тук е необходима дълга и упорита работа и то от всички нас\", се казва в съобщението на \"Да, България\".\r\n\tС набраните средства от продажбата на картичките \"Да, България!\" ще финансира дейността си съобразно Закона за политическите партии. Картичките могат да бъдат", "date": "2017.12.11", "title": "Коледни картички \"Изтрий прасето – виж си късмета\" пусна \"Да, България\""}
{"url": "http://www.mediapool.bg/rumen-radev-e-v-parizh-na-sreshta-za-klimatichnite-promeni-news272926.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният глава Румен Радев ще участва в срещата на върха \"Една планета“, посветената на климатичните промени, която ще се състои на 12 декември в Париж, съобщиха от прессекретариата на Президентството в понеделник.\r\n\tТой ще представлява България на форума на високо равнище, по покана на президента на Френската република Еманюел Макрон, генералния секретар на ООН Антониу Гутериш и президента на Световната банка Джим Йон Ким.\r\n\tВ понеделник Радев ще се включи в официалния прием на Майкъл Блумбърг за ръководителите на делегации, участващи в срещата на върха по въпросите на климата в Париж.\r\n\tСамата среща в Париж ще търси напредък в изпълнението на договореностите в рамките на постигнатото отново във френската столица споразумение за климата от 2015 г. Във форума ще участват държавните и правителствени ръководители на страните членки на ЕС, както и от много други държави. Дискусиите по въпросите на климатичните промени ще се проведат пред 2000 представители на публични институции, международни и неправителствени организации и гражданското общество.", "date": "2017.12.11", "title": "Румен Радев е в Париж на среща за климатичните промени"}
{"url": "http://www.mediapool.bg/lekari-ot-telk-otnovo-zaplashvat-s-ostavki-zaradi-zadalzhenieto-da-vrashtat-pensii-news272944.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекари от ТЕЛК-Пловдив отново заплашиха с колективни оставки заради неразрешения от здравното минитерство проблем с актовете за нарушения.\r\n\tМного от лекарите плащат от собствения си джоб вече получените от пациентите инвалидни пенсии, които Националната лекарска комисия и НОИ са отменили със задна дата.\r\n\t“Това са финансови санкции за пари, които са взети от пациентите, а не от нас“, коментира д-р Янко Лечев, председател на една от четирите комисии в Пловдив. По думите му се стига до блокиране на сметки и запор на заплати.\r\n\tЛекарите от ТЕЛК настояват парите за пенсии на трудоустроените да не се изплащат преди да се произнесе Националната лекарска комисия.\r\n\tПо думите му той и колегите му много трудно могат да компенсират санкциите, защото в някои от случаите трябва да бъдат връщани хиляди левове. В същото време заплатите на работещите в ТЕЛК са около 800 лева и те нямат право да работят на второ място.\n\n\r\n\tЛекарите искат ясни и бързи промени от институциите и са категорични, че в противен случай са готови да напуснат.\r\n\tТова не е първи случай на масово недоволство сред лекарите от ТЕЛК.\r\n\tПрез ноември 2015 година лекарите от ТЕЛК-Пловдив пак  по същата причина, но в последствие ги оттеглиха заради обещанието за подготвяна реформа в медицинската експертиза на трудоспособността.\r\n\tРеформата в експертизата на трудоспособността обаче все още се бави и е на ниво концепция, без дори да са разписани законодателни предложения.", "date": "2017.12.11", "title": "Лекари от ТЕЛК отново заплашват с оставки заради задължението да връщат пенсии"}
{"url": "http://www.mediapool.bg/ofertata-za-mazhoritarniya-dyal-v-obshtinska-banka---pochti-na-minimuma-news272923.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинственият кандидат за мажоритарния дял в Общинска банка е предложил 46 млн. лева за акциите на Столична община. Офертата е с 350 хил. лева над минималната цена, определена от общинския съвет - 45.65 млн. лева. Освен това сделката с регистрирания в Лихтенщайн фонд \"Новите опортюнитис\" вече е минала успешно първата проверка - на комисията от Столичната агенция за приватизация и инвестиции.\r\n\tТова стана ясно от съобщение на приватизационната агенция.\r\n\tСделката вече е внесена за одобрение и от Комисията за защита на конкуренцията (КЗК). Това се е случило два дни след отварянето на офертата на фонда.\r\n\tПредстои продажбата да бъде гласувана от Столичния общински съвет. Това вероятно ще се случи на последното заседание на общинарите за годината, което ще е на 21 декември. Освен от КЗК трябва и одобрение от Българската народна банка.\r\n\tОще на 7 декември, два дни след , в КЗК е внесено предварително уведомление за сделката за 67.646% от капитала на Общинска банка.\r\n\tСпоред информацията в регистъра на антимонополната комисия предстои тя да направи цялостна оценка на сделката, а до 14 декември ще се приемат и становища на трети лица по нея.\r\n\tФондът \"Новито опортюнитис\" е създаден през лятото на тази година, а негов собственик е компанията \"КАИАК Фонд Мениджмънт АГ\". Тя също е регистрирана в Лихтенщайн и се занимава със създаване и управление на инвестиционни фондове, включително за свои клиенти. Възможно е истинският собственик на фонда да е друга компания, която остава скрита. С регистрацията на фонд в Лихтенщайн се заобикаля и законовата забрана бъдещият купувач да е офшорка. Причината е, че страните от Европейското икономическо пространство, каквато е Лихтенщайн, са изключени от списъка със зони с преференциален данъчен режим.\r\n\t\r\n\t\"Наред с предварителните квалификационни и общи изисквания към потенциалния участник в процедурата, има предвидени още задължителни условия на сделката\", уточниха от приватизационната агенция. Сред допълнителните условия е в срок от 5 години след прехвърлянето на пакета от акции седалището на Общинска банка да остане в България. В противен случай е предвидена неустойка от 50% от цената по сделката.\r\n\tЗа същия период трябва да се гарантира запазването на основния предмет на дейност. При нарушение на това изискване предвидената неустойка е 100% от покупната цена.\r\n\tБъдещият купувач се задължава да не допуска поставянето на банката под особен надзор или отнемането на лиценза ѝ за поне 5 години. Предвидената неустойка за неизпълнение на това изискване също е 100% от цената.\r\n\tКупувачът трябва да изпълни и разработените от него стратегии за интегриране и управление, за финансова стабилност и подкрепа, подробен бизнес план за развитието на банката, както и да програмата за заетост и плана за развитие на отношенията и услугите на банката със Столичната община. Не се съобщава точно какви са обещаните ангажименти.\r\n\t\n\n\r\n\tТова е четвъртият опит на Столичната община да продаде дела си в Общинска банка. Мотивите за приватизацията са, че местната власт няма нужда от банка, не може да инвестира в нея и в същото време не печели нищо от дела си, тъй като от години дивидентът се използва за увеличение на капитала на финансовата институция.\r\n\tВ същото време София държи бюджета си в Общинска банка. Същото важи и за други общини, както и за общински фирми. Трезорът има малък дял на потребителски и бизнес продукти.\r\n\tОколо 27 на сто от капитала на банката се държи от фирми около енергийния бос Христо Ковачки.\r\n\tПри представянето на  през миналата седмица кметът Йорданка Фандъкова коментира, че е рано да се правят планове в какво ще бъдат инвестирани постъпленията от приватизацията на мажоритарния пакет в Общинска банка. \"Да не слагаме тигана преди да сме хванали рибата. Никой няма представа дали Общинска банка ще бъде продадена. Имам идея в какво да се инвестират парите, но не съм човек, който ще седне да си мечтае\", каза кметът.", "date": "2017.12.11", "title": "Офертата за мажоритарния дял в Общинска банка - почти на минимума"}
{"url": "http://www.mediapool.bg/bulgaria-e-peta-sred-20-darzhavi-po-prognozni-razhodi-za-koleda-news272945.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарските домакинства ще похарчат до 24% от месечните доходи за коледни подаръци, с което страната ни се нарежда на пето място сред 20 държави с прогнозни разходи за празниците. Това показва проучването \"Коледен барометър\" на \"Фератум Груп\", което се прави за четвърта поредна година сред 21 000 домакинства.\r\n\tМексико е държавата, в която тази Коледа ще бъдат похарчени най-много средства (до 34.6%) от доходите на домакинствата за подаръци. Латиноамериканската страна е следвана от Румъния (31.9%), Испания (29.6%) и Бразилия (28.2%).\r\n\tНова Зеландия и Австралия също са в челните класации - домакинствата от двете страни разпределят 22% - 23% от месечната си заплата за празниците.\r\n\tАбсолютна противоположност са Хърватия (14.4%), Норвегия (13.4%), Финландия (12.3%) и Холандия (11.8%), които ще запазят позицията си от миналата година като най-малко харчещи за коледните празници.\r\n\t\"Силата на барометъра е именно неговият глобален характер, който по уникален начин сравнява различните държави и същевременно носи стойност за локалните пазари\", коемнтира Ивет Димитрова, управител на българския офис на \"Фератум Груп\".\r\n\tХората в Румъния и Испания се готвят да изразходват бюджета си за същите подаръци, за които и българите, а именно дрехи, електроника, играчки, пътувания и лакомства. В коледния списък се включват и подаръчни ваучери и музикални инструменти, които са по-важни за страни като Великобритания и Мексико.\r\n\tБългария се нарежда на пето място по прогнозни коледни разходи от 20 държави, но е на предпоследно сред страните, използващи мобилно банкиране по празниците, което е израз на явен контраст в потребителските навици, коментира още Ивет Димитрова.\r\n\tПодобно на миналата година, броят на домакинствата, които пазаруват онлайн, ще бъде около 25%. Най-много с помощта на глобалната мрежа пазаруват в Германия, Великобритания и Холандия, докато в Хърватия, Латвия и Мексико са най-големи традиционалисти и предпочитат да посетят магазин, показва още проучването.\r\n\tБългария се нарежда на 13-о място с 21% от домакинствата, които планират да закупят подаръци за празника онлайн.\r\n\tНай-купувания подарък за Коледа са дрехите. Така са отговорили 17.5 на сто от анкетираните. Играчките и игрите (13.7%), сладките (12%) и потребителската електроника (9.1%) са други популярни решения за подаряване и получаване.\r\n\tБългарските домакинства също поставят дрехите на първо място в списъка си с подаръци (17%), следвани от електроника и играчки.\r\n\tФинландия (17.5%) и Хърватия (23.9%) ще похарчат голяма част от коледния си бюджет за сладкиши и деликатеси, докато домакинствата във Великобритания, Швеция, Австралия и Естония ще изхарчат 20% от бюджета си за играчки и игри.\r\n\t\"Фератум Груп\" е международен доставчик на мобилно банкиране и на онлайн кредити както за крайните потребители, така и за малкия бизнес. Основана е през 2005 г. и е със седалище в Хелзинки, Финландия, а днес работи в 25 страни в Европа, Африка, Южна и Северна Америка и Азиатско-тихоокеанския регион. От 2016 г. предлага и мобилно банкиране.", "date": "2017.12.11", "title": "България е пета сред 20 държави по прогнозни разходи за Коледа"}
{"url": "http://www.mediapool.bg/pozharite-v-kaliforniya-obhvanaha-plosht-po-golyama-ot-nyu-york-i-bostan-news272946.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПожарите, бушуващи в американския щат Калифорния, обхванаха площ от 230 000 дка – по-голяма от територията на Ню Йорк и Бостън, предаде Си Ен Ен в понеделник. Силният вятър и сушата сериозни затрудняват усилията на пожарникарите. Освен това засега не се очаква прогноза за дъжд поне в следващите 10 дни.\r\n\tПожарът \"Томас\", който засега е петият по големина в съвременната история на Калифорния, прекъсна тока в окръг Санта Барбара. Общо над 94 000 души са били евакуирани от районите Вентура и Санта Барбара в неделя вечерта.\r\n\tПо информация на Службата за спешна помощ в Санта Барбара 19 от 20-те училища, като всички учебни заведения в южната част на града ще останат затворени до края на седмицата. Засега местните власти съобщават за една жертва – предполага се, че 70-годишната Вирджиния Песола от Санта Паула, е загинала в катастрофа, докато е бягала от огъня.\r\n\tПожарните огнища в Калифорния, възникнали в началото на миналата седмица, в момента са шест. Синоптиците предричат вятърът да се засили още повече, до около 90 км/ч. Това, както и сложният планински релеф на общините Санта Барбара и Вентура, силно затруднява усилията на огнеборците.\r\n\tДо момента в цяла Южна Калифорния са евакуирани около 200 000 души и са унищожени близо 800 сгради. Около 90 000 потребители бяха без ток в неделната сутрин. В битката с огнената стихия участват 8500 пожарникари.\r\n\tПо-успешна до момента е борбата с пламъците в района на Лос Анджелис. Според властите до тази сутрин пожарните огнища там са овладени на 75-90%. Нов пожар е възникнал в град Монровия, община Лос Анджелис. Пожар продължава да бушува и северно от Сан Диего. Той е наречен Люляк и е обхванал площ от 1700 хектара, като до момента е овладян на 60%.\r\n\tГубернаторът на Калифорния Джери Браун тази седмица обяви извънредно положение в общините Санта Барбара, Сан Диего, Лос Анджелис и Вентура, като отпусна и допълнителни средства за борба с пожарите.", "date": "2017.12.11", "title": "Пожарите в Калифорния обхванаха площ, по-голяма от Ню Йорк и Бостън"}
{"url": "http://www.mediapool.bg/neuspeshen-opit-za-teroristichen-atentat-v-nyu-york-news272939.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАтентатор самоубиец взриви в понеделник самоделна бомба на автобусен терминал близо до прочутия \"Таймс скуеър\" в Ню Йорк, но властите обявиха, че той не е постигнал целта си. Нападението се размина без жертви – нападателят е жив, а освен него още трима човека са получили леки наранявания.\r\n\tКметът на града Бил де Бразио обяви по-късно, че е извършен опит за терористична атака. Той добави, че заподозреният - 27-годишният узбек Акайед Уллах, който е носел бомбата – е в ръцете на полицията. Той е ранен, но не сериозно. До момента властите не са съобщили за други заподозрени.\r\n\tПървоначално бе съобщено само за един пострадал – Уллах, който привързал самоделно взривно устройство към тялото си и преднамерено го е взивил. Той бе задържан след експлозията, отекнала в подлез към метрото под 42-а улица, между Седмо и Осмо авеню, близо до \"Таймс скуеър\", в 7.30 часа сутринта местно време.\r\n\tМедиите разпространиха видеозапис от случилото се. На кадрите, които са с лошо качество, се вижда как човек лежи по гръб на земята, след като силният дим от взрива се разсейва.\r\n\tСпоред местната полиция взривът вероятно е станал случайно и не е ясно какви са били намеренията на заподозрения. Лично шефът на нюйоркската полиция Джеймс О' Нийл потвърди самоличността на задържания.\n\n\r\n\tПолицейски източник, цитиран от АП, каза, че Уллах живее в Бруклин и вероятно е от Бангладеш. Нападателят бил признал, че се е заклел във вярност на групировката \"Ислямска държава\", съобщи още Франс прес.\r\n\tГубернаторът на щата Андрю Куомо съобщи по-късно в понеделник, че движението на автобусите и на почти всички линии на метрото са възстановени. Полицейското присъствие в района обаче ще остане засилено. Автобусният терминал, който се намира близо до \"Таймс скуеър\", е най-големият в САЩ. През него годишно минават над 65 млн. пътници.", "date": "2017.12.11", "title": "Неуспешен опит за терористичен атентат в Ню Йорк"}
{"url": "http://www.mediapool.bg/bezstopanstven-prach-brodi-po-ulitsite-na-shumen-news272948.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБезстопанствен пръч броди из улиците на Шумен, съобщава местното онлайн издание \"СтрелаБГ\".\r\n\tЗа първи път животното е забелязано в неделя по централен булевард, а след това се е скрило в новопостроен комплекс.\r\n\tГраждани са подали сигнал на тел. 112, обаче се оказва, че в града няма институция, която да го залови.\r\n\tСпоред изданието в понеделник са се появили \"разтревожените собственици\" на добитъка. Преди няколко дни те са го купили от местността Чеир дере за разплод на козите, които отглеждат. Когато са прибирали пръча в двора на имота си, той избягал и така до днес все още е в неизвестност.\r\n\tМестното издание допълва, че по няколко пъти на ден граждани на Шумен се обаждат в редакцията, за да съобщят, че са забелязали животното в различни точки на града.", "date": "2017.12.11", "title": "Безстопанствен пръч броди по улиците на Шумен"}
{"url": "http://www.mediapool.bg/sedem-dushi-shte-badat-obvineni-za-nezakonniya-reeksport-na-lekarstva-news272947.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа седем души ще бъдат повдигнати обвинения във връзка с акцията срещу незаконния реекспорт на лекарства отпреди десетина дни. От Специализираната прокуратура съобщиха в понеделник, че е започнало предявяването на обвиненията на привлечените към наказателна отговорност лица, а информация за разследването ще бъде дадена във вторник.\r\n\tпри специализираната акция на ГДБОП и прокуратурата миналата събота, резултатите от която бяха съобщени след спешна среща при премиера.\r\n\tЗасега е известен само соченият за организатор на схемата сириец Амир Мохамед ал Хусаини, който е магистър-фармацевт с отнети права, имал е бизнес с аптеки, а понастоящем е действал като началник на склад на фирма, през която е минавал нелегалният реекспорт. До момента не са обявени имена на замесени в схемата лекари и болници, което се очаква да стане ясно във вторник.\r\n\tСпоред разследващите криминалният реекспорт е ощетил Националната здравноосигурителна каса със стотици милиони левове, тъй като медикаментите са изписвани с фалшиви документи на болни у нас, а след това изнасяни в чужбина. Освен това лекарства на световни производители, внос от Турция са били преопаковани у нас и изнасяни за други европейски страни под формата на реекспорт.\r\n\tАкцията отпреди десетина дни обхващаше болнични заведения и аптеки в София, Пловдив, Шумен и Сливница. Изнасяни са били скъпо струващи онкомедикаменти, лекарства за диабет, псориазис, бъбречна недостатъчност, ваксината срещу хепатит Б “Енжерикс“ и др.\r\n\tПо първоначални оценки разбитата група е изнасяла незаконно медикаменти за 80 млн. лева, а сивият реекспорт на лекарства се оценява на около 200 млн. лева годишно.", "date": "2017.12.11", "title": "Седем души ще бъдат обвинени за незаконния реекспорт на лекарства"}
{"url": "http://www.mediapool.bg/patriarh-neofit-izprati-svoi-predstavitel-na-liturgiya-v-makedoniya-news272949.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБългарският патриарх Неофит изпрати свой представител на празника на македонския град Струмица, Македония. Величкият епископ Сионий присъства на литургията по случай \"Св. петнадесет Тивериополски (Струмишки) свещеномъченици\".\r\n\tСионий прочете обръщение от патриарх Неофит до струмишкия митрополит Наум по случай празника, на който присъстваха много хора, включително и премиерът Зоран Заев. Струмица е родното място на Заев и неотдавна отведе там и българския премиер Бойко Борисов.\r\n\tВ храма са били четирима митрополити Дебърско-Кичевският Тимотей, Тетовско-Гостиварският Йосиф, Кумановско-Осоговският Йосиф. Молитвено участие взе и струмишкият Наум.\r\n\tВ знак на уважение и гостоприемство Величкият епископ Сионий е бил поставен на владишкия трон и е бил приет с много любов от християните. Българският владика е получил мантия от митрополит Наум, съобщава БГНЕС.\r\n\t\"В този празничен ден нашите молитви към Всеподателя Бога са с Вас, с цялото Ваше богодарувано паство и с църквата в Република Македония. Да благоволи Господ в най-близко време да бъдем в желаното от всички единство и благодатно евхаристийно общение\", се казва в официалното приветствие на българския патриарх Неофит към клира и миряните на Струмишка епархия.\r\n\tМитрополит Тимотей е благодарил на патриарх Неофит за усилията, които той полага за признаването на автокефалността на Охридската архиепископия.\r\n\tВ края на ноември  пое ангажимент \"да окаже пълно съдействие като ходатайства и се застъпва пред поместните православни църкви, предприемайки всичко необходимо за установяването на канонически статут на Македонската православна църква\".\r\n\tВъзможно е този въпрос да бъде поставен от патриарх Неофит пред руския патриарх Кирил по време на визитата му в София на 3 март. Двамата се очаква да отслужат заедно тържествена света литургия по случай 140-годишнината от руско-турската освободителна война. Българската църква все още очаква потвърждение за визитата на патриарх Кирил.\r\n\tПоказателно е, че гостът от Българската православна църква на празника на Струмица носи същия титул - Велички, който е носел и св. Климент Охридски – небесният покровител на македонския и българския народ, титул който и днес православните църкви в България и Македония дават на свои епископи.\r\n\tИма различни предположения за местоположението на Величка епархия, според едно от тях седалището ѝ се е намирало в град Тивериопол, който днес носи името Струмица.", "date": "2017.12.11", "title": "Патриарх Неофит изпрати свой представител на литургия в Македония"}
{"url": "http://www.mediapool.bg/pyotering-borisov-znae-kakvo-iska-ot-evropredsedatelstvoto-news272950.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Имам впечатлението, че Борисов по принцип знае какво иска. Може би просто му трябва потвърждение\", казва германският християндемократ и бивш председател на Европейския парламент Ханс-Герт Пьотеринг, за когото се твърди, че е главният съветник на София за европредседателството.\r\n\t\"Ако оценката за моята роля е такава, каквато Вие я описвате, аз няма да възразя, макар че лично не бих искал да подчертавам чак толкова собствената си роля. Имам впечатлението, че министър-председателят Борисов по принцип знае какво иска. Може би просто му трябва потвърждение за онова, което планира\", казва Пьотеринг в интервю пред Дойче веле.\r\n\t\"Не ми е работа да давам съвети на министър-председателя, ние просто разменихме мисли\", заявява той по повод срещата си с Борисов в София. По думите му заслужава поздравление намерението на Борисов да направи нещо в полза на Западните Балкани: \"Трябва да им кажем: Необходимо е да се реформирате, да се борите срещу корупцията, да изградите правова държава. От своя страна ние можем да ви предложим сближаване в определени области, например можем евентуално и за вас да премахнем таксите за роуминг, както за страните членки. Или пък в областта на дигитализацията: държавите от Западните Балкани също да бъдат приобщени към всичко онова, което прави ЕС. Смятам, че така ще им дадем важен сигнал - и тъкмо за това разговаряхме с г-н Борисов.\"\r\n\tЗапитан за предизвикателствата пред българско председателство, той отговаря: \"Мисля, че както при всяко друго председателство, Европа не може истински да бъде променена само за шест месеца. Ще ми се обаче да напреднем по въпроса за Западните Балкани и да кажем на тези страни: Вие сте част от Европа и имате европейска перспектива. Това е много важно. Освен това трябва да дадем принос за подсигуряване на външните ни граници, да направим и крачка напред в търсенето на обща миграционна и бежанска политика и да продължим с осъществяването на общия отбранителен съюз. Това са все теми, натоварени с големи очаквания - и по тях аз желая на България и на правителството на Борисов много успехи\".\r\n\t\"Аз не съм привърженик нито на ляво-радикални, нито на дясно-радикални партии, не съм привърженик на екстремни течения, тъй че пожелавам на министър-председателя Борисов и занапред да държи юздите на тази партия, за да може да провежда и по-нататък своя проевропейски курс\", заявява Пьотерниг по повод участието на националистите в управлението, които сега излизат и на европейска сцена.", "date": "2017.12.11", "title": "Пьотеринг: \"Борисов знае какво иска от европредседателството\""}
{"url": "http://www.mediapool.bg/borisov-pledira-pred-tereza-mei-za-zapadnite-balkani-i-pravata-na-balgarite-news272951.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПравата на българите във Великобритания след Брекзит, полагането на матура на български език в българските училища там, подкрепата за европейската интеграция на Западните Балкани, сътрудничеството между спецслужбите на двете държави– това са били част от темите на разговора между българския премиер и британския му колега Тереза Мей в Лондон, съобщи Бойко Борисов след срещата в понеделник.\r\n\tТой е на работно посещение в Лондон по покана на Мей, а освен с нея е имал срещи и с британските служби.\r\n\t\r\n\tНа въпрос дали са обсъдили актуалната международна тема за решението на американския президент Доналд Тръмп да премести посолството на САЩ в Йерусалим, с което признава града за столица на държавата Израел, Борисов отговори: \"Винаги сме твърдяли, че там са две държави, приятели са ни народите и на Израел, и на Палестина...  По-скоро мен си ме касае това, което ще се случва на Балканите - Босна и Херцеговина, Косово, Македония... В Йерусалим тепърва ще се развиват процесите, световното обществено мнение е доста раздвоено\".\r\n\tДвамата премиери са обсъдили още сътрудничеството в областта на миграцията и на сигурността. Дадена е била висока оценка за взаимодействието между специалните служби на България и Великобритания, съобщи правителствената пресслужба.\r\n\tВъпреки процесите, които текат между Европейския съюз и Великобритания, България очаква Обединеното кралство да остане стратегически партньор на Съюза по ключови въпроси като сигурността и борбата с тероризма, е казал Борисов пред британския премиер.\r\n\tНе стана ясно какви позиции е защитила Мей пред Борисов. \"Нямам навик да обяснявам какво говорят колегите. Можете да питате нея. Аз казах моето мнение\", коментира по този повод Борисов.\n\n\r\n\tПравата на българите във Великобритания, след напускането на Обединеното кралство на ЕС е била една от теми на разговора между Борисов и Мей, стана ясно от думите на българския премиер.\r\n\tГоворихме за правата на българите, които са живели под 5 години, над 5 години, на тези които ще дойдат, тези които ще учат, каза Борисов. Казах, че по никакъв начин Брекзит не трябва да им повлияе, допълни той.\r\n\tДругото, което Тереза Мей обещала на Борисов, е децата на българските емигранти, които посещават български училища на острова да държат матурите на български език.\r\n\tТой е дал писмо на Мей от българските училища във Великобритания с това искане и й обяснил, че те ще го приемат много добре, ако британските власти решат този въпрос.\r\n\t\"Разбра ме много добре\" по тези въпроси, уточни Борисов.\r\n\t\r\n\tТереза Мей е казала, че очаква с нетърпение да чуе кои ще са основните приоритети на българското европредседателство. Както е известно, Борисов вече няколко пъти лансира визията си за това, че страните от Западните Балкани трябва да заемат мястото на Великобритания в ЕС след Брекзит.\r\n\t\"Приоритети са ясни, най-много това, което я интересуваше, е това, което правя не само за Западните Балкани, но и срещите България, Сърбия, Гърция и Румъния\", каза Борисов.\r\n\tТой напомни, че на 17 май всички лидери на Балканите, целия Европейски съвет, включително и Тереза Мей, ще бъдат в София. Това ще помогне за отварянето на пътя към ЕС на страните от региона.\r\n\t\"Това е рядък шанс да ти дойдат всички на крака и да можеш да свършиш доста работа. Така че се надявам всички ние в България да го оценяваме. Хората в чужбина го оценяват достатъчно добре от нас да се информират. Така че може да направим нещо добро за Балканите и за самата България\", каза Борисов.\r\n\tТой изрази оптимизъм и по отношение на решаването на спора за името на Македония с Гърция.\r\n\t\"Не че съм толкова хубав ме канят, но това, което направихме за Балканите се оценява високо\", каза Борисов.\r\n\tТой посочи, че очаква подкрепата на Лондон за евроинтеграцията на страните от Западните Балкани. По думите му тяхното приобщаване към семейството на демократичните ценности е най-голямата гаранция за успешно, сигурно и мирно развитие на европейския континент. \"Хората от този регион очакват да им покажем, че Европа мисли за тях\", каза българският премиер.\r\n\t\r\n\tНие напускаме ЕС, но не и Европа, коментира премиерът Тереза Мей, предаде правителствената пресслужба. Тя посочи, че като бивш вътрешен министър на Великобритания може да оцени положените от България усилия в процеса на овладяване на мигрантската криза в Европа и за борбата с тежката престъпност. \"Затова благодаря на теб и на България за помощта, която оказахте в общата ни борба с организираната престъпност, тероризма и трафика на хора\", каза Тереза Мей, цитирана в съобщението на Министерския съвет.", "date": "2017.12.11", "title": "Борисов пледира пред Тереза Мей за Западните Балкани и правата на българите"}
{"url": "http://www.mediapool.bg/obshtestvoto-tryabva-da-znae-s-kogo-spi-prezidentat-news272952.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРосен Плевнелиев предизвика немалко упреци заради публичната разгласа на връзката си със синоптичката от Нова телевизия.\r\n\tЛогиката им беше следната: независимо че вече не е, след като е бил, той остава президент, а един президент не трябва да занимава хората с личния си живот.\r\n\tТочно обратното е обаче. Извън мандата си той би могъл да настоява вече за лична неприкосновеност, но нейният праг, докато е държавен глава, по условие трябва да е силно занижен.\r\n\tКазано без задръжки, в обществен интерес е да се знае с кого спи президентът. И не само той, а всички политици, особено пък ако са на висок пост. Достъпът до личния им живот е част от публичната им роля.\r\n\tРаботата е там, че публичната роля е именно роля, вид маска – можеш да разбереш човекът зад нея колко добре я играе, но не и какъв е. Това става далеч по-ясно, когато го погледнеш \"отблизо\" - в частните му отношения, без прикритието на професионалната изява, според общовалидни човешки категории като честен-безчестен, верен-разпътен, скромен-алчен, чувствителен-груб и пр.\r\n\tПравото на подобно надничане през ключалката на политиците идва от представителната демокрация – избираме ги, за да ни представляват, и в този смисъл те сме ние, което скъсява дистанцията помежду ни и ги прави обозрими. Честата съпротива и оплаквания от тяхна страна обикновено е израз на стремежа им да се ползват от привилегиите на властта, без да понасят тежестта й, която най-общо се състои в това да нямаш тайни от избирателите си.\r\n\tРазбира се, правото на интерес към личния живот на политиците не трябва да се превръща в повод за медиен терор над тях. Но в това отношение те са много по-защитени, отколкото обикновените хора. Особено ако обикновените хора са жертва на лична драма и след тях тичат репортери, за да продават на аудиторията чуждото страдание.", "date": "2017.12.11", "title": "Обществото трябва да знае с кого спи президентът"}
{"url": "http://www.mediapool.bg/menda-stoyanova-pritesnena-che-stana-doktor-honoris-kauza-na-muzikalna-akademiya-news272953.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПловдивската Академия за музикално, танцово и изобразително изкуство удостои с почетната титла \"доктор хонорис кауза\" народният представител от ГЕРБ и председател на бюджетната комисия Менда Стоянова, съобщи БТА.\r\n\t\"Званието й се присъжда за съпричастност и заслуги към устойчивото развитие на академията\", каза на официалната церемония ректорът проф. Милчо Василев. След дълги години обещания, благодарение на съдействието на г-жа Стоянова, от държавния бюджет бяха отпуснати 1 100 000 лева за ремонт на сградата, известна като Жълтото училище, което е и паметник на културата, припомни ректорът.\r\n\tТой добави, че по предложение на кмета на града Иван Тотев общинският съвет е гласувал още 100 000 лева от местния бюджет.\r\n\tРемонтът на сградата започна на 2 ноември, а ректорът се надява следващата учебна година тя да отвори врати.\r\n\t\"Приемам тази награда с огромно притеснение, с благодарност и радост\", каза в отговор Стоянова.\r\n\tТя добави, че притеснението й е от факта, че не е академичен човек и че няма пряка връзка с изкуството. Стоянова има икономическо образование и дълги години е работила в данъчната администрация.\r\n\tМенда Стоянова благодари на колектива на АМТТИ за признанието, че с нейно съдействие са осигурени средствата и така по думите й \"тази национална светиня може да започне нов живот\". \"Радвам се, че този ремонт се случва и в Пловдив ще запазим още един паметник на културата\", добави Стоянова.", "date": "2017.12.11", "title": "Менда Стоянова притеснена, че стана \"доктор хонорис кауза\" на музикална академия"}
{"url": "http://www.mediapool.bg/rusiya-finansira-saita-nyuzfront-obyavil-smartnite-prisadi-za-rusofobi-u-nas-news272954.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнформационният сайт \"Нюзфронт\" (news-front.info), който бе засечен от Европейската служба за външна дейност като разпространител на фалшиви новини в България, е свързан с руската държава, а журналисти от \"Информационната агенция на Новорусия\" вероятно имат връзка с опита за преврат в Черна гора от миналата година, показва , публикувано в понеделник.\r\n\tБългарите, които работят за сайта, участват като организатори на други инициативи на Русия у нас, като \"Безсмъртния полк\" и организирането на протести срещу НАТО. Те стоят и зад смъртната заплаха във \"Фейсбук\" за хора, обявени от тях за русофоби, която се разследва от ГДБОП.\r\n\tДомейнът на информационната агенция, която се рекламира като \"създадена за правдивото отразяване на събитията в Донбас, Сърбия, България, Русия, в Украйна и по целия свят\", е регистриран със скрито име на собственика. За да функционира като средство за масова информация, на агенцията обаче ѝ е необходим лиценз от руската Федерална служба за надзор в сферата на съобщенията, информационните технологии и масовите комуникации – РОСКОМНАДЗОР. От регистъра на регулатора се разбира, че собственик на агенцията е \"МедиаГрупп НьюсФронт\" с адрес в Крим, град Бахчисарай. От руския търговски регистър се вижда, че собственици на фирмата с равни дялове, са Константин Сергеевич Книрик, който е и \"ръководител\" на агенцията, и Михаил Анатолиевич Синели.\r\n\tБиографиите и на двамата никак не са безинтересни. Книрик се оказва, че е ръководител на регионалния клон на националистическата партия \"Родина\" в анексираната от Русия, но непризнатата като руска територия Република Крим и депутат от Бахчисарайския градски съвет. Сегашният руски вицепремиер Дмитрий Рогозин е един от основателите на партията.\r\n\tКнирик е един от учредителите на неправителствената Регионална обществена организация \"Глобални информационни технологии\", а според публикация в znak.ru организацията e получила през 2016 г. грант от фонда за поддръжка на неправителствения сектор към президента на Русия 3 млн. рубли за финансиране на News Front. Името на News Front се съдържа и в множество други проекти за държавно финансиране, които обаче са подавани от името на \"Общественно-патриотический проект \"Нашата Велика Победа\" с лидер Олег Слюсаренко.\r\n\tПоследната организация бе сред свързаните с опита за преврат в Черна гора, твърдяха медии преди година. През септември 2016 г. заподозреният за подготовката на държавния преврат Неманя Ристич се е срещал с Оксана Сазонова и Сергей Белоус от News Front. Малко по-късно двамата журналисти са задържани в Косово и експулсирани, пише още \"Дневник\".\r\n\tМихаил Синелин до края на миналата година е заместник-директор на Руската агенция за застраховане на експортни кредити и инвестиции (ЭКСАР).Съпруг е на сестрата на финансовия съветник на Путин Сергей Глазьев - Юлия. Синелин е работил с Пьотр Михайлович Фрадков - директор на ЭКСАР и Росэксимбанк. Последният е син на Михаил Фрадков, бивш директор на външното разузнаване на Руската федерация (2007-2016 г.) и бивш премиер и наследник на Леонид Решетников като директор на Руския институт за стратегически изследвания (РИСИ), разкрива още \"Дневник\".\r\n\tБългарската редакция на \"Нюзфронт\" стои и зад призива за \"отстрел на русофобите\" в страната, публикуван във фейсбук групата \"България и Русия - заедно вовеки\" на 11 ноември.\r\n\t\"Членовете на групата, те са кореспондентите на News Front, съобщават, че няма да оставят своята работа по укрепване на дружбата с Русия и разобличаването на \"ястребите\" на хибридната война от страна на САЩ и редица държави от Европейския съюз\", пише в публикация на сайта от 15 ноември.\r\n\tПетя Паликрушева и Ася Иванова са посочените на сайта имена на служителите в българската редакция. Петя Паликрушева-Иванова оглавява движение \"Че Гевара\". Съпругът ѝ Павел Иванов е лидер на партия \"Съюз на българските комунисти\", става ясно още от разследването.", "date": "2017.12.11", "title": "Русия финансира сайта \"Нюзфронт\", обявил \"смъртните присъди\" за \"русофоби\" у нас"}
{"url": "http://www.mediapool.bg/snezhni-buri-predizvikaha-transporten-haos-v-evropa-news272955.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСнеговалежи в северозападна Европа предизвикаха транспортен хаос, блокиране на пътища, отмяна на полети, затваряне на училища и спиране на тока.\r\n\tБлизо 430 полета на холандската авиокомпания KLM бяха отменени до ранния следобед на летище \"Шипол\" край Амстердам, а летището \"Завентем\" в Брюксел отмени най-малко 50 и спря работа, докато не бъдат почистени перонът и пистите.\r\n\tСилен сняг вали над Белгия от неделя, което стана повод за закъснението на много полети или пренасочването им към други летища.\r\n\tПътниците бяха посъветвани да проверяват актуалното състояние на полетите от къщи, вместо да тръгват за летището в лошото време, предаде БиБиСи.\r\n\tПътните служби съобщиха, че в понеделник е постигнат нов рекорд на задръстванията в страната - над 1000 километра. Въпреки че снежната покривка е едва около два сантиметра и се топи, поддържащите пътищата служби не успяват да се справят.\r\n\tОбилният сняг в Германия предизвика транспортни задръствания и много автомобилни катастрофи, както и забавяне на влакове.\r\n\tНад 300 полета бяха отменени в неделя на най-голямото германско летище – това във Франкфурт.\r\n\tБурята \"Ана\" връхлетя Франция и остави 120 000 домакинства без ток, съобщава в. \"Фигаро\". Бурята е съпътствана от обилни снеговалежи, силни ветрове и дъждове. Засегнати са някои западни части на страната и Югоизточна Франция. В няколко района край Лоара над 120 хиляди домакинства са без електричество.\r\n\tЗаради силни снеговалежи в Лил и Булон-сюр-Мер е преустановено движението на градските автобуси. Очаква се лошото време да продължи до края на седмицата.\r\n\tРекордни снеговалежи парализираха и Великобритания. Много райони на страната, където снегът и минусовите температури са нещо необичайно, осъмнаха в неделя силен снеговалеж. На някои места в Уелс снежната покривка е достигнала рекордните 30 сантиметра.\r\n\tЕдна четвърт от полетите на лондонското летище \"Хийтроу\" бяха отменени в понеделник заради лошото време.\r\n\tШофьорите бяха предупредени за опасни условия по пътищата, след като снегът за заледи. Засегнати са и жп превозите в Англия и Улес.\r\n\tЗаради силните ветрове стотици училища останаха затворени, а стотици къщи са без ток в тежкия сняг и бурните ветрове.\r\n\tСнежните бури достигнаха на юг до Италия, предизвиквайки транспортен хаос в северните райони на страната. Бяха затворени училища в областите Лигурия, Тоскана и Пиемонт. Заради силните ветрове бяха спрени фериботите, тръгващи от Неапол.\r\n\tУраган връхлетя и северните части на Словакия. Повалени са дървета, а на места няма ток. Най-тежко засегнат е ски курортът Ясна.", "date": "2017.12.11", "title": "Снежни бури предизвикаха транспортен хаос в Европа"}
{"url": "http://www.mediapool.bg/za-vlastta-vaprosat-sas-ski-kontsesiyata-v-bansko-e-izcherpan-news272922.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрима настоящи министри, подкрепени от двама бивши екоминистри и бизнес организации, дадоха да се разбере, че считат въпроса с промяната на договора за концесията на съоръженията в ски зоната \"Банско\" за изчерпан и приключен. Очаква се окончателното решение за анексите към контракта да бъде одобрено от Министерския съвет в сряда. За тогава са насрочени и поредните протести на екозащитници срещу узаконяването според тях на извършените от концесионера \"Юлен\" нарушения, ползването на по-голямо от предвидената по договор площ от Националния парк \"Пирин\" и срещу това вдигането само с 30 процента на концесионните плащания в бюджета.\r\n\t \r\n\tОбявената още при първия кабинет на ГЕРБ промяна на концесионния договор бе обсъдена в Министерството на околната среда и водите по нареждане на премиера Бойко Борисов. Миналата сряда  на одобрение за корекциите с аргумента, че го няма екоминистърът Нено Димов да защити предложението и да не се взема решението \"урбулешката\". \"Не искам съмнения и обвинения за подаръци!\", заяви тогава Борисов.\r\n\tТочно това обаче смятат, че се случва, от екокоалицията \"За да остане природа в България\", която отказа да се включи в дискусията с мотива, че не са получили отговори на поставени вече от тях въпроси до вицепремиера Валери Симеонов, както било договорено на срещата от 20 ноември. Тогава станаха известни намеренията на  правителството за ски зоната в Банско. Природозащитната организация свика за 13 декември, сряда, от 18:30 часа, протестно шествие , което ще тръгне от метростанцията при НДК, при паметника на Алеко Константинов.\r\n\tМинистърът на околната среда и водите Нено Димов, предшественичките му Евдокия Манева и Нона Караджова, както и началникът на Националната служба за защита на природата Мирослав Калугеров заявиха в понеделник, че на публикуваните на сайта на екокоалицията е отговаряно неведнъж в последните десет години по време на водените десетки подобни дискусии. Димов заяви, че предложенията за промяната на концесионния договор и на плана за управление на парка \"Пирин\" са били изпратени на природозащитниците веднага сред срещата на 20 ноември и МОСВ е било отворено да отговаря на въпроси. Такива обаче не са били получени.\r\n\t\"Аз не приемам този отказ от присъствие. Всички бяха поканени и всеки, който е искал да зададе своите въпроси или да изкаже становище, е присъствал. За мен те не присъстват или защото нямат допълнителни въпроси, или нямат допълнителни аргументи. Нещо, което е естествено. След като толкова години се е дискутирал един въпрос, е нормално да се изчерпи\", каза Нено Димов пред журналисти след края на очертаващата се като последна среща, посветена на ски концесията.\r\n\tСпоред екоминистъра е нормално е да има различни гледни точки, но по думите му е \"много ясно\", че \"външните граници на буферната зона на парк \"Пирин\"  (в която е разположена ски зоната – б.а.) остават същите като в договора от 2001 г.\".\r\n\t\"Концесионното възнаграждение ще е според приходите, а не според територията. Не може да бъде казано дали ще е два пъти по-голямо или не, защото изчисляването на плащане върху приходите зависи от приходите. Може и да бъде повече от два пъти\". Това разясни Димов относно обявеното от него и вицепремиера Валери Симеонов пред ноември двойно вдигане на концесионната такса, докато в доклада им до МС е посочено, че за първите три години очакваните бюджетни приходи са по 350 хил. лв. годишно, което е ръст от едва 80 хил. лв. или 30% спрямо платените миналата година от \"Юлен\" 270 хил. лв.\r\n\tСпоред екоорганизацията \"сумата за годишното концесионно плащане, дори и след промяната, ще е твърде малка, тъй като концесионерът може да я изкара за един ден с продажбата на 6000 еднодневни карти\".\r\n\t\"При промяна на договора концесионерът ще плаща 0.09 лева на декар на ден, което е над 10000 пъти по-евтино от цената, на която Община Банско предоставя свои площи\", изчисляват от \"За да остане природа\".\r\n\tДимов обяви за неоснователни подозренията, че с промените кабинетът се опитва да заобиколи влизащия в сила от началото на януари 2018 г. нов закон за концесиите. Според екоорганизацията целта на корекциите е да избягат от обхвата на европейската директива за концесиите, която влиза в сила с новия Закон за концесиите. Нено Димов обаче твърди, че ски концесията не попада в обхвата на въпросната директива.\r\n\tОт екокоалицията посочиха в изявление, разпратено преди срещата, че \"тъй като размерът на концесията надхвърля сумата от 5 млн. евро оборот за срока ѝ, според новия закон за промяната трябва бъде уведомена Европейската комисия\". \"Нещо повече – ще се наложи да се доказва пред Комисията, че настоящият концесионер е единственият, който би могъл да стопанисва зоната след изменението, предвиждащо увеличаване на площта на новото строителство\", посочва организацията.\r\n\tСпоред нея се нарушава Директива 2014/23/ЕС за възлагане на договори за концесия и това ще доведе до поредната наказателна процедура срещу България.\r\n\tПриродозащитниците допълват, че промяната на ски концесията е на практика схема за непозволена държавна помощ за концесионера и неговите офшорни дружества собственици. Те изчисляват, че по цени към 2017 г. тази помощ за следващите 15 години може да надхвърли 100 милиона лева.\r\n\tНона Караджова, която участваше в разговора като експерт, каза обаче, че \"не може да става дума за наказателна процедура, тъй като евродирективата позволява на страните членки да уреждат въпроси като този със ски концесията по своя преценка\".\r\n\tОтносно критиките, че с промяната на договора и регламентирането на изграждането на нови съоръжения в ски зоната се нарушава забраната за строежи на ЮНЕСКО, по чиято егида е паркът \"Пирин\", министър Димов заяви, че включената в ски зоната защитена територия още през 2009 г. е извадена от защитата на световната организация и е обособена като буферна зона, където е разрешено строителството.\r\n\t\"Като казвам строителство искам ясно да отбележа, че става въпрос само за технически и ски съоръжения, никакви други\", отбеляза на няколко пъти той.\r\n\tСъщата теза изразиха и Манева и Караджова, както и настоящите министри на туризма Николина Ангелкова и на спорта Красен Кралев. Така обсъждането прерасна в гореща защита на ски концесията и реклама на бъдещия кабинков лифт и нови ски писти не само в Банско, но и в Разлог, Добринище и всички български планини.\r\n\tВсички участници неколкократно повториха, че промяната на концесионния договор не означава автоматично започване на ски строежи, а те ще бъдат разгледани проект по проект и за всяко инвестиционно предложение ще се изготви оценка за въздействие върху околната среда (ОВОС), преди да се даде разрешение за строеж.\r\n\t\"Лифтовете са най-екологичният вид транспорт и отварят достъпа до планината целогодишно и дават възможност да покажем пред всички какви богатства има нашата страна. Съответно да развиваме целогодишен туризъм\", заяви Ангелкова след т. нар. дискусия, която бе предавана онлайн на сайта на екоминистерството. По-късно ековедомството публикува и пълния запис от дискусията.\r\n\t\r\n\tСпоред Ангелкова ще е абсолютно защитен Пирин и \"със сигурност за всеки трябва да е ясно, че без да се преминат тези процедури (по ОВОС), няма да се появи образно казано лифт утре, дори ако Министерският съвет вземе такова решение\".\r\n\t\"Няма алтернатива просто\", смята спортният министър Красен Кралев. \"Категорично трябва да продължим с изграждането на спортна инфраструктура за практикуване на зимните спортове\", заяви той и се аргументира с това, че в момента една от звездите на световните алпийски ски и сноуборда е българинът Радослав Янков, което провокира интереса на децата към този спорт, но в България няма нито една сноуборд писта и дори състезателите ни са принудени да тренират в чужбина.\r\n\tДвеста километра ски писти у нас са крайно недостатъчни в цялата страна, добави спортният министър и даде пример как в Чехия те са 7000 км, Словения – 1800. \"Излишно е да коментираме държави като Австрия, Швейцария, Италия. Там километрите са по 20-30 000 на държава\", допълни той.\r\n\tШефът на службата за защита на природата Мирослав Калугеров обяви за неоснователни твърденията на екокоалицията, че с изменения концесионен договор държавата предоставя обекти и площи, които не са нейна собственост. Това, според \"За да остане природа\", ще се случи с общинския път от Банско до хижа Вихрен, базата на ВМРО и други почивни бази, вододайната зона на Банско и други имоти, които бяха изключени по сега действащия договор. Калугеров обяви това за спекулации, тъй като държавата нямало как да включи в договора собственост, която не е нейна.\r\n\tИ Евдокия Манева, по чието време е сключен договорът с \"Юлен\", и Нона Караджова, която бе екоминистър в първия кабинет на Борисов, обявиха, че съдът в България еднозначно се е произнесъл по десетките заведени от екоорганизации дела за незаконно строителство в ски зоната, че такова няма.\r\n\tКрасен Станчев от Института за пазарна икономика посочи, че по случая със ски зоната в Банско са водени 65 съдебни дела, с еднозначни произнасяния срещу природозащитниците; извършени са били 22 данъчни проверки на концесионера и 11  прокурорски проверки. Според него допълнителното забавяне на окончателно решение по казуса само ще подхрани досега афишираните съмнения в законността на досегашните решения. Той обаче препоръча на правителството да публикува отговори на поставените от екозащитниците въпроси и да изясни позицията си.  \r\n\tСпоред екозащитниците в рамките на концесионната площ има обекти, изградени без процедури по законите за околната среда, биоразнообразието и защитените територии, обекти в нарушения на ТУП от 2001 г., концесионния договор, плана за управление на парк Пирин, изградени без съответните разрешителни по Закона за водите, изградени и ползвани в нарушение на ЗУТ, което представлява узаконяване на досегашни нарушения. \"Това са обектите, довели до ползване на площ по-голяма с 60% от разрешените близо 100 ха по договор\", обясняват от коалицията.\r\n\tКараджова, която през юни 2011 г.  от записаната  в договора 99 ха площ от парка \"Пирин\", сега обясни, че направеното тогава измерване се оказало некоректно, тъй като не били взети предвид приложения по договора, и в самия договор имало пропуски и неточности. Точно тази теза защитаваше тогава \"Юлен\" и споровете за това каква площ се ползва по договор продължиха дълго, но явно вече е прието становището на концесионера.\r\n\tДвете бивши министърки неколкократно акцентираха върху това, че договорът, който сега ще се променя, има много нормативни пропуски; че бил първият и единствен такъв и бил правен по правилата за отдаване на концесия на добив на подземни богатства, което не се оказало удачно.\r\n\tНона Караджова разказа още, че през 2010 г. по инициатива на МОСВ е имало проверка от ЮНЕСКО, която установила, че като се изключи увредената от ски зоната буферна зона, парк \"Пирин\" е в отлично състояние.\r\n\t\"Няма как без да е изготвен инвестиционен план за ски съоръжението, да се знае, че то ще навреди на природата, както и че ще има сеч на вековни гори, без да е ясен маршрутът му\", каза Караджова.\r\n\tМанева пък се възмути, че екозащитниците внушават, че \"всички участвали в решенията, са мошеници, а природозащитниците са единствените загрижени за природата\".\r\n\t\"Екозащитниците отсъстват съзнателно, за да може в сряда като се гласува решението, да се каже, че не е съгласувано с тях. Съдът се произнесъл по всички жалби за незаконни строежи. Младите хора, обичащи природата, се манипулират и чистите хора се излъгват и се присъединяват към протестите\", каза Евдокия Манева, която бе екоминистър в кабинета на Иван Костов, а Нено Димов тогава бе главен секретар на ведомството.\r\n\t\"Как е възможно правителството да няма смелост да вземе решение след толкова дискусии, съдебни решения\", попита Манева.\r\n\t\"Алтернативата на втори кабинков лифт в Банско е 130 автобуса, които да возят туристите до ски пистите\", очерта мрачна перспектива Красен Кралев.\r\n\tБившият зам.-министър на туризма Бранимир Ботев, който в момента ръководи създадения преди година у нас Европейски институт за стратегически анализи, обяви извършено от него експресно проучване на обществените нагласи по казуса с Банско. Според цитираните от Ботев данни 67 на сто от запитаните смятали, че решенията за ски зоната трябва да са на община Банско. 47 сто пък били на мнение, че екоорганизациите имат интерес да не се прави нищо за регламентиране на въпроса в продължение на десет години.\r\n\t\"Съгласие на интереси няма да се постигне. Правителството не трябва да да се опитва да бъде балансьор по въпроса, а да прилага правните аргументи\", заяви Бранимир Ботев. Според негови разчети България се нуждаела от 67 нови лифта, тъй като от регистрираните като такива 120 съоръжения у нас не е ясно каква точно част работят.\r\n\tСпоред \"За да остане природа в България\" промяната на концесионния договор ще доведе до загуба на собственост на държавата върху ски съоръженията на Банско. \"В момента лифт \"Чалин Валог“, лифт \"Академика“ (Тодорка), лифт \"Платото\" и влек \"Старата котва\" са прехвърлени незаконно от \"Юлен\" АД на \"Маренго Трейдинг\" АД, юридическо лице, което не е страна по действащия договор. Самите обекти обаче досега бяха част от концесионния договор. С промяната на договора държавата ще загуби тези обекти завинаги\", алармира организацията.\r\n\tСпоред Калугеров това не е така, тъй като с анексите ще се предвиди предаването като държавна собственост на всичко изградено върху концесионната площ досега, включително преместваемите обекти. Промяната на договора ще прецизира клаузите, ще се допълнят условията по разполагане на ски съоръженията и ще се предвидят липсващите досега санкции за концесионера, ако нарушава договора и екозаконодателство, или ако уврежда природата, допълни той.\r\n\t\"Националните паркове не са резервати и там човешка дейност и туризъм са разрешени. Не знам защо се твърди, че в парковете не може да се строят ски съоръжения\", коментира Мирослав Калугеров и уточни, че законовият член относно строежите в национални паркове е бил обект на десетки съдебни произнасяния.\r\n\t\"Наивно да се вярва, че екоорганизациите нямат информация. Как изготвиха днешната си позиция с публикуваните приложения и документи?\", допълни шефът на Националната служба за защита на природата.  \r\n\tЕкокоалицията обаче изтъква, че предложените промени в концесионния договор не гарантират опазването на околната среда, защитените територии и защитените зони, както изисква Директива 2014/23/ЕС и законите в България. \"Липсват гаранции, че всички приходи от ползването на ски зоната влизат в сметките на концесионера и по този начин продължава да съществува възможност за ощетяване на държавата\", допълва организацията.\r\n\t\"Замита се отговорността на бивши и настоящи служители, заместник министри и министри от МОСВ, служители на Община Банско, Дирекцията за национален строителен контрол и Дирекцията на Националния парк. Странно е, че управляващата коалиция настоява да се разследва \"целият криминален преход“ на приватизацията, концесиите и групировките, но точно когато може да разкрие виновните лица в един случай – концесията в Национален парк \"Пирин\" предлага решение, което заличава отговорността на виновните длъжностни лица\", завършва позицията на екокоалицията.\r\n\tЕвдокия Манева обаче обяви, че \"няма никакви основания от лозунга \"Спасете Пирин!\", защото той си е спасен.", "date": "2017.12.11", "title": "За властта въпросът със ски концесията в Банско е изчерпан"}
{"url": "http://www.mediapool.bg/shefat-na-uefa-e-v-sofiya-za-da-podkrepi-mihailov-za-nov-mandat-news272932.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на европейската футболна централа - УЕФА Александър Чеферин е в София по покана на президента на Българския футболен съюз (БФС) Борислав Михайлов в навечерието на избора на нов шеф на българската централа.\r\n\tТретият мандат на Михайлов начело на родния футбол изтича в началото на следваща година, но БФС все още не е обявила датата за провеждането на конгрес.\r\n\tБорислав Михайлов зае поста шеф на БФС през октомври 2005 г., след като \"Би Би Си\" излъчи филма \"Да купиш игрите\", в който тогавашният шеф на БОК и БФС Иван Славков беше уличен в корупция.\r\n\tКандидатурата на Михайлов за четвърти мандат все още не е обявена официално, но вече получи подкрепа от няколко члена на изпълкома. Първо собственикът на \"Лудогорец\"  публично обяви, че държи бившият капитан и вратар на националния отбор, който извоюва бронзови медали на световното първенство в САЩ през 1994 г., държи да остане начело на футболния съюз.\r\n\tСлед това подкрепа за Михайлов даде и първият вицепрезидент на централата Йордан Лечков. \"Моят кандидат е Борислав Михайлов. Чух някои да казват, че щял да се отказва - това е несериозно, въобще не е обмисляно такова нещо. Бих се концентрирал върху подходящия кандидат, който е сегашният\", коментира преди дни Лечков пред Нова телевизия.\r\n\tКъм момента единственият официален претендент за поста е друг футболист от \"златното поколение\" Любослав Пенев. В началото на декември той обяви, че напуска поста треньор на дублиращия отбор на испанския \"Валенсия\", за да се хвърли в битката за президент на БФС.\r\n\tМеждувременно президентът на УЕФА Александър Чеферин е имал среща с премиера Бойко Борисов на летище \"София\", съобщи правителствената пресслужба и БФС. Основна тема на разговора им е била \"задълбочаването на добрата комуникация с УЕФА и ФИФА в интерес на развитието на българския футбол\", се казва в правителственото съобщение.\r\n\tПред Чеферин са били представени спортните бази и стадионите, с които страната ни разполага. Специално внимание е било обърнато на направените изкуствени терени за мини футбол, чрез които са създадени възможности за активни занимания на деца и младежи.\r\n\tАлександър Чеферин е благодарил на Бойко Борисов за помощта от страна на правителството при осигуряването на терен за изграждането на базата на БФС на територията на резиденция \"Бояна\". По думите на Чеферин \"съоръжението е уникално в европейски мащаб\".\r\n\tЧеферин е поканил българския премиер да бъде официален гост на финалната среща на Шампионската лига през май 2018 г.\r\n\tПо-късно Чеферин, Михайлов и спортният министър Красен Кралев са имали среща с Националното сдружение на общините в Националната футболна база в \"Бояна\".\r\n\tОсновната тема е била сътрудничеството между УЕФА, БФС и общините у нас. Обсъдени са били и различни възможности за подобряването на инфраструктурата на детско-юношеските школи в различните региони на страната с помощта на УЕФА, БФС и общините, както и прилагането на новата програма на УЕФА за училищен футбол и успешното продължение на програмата \"Хеттрик\", се казва в съобщение на БФС.\r\n\tПрограмата е за три години, а бюджетът й е 3 млн. евро. Общините ще кандидатстват с проекти на конкурсен принцип, каза Борислав Михайлов на съвместна пресконференция с Чеферин, която премина с размяна на хвалебствия и любезности.\r\n\t\"Боби е мой приятел, но освен това върши и страхотна работа, защитавайки интереса на европейския футбол и България. Понякога по въпроси за България е доста агресивен, но го разбирам. Щях да кажа същото дори и да не беше до мен\", каза Чеферин. Той посочи, че инфраструктурата в българския футбол се подобрява, но винаги може и по-добре.\r\n\t\"Базата в България е една от най-добрите в Европа и ние предвиждаме още инвестиции. Програмата на УЕФА \"Хеттрик\" предвижда сериозни инвестиции в цяла Европа, а сумата е еднаква за всички 55 члена на УЕФА\", добави словенецът.\r\n\tМинистърът на спорта Красен Кралев добави, че с премиера Борисов е обсъдено и изграждането на нов национален стадион. \"Преди това трябва да си стегнем инфраструктурата в общините. И тогава вече да инвестираме в стадион, но всяко нещо с времето си\", каза Кралев.\r\n\tТой добави, че \"екипът на Боби Михайлов се радва на пълна подкрепа от нас за плановете си за развитие на българския футбол\". Министърът на спорта също похвали президента на БФС за работата му в комисиите на УЕФА.\r\n\t\"Изключително сме доволни от сътрудничеството си с БФС. Приятно е да чувам как присъствието на българин в УЕФА се оценява толкова високо, за което поздравявам г-н Михайлов. През последните 3 години работим много успешно\", завърши Кралев.", "date": "2017.12.11", "title": "Шефът на УЕФА е в София, за да подкрепи Михайлов за нов мандат"}
