{"url": "http://www.mediapool.bg/neno-dimov-pod-krastosan-ogan-v-ep-zaradi-pirin-i-klimata-news274691.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕкоминистърът Нено Димов бе подложен на тежки въпроси от страна на евродепутати относно опазването на парк \"Пирин\" и личното му становище за промените на климата. Това стана по време на изслушването на приоритетите на българското европредседателство в областта на околната среда пред ресорната комисия на заседание в Брюксел.\r\n\tОбект на критики станаха както предизвикалите национални протести промени в плана за управление на парк \"Пирин\", позволяващи ски строежи, така и вижданията на министъра, че глобалното затопляне е мит.\r\n\t\"Има много групи сред населението, но и неправителствени организации, които се страхуват, че качеството на този национален парк чрез планирано строителство ще бъде унищожено. Знаем, че казвате,че това са само 2% от защитената зона и подчертавате, че става въпрос само за строителството на въжен лифт. Но ако се погледнат плановете вътре въобще не се споменава лифта, а става въпрос за  инфраструктурата, изграждане на писти, реконструкции и т.н.”, посочи социалдемократката Карин Каденбах от Австрия, цитирана от бТВ.\r\n\tТя допълни, че възможността за водохващания в 42% от парка може да се използва за съоръжения за изкуствен сняг и други, които противоречат на европейското право.\r\n\t\"Задавате ми въпрос, който е свързан с националната политика и няма връзка с председателството на ЕС”, отвърна Нено Димов, но каза, че все пак ще отговори. По думите му няма нарушения на законите, а по отношение на водохващанията \"говорим за вода до гражданите и не може да има двоен аршин”.\r\n\tОще по-остра реакция предизвикаха предишни изказвания на Нено Димов, че климатичните промени не са резултат от действията на човека и внушенията в тази посока са \"измама за трилиони”. „Съмнението Ви в климатичните промени е малко шокиращо. Като че ли не се доверявате достатъчно да ЕС и на научните доказателства, които всеки ден показват климатичните изменения…”, коментира испанската социалдемократка Соледад Кабезон.\r\n\tСъпартиецът й Тимо Вьолкен е по-краен: \"Аз съм честно казано шокиран от дебата, който в момента наблюдавам. Според мен не е достатъчно да се заявява, че има консенсус по климатичните промени и само да се казва, че това е добре  като председател на Съвета. Това е твърде малко като политическа позиция. Вярвам, че всички ние в тази зала сме убедени, че в науката има консенсус за това, че климатичните промени се случват. За ЕС е много вредно с някакви формулировки да поставяте това под съмнение”.\r\n\tНено Димов обаче бе непреклонен в своята позиция: \"Не е маловажно, когато се постигне политически консенсус. Науката не борави с думата \"консенсус”, но политиката борави. В политиката \"консенсус” е ключов инструмент за постигане на определени цели. Това е изключително важно. Ако няма консенсус, тези цели ще срещнат опозиция. При науката не можем да поставим тази дума, защото науката е търсеща. Тя се изправя пред предизвикателства и това й е ролята. Ако тя стигаше до консенсус нямаше да върви напред”.\r\n\tВ програмата си в областта на околната среда България е поставила акцент върху прехода към кръгова икономика при ефективното използване на ресурсите и намаляването на въздействието върху околната среда, както и върху прилагане на екоиновативни решения.\r\n\t\"Планираме да отдадем приоритет на новата стратегия за пластмасите, като организираме дебат на ниво министри по време на Съвета през март. Ще насочим дискусията към това как можем да увеличим рециклирането и да намалим значително депонирането и изгарянето на пластмасови отпадъци“, добави министърът. „Във фокуса на председателството поставяме и подобряването на качеството на атмосферния въздух. Замърсяването на въздуха е сериозен не само екологичен, но и социален проблем“, каза още Нено Димов, цитиран от пресцентъра на МОСВ.", "date": "2018.01.24", "title": "Нено Димов под кръстосан огън в ЕП заради Пирин и климата"}
{"url": "http://www.mediapool.bg/dvama-ubiti-i-12-raneni-pri-ataka-sreshtu-humanitarna-organizatsiya-v-afganistan-news274666.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко двама души са били убити и 12 - ранени, при атака срещу офиса на международната хуманитарна организация \"Спасете децата\" в източния афганистански град Джалалабад, предаде ДПА, като се позова на представители на местните власти.\r\n\t \r\n\tЗагинали са по един войник и цивилен. Атаката е започнала със самовзривяването на атентатор самоубиец. Друг нападател е бил ликвидиран от силите за сигурност.\r\n\t \r\n\tДевет от най-малко 12-те ранени вече са изписани от болница.\r\n\t \r\n\tТочният брой на нападателите и на жертвите засега не е ясен.\r\n\t \n\n\r\n\tПо-късно отговорност за нападението пое групировката \"Ислямска държава\". Пропагандната медия на ИД \"Амак\" заяви в комюнике, че \"трима мъченици са участвали в атаката срещу британските и шведските фондации и афганистанските правителствени институции\". Става дума за хуманитарната организация \"Шведски комитет\" и офис на афганистанското министерство по въпросите на жените, чиито помещения са наблизо.\r\n\t \r\n\tАтаката в Източен Афганистан бе извършена броени дни след като над 20 човека, сред които 14 чужденци, бяха убити при нападение на талибаните срещу хотел в столицата Кабул през уикенда, отбелязва Франс прес.\r\n\t \r\n\tДжалалабад е столица на източната афганистанска провинция Нангархар, която граничи с Пакистан. Регионът гъмжи от талибани и бойци на джихадистката групировка \"Ислямска държава\". Екстремистите превърнаха няколко окръга в провинцията в свои опорни бази в Афганистан, отбелязва още Франс прес.\r\n\t \r\n\tОрганизацията \"Спасете децата\" развива хуманитарна дейност в страната от 1976 г.", "date": "2018.01.24", "title": "Двама убити и 12 ранени при атака срещу хуманитарна организация в Афганистан"}
{"url": "http://www.mediapool.bg/grazhdanite-na-es-shte-mogat-da-se-zaselvat-vav-velikobritaniya-po-vreme-na-prehodniya-period-news274659.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГражданите на Европейския съюз ще могат свободно да се установяват във Великобритания в продължение на около две години, след като през 2019 г. страната напусне съюза. Това заяви  британският министър за Брекзит Дейвид Дейвис, цитиран от Асошиейтед прес.\r\n\t \r\n\tДейвис отбеляза, че по време на преходния период Великобритания \"до голяма степен\" ще спазва регулациите на ЕС. Това означава, че свободата на движение ще се запази, макар че гражданите на ЕС ще трябва да се регистрират пред британските власти, отбелязва АП.\r\n\t \r\n\tПред парламентарната комисия за Брекзита министърът каза, че 3 милиона европейски граждани, живеещи във Великобритания, ще могат да продължат да живеят по досегашния начин и след Брекзита.\n\n\r\n\t \r\n\tДейвис заяви, че очаква Великобритания и ЕС да финализират условията на преходния период до края на март и да утвърдят сделката за бъдещите отношения преди напускането на Обединеното кралство през март 2019 г. \r\n\t \r\n\tВеликобритания няма да се опитва да хармонизира регулациите си с европейските след напускането на блока, а ще се стреми към \"равностойност на резултатите\" в някои области, отбеляза Дейвис, цитиран от Ройтерс.\r\n\t \r\n\tНесъмнено има стремеж сред някои страни на континента и в Комисията да се направи опит да се изтъргува регулаторната свобода срещу достъп до пазара, каза министърът. \r\n\t \r\n\tСтратегията ни в това отношение е да заявим, че ще се стремим към равностойни резултати в някои области, а не към хармонизация, защото иначе можем просто да си останем в съюза, добави той.\r\n\t \r\n\tВеликобритания няма да бъде \"васална държава\" на ЕС по време на прехода, заяви Дейвис в отговор на запитване от парламентарист дали Обединеното кралство няма да остане в подчинена позиция, при положение, че след излизането си от съюза временно ще остане под юрисдикцията на Европейския съд.", "date": "2018.01.24", "title": "Гражданите на ЕС ще могат да се заселват във Великобритания по време на преходния период"}
{"url": "http://www.mediapool.bg/inflatsiyata-pri-vavezhdane-na-evroto-sredno-e-kam-1-news274660.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъвеждането на еврото не създава почти никакви проблеми с инфлацията, стана ясно от изказвания на синдикати и работодатели, които се обединиха в подкрепата си за ускорено присъединяване към еврозоната.\r\n\tСпоред лидера на КНСБ Пламен Димитров не се очаква приемането на еврото в България да повлияе върху общия инфлационен натиск у нас. Вярно е, че най-ниските цени се закръгляват нагоре в момента, в който се приема еврото, но това не влияе върху общия инфлационен натиск, което да стига до непознати или притеснителни нива.\r\n\t\"От 0.3 до 1.4 на сто е средното инфлационно ниво към съответните години на държавите, които са се присъединили последно към еврозоната“, заяви Димитров на специална пресконференция, на която работодатели и синдикати изразиха единодушната си подкрепа процеса на ускоряване на подготовката на България към Валутно-курсовия механизъм II (ЕRМ II) и след това към еврозоната. В началото на януари пред чуждестранните медии финансовият министър Владислав Горанов за пръв път реши да се ангажира с дата и обяви, че България ще кандидатства за ERM II до юни тази година.\r\n\t\"Сигурно кафето няма да струва 60 ст., сигурно ще струва едно евро, това се случва с най-масовите \"дребни\" цени - закръгление нагоре и то в евро, но това не води до извода, че цените скачат до непоносими за хората нива“, подчерта лидерът на КНСБ.\r\n\tДимитров беше категоричен, че влизането в чакалнята и еврозоната няма да бъде пречка за продължаващото ускорено развитие и увеличение на заплатите и на доходите от труд в България. По думите му ръстът на минималната заплата при балтийските държави, с които България е съпоставима в процеса, е бил с 50 евро на година, след като са влезли в еврозоната.\r\n\tЗам.-председателят на Българската стопанска камара Димитър Бранков смята, че ползите от въвеждането на еврото са дългосрочните ефекти върху икономиката и социалната среда, ускоряването на структурните реформи, промените в доходите, производителността и конкурентоспособността. Ще има и постигане на евентуален обрат в неблагоприятните демографски тенденции. Според него България сега е най-готова за присъединителния процес поради 20-годишното си пребиваване във валутния борд и фиксирания курс към европейската валута. \"Ние надплащаме сметката си за присъединяване към Еврозоната повече от десет години и продължаваме да я плащаме“, каза той.\r\n\tВлизането на България в еврозоната ще намали общия системен риск за страната, банките, кредитната система. Достъпът до кредитиране на държавата, бизнеса и хората ще е по-облекчен от сегашните нива. Ще има и допълнителни гаранции върху депозитната база и друго ниво на надзора на българските банки - от Европейската централна банка, посочи Бранков.\n\n\r\n\tС освобождаването на огромен ресурс - валутният резерв, в това число и фискалният резерв, ще се дадат възможности за разумни политики в публичните сфери и възможности за предсрочно погасяване на държавния дълъг. От изказването на Бранков обаче не стана ясно защо смята, че огромните валутни резерви ще бъдат освободени, след Министерството на финансите и БНБ винаги са твърдели, че въпросните милиарди няма да се харчат.\r\n\tСпоред Бранков предизвикателствата в присъединителния процес са осигуряването на външнополитическата подкрепа и постигането на по-голяма информираност сред хората и бизнеса.\r\n\tПредседателят на Икономическия и социален съвет проф. д-р Лалко Дулевски коментира, че има поляризация в българското общество по темата и посочи, че сега е моментът обществото да бъде информирано за ползите и за предизвикателствата.\r\n\tСпоред него стъпките към ЕRМ II трябва да са на принципа на тихата финансова дипломация, като подчерта, че сега е моментът, защото България изпълнява всички технически условия и е в центъра на управлението на ЕС.", "date": "2018.01.24", "title": "Инфлацията при въвеждане на еврото средно е към 1%"}
{"url": "http://www.mediapool.bg/komisaryat-po-migratsiyata-kritikuva-otkaza-na-nyakoi-strani-da-odobryat-kvoti-za-bezhantsi-news274665.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНеприемливо е страни от Европейския съюз да отказват да участват в приема на кандидати за убежище, за да облекчат по този начин други страни членки, като Гърция и Италия. Това заяви Димитрис Аврамопулос, европейският комисар по миграционните въпроси в интервю за Франс прес.\r\n\t \r\n\tАврамопулос ще бъде в четвъртък в София на заседание на министрите на вътрешните работи на 28-те страни членки, посветено на реформата на политиката по предоставяне на убежище. Реформата повече от година е блокирана от разделение между страните членки по въпроса за евентуални нови квоти за прием на мигранти в случай на бъдещи миграционни вълни. Европейските лидери са си поставили за цел до края на юни да бъде постигнат компромис по въпроса. Според Аврамопулос тази цел е постижима.\r\n\t \r\n\t\"Спешно необходимо е да постигнем напредък, за да приемем нов Дъблински регламент\", подчерта Аврамопулос, който преди да заеме поста в Европейската комисия бе начело на гръцката дипломация и кмет на Атина.\r\n\t \r\n\t\"Онова, от което има нужда Европа, е обща европейска система за предоставяне на убежище. Днес Италия и Гърция са под огромно напрежение, но никой не може да гарантира, че бъдещето няма да ни поднесе нови изненади\", предупреди европейският комисар. Той подчерта, че страните от Източна Европа, които се противопоставят енергично на миграционната политика на ЕС, не са защитени от бъдещ миграционен приток.\r\n\t \r\n\tВъпреки острата полемика, която бе свързана с временните квоти за пренастаняване на мигранти от Италия и Гърция, които важаха за периода септември 2015 г. - септември 2017 г., Европейската комисия иска реформата на политиката за убежище да включва нова система за разпределяне на кандидатите. Този механизъм обаче ще се задейства само в случай на голям приток на мигранти в една страна членка. През останалото време основната отговорност за разглеждане на кандидатурите за убежище ще е на страната, в която мигрантите са влезли първо.\n\n\r\n\t \r\n\tНо няколко страни като Полша, Унгария и Чехия, които отказаха да прилагат временните квоти, одобрени през 2015 г., сега отхвърлят категорично какъвто и да е задължителен прием на мигранти в бъдеще. Те предпочитат да изразяват солидарността си с другите страни посредством финансова помощ.\r\n\t \r\n\t\"Това е неприемливо. Става дума за споделена отговорност, всички страни трябва да участват в нашата политика за споделяне на бремето на този огромен натиск\", смята Аврамопулос.\r\n\t\"Ние трябва да споделяме всичко по един пропорционален начин\", допълва той.\r\n\t \r\n\tЕврокомисарят каза, че не икономическата криза е изложила на опасност европейския проект, а основно миграционната и бежанската криза, защото тя е пряко свързана с принципите и ценностите, на които се основава Европа.\r\n\t \r\n\tПреди няколко седмици Аврамопулос не се поколеба да нарече \"антиевропейски\" документ на Доналд Туск, председателя на Европейския съвет, в който той споменава за отказ от идеята за задължителни квоти, припомня Франс прес.\r\n\t \r\n\t\"Имам чувството, че тези изявления омаловажават нашата европейска стратегия по много важни въпроси\", казва сега Аврамопулос.\r\n\t \r\n\t\"Аз съм политик и в същото време съм един от хората, които споделят голяма отговорност за защитаването на европейския проект и на европейските договори\", допълва той.", "date": "2018.01.24", "title": "Комисарят по миграцията критикува отказа на някои страни да одобрят квоти за бежанци"}
{"url": "http://www.mediapool.bg/pravosadniyat-ministar-na-sasht-e-bil-razpitan-po-razsledvaneto-svarzano-s-rusiya-news274664.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на правосъдието и главен прокурор на САЩ Джеф Сешънс е бил разпитан от екипа на специалния прокурор Робърт Мълър, разследващ евентуално съглашателство между Русия и кампанията на американския президент Доналд Тръмп на изборите през 2016 г., предаде Ройтерс.\r\n\t \r\n\tПравосъдното министерство каза, че Сешънс е бил разпитан миналата седмица. Това е първият известен разпит на член на правителството на Тръмп, проведен в хода на разследването, водено от Мълър.\r\n\t \r\n\tЗа разпита първи съобщи в. \"Ню Йорк таймс\".\r\n\t \r\n\tСпоред запознат източник екипът на Мълър също така е разпитал бившия директор на ФБР Джеймс Коми малко след като Тръмп го уволни през май 2017 г.\r\n\t \r\n\tЕкипът на Мълър обсъжда с адвокатите на Тръмп възможността за разпит на президента и какво евентуално да обхваща той, каза човек, запознат с разговорите.", "date": "2018.01.24", "title": "Правосъдният министър на САЩ е бил разпитан по разследването, свързано с Русия"}
{"url": "http://www.mediapool.bg/puchdemon-ne-izklyuchi-vazmozhnostta-da-se-varne-v-kataluniya-za-da-bade-izbran-za-regionalen-lider-news274668.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият лидер на Каталуния Карлес Пучдемон не изключи възможността да се върне в Испания, за да присъства на гласуването в каталунския парламент на неговата номинация за регионален лидер, предаде Ройтерс.\r\n\t \r\n\tПо-рано тази седмица той бе номиниран от председателя на каталунския парламент Роже Торен. В сряда Пучдемон се срещна в Брюксел с Торен и група каталунски депутати.\r\n\t \r\n\t\"Има много възможности\", каза Пучдемон пред репортери, имайки предвид начините, по които той би могъл да гласува или да положи клетва като премиер на Каталуния.\r\n\t \n\n\r\n\t\"Най-идеалното би било да го направя лично. Това, което ние всички искаме. Но не изключваме нищо\", каза той.\r\n\t \r\n\tПучдемон избяга в Брюксел след референдума в Каталуния за независимост, обявен от Мадрид за противоконституционен и след като обяви независимост на областта. Ако се върне в Испания, той може да бъде задържан, защото е разследван за бунт и злоупотреби, може да бъде даден и на съд. Ако съдът признае вината му, може да влезе за няколко десетилетия в затвора.\r\n\t \r\n\tНа изборите на 21 декември в Каталуния Пучдемон се кандидатира и спечели депутатско място. Той бе и единственият номиниран за регионален лидер и негови привърженици казват, че може да управлява областта дистанционно, чрез видеоконферентна връзка.\r\n\t \r\n\tМадрид и дори правните експерти на каталунския парламент обаче заявиха, че това не е възможно. Испанският премиер Мариано Рахой каза, че правителството му ще се опита да блокира всеки опит в тази насока.\r\n\t \r\n\tСлед срещата с Пучдемон Роже Торен каза, че бившият каталунски лидер има пълното право да бъде преизбран на поста. Той също не изключи възможността Пучдемон да участва в церемонията в Барселона за встъпване в длъжност на новия премиер.\r\n\t \r\n\tТорен се обяви за бързо съставяне на каталунско правителство и изрази надежда, че Мадрид ще отмени прилагането на 155-и член от испанската конституция, чрез който бе ограничена автономията на Каталуния.\r\n\t \r\n\tИспанската агенция ЕФЕ съобщи, че парламентът на Каталуния може да се събере на 30 януари, за да разгледа кандидатурата на Пучдемон. На това заседание кандидатът трябва да представи своята програма за управление. После изказвания могат да направят и представители на други политически сили.\r\n\t \r\n\tСлед това ще има гласуване. На него кандидатът трябва да получи подкрепата на абсолютното мнозинство от депутатите. Ако това не стане, два дни по-късно в парламента, отново ще има дебати и гласуване. Този път обаче подкрепата за кандидата трябва да е с обикновено мнозинство.\r\n\t \r\n\tАко и тогава не бъде избран, започват нови политически консултации за получаване на подкрепа за кандидата или за издигане на друг кандидат. В противен случай парламентът се разпуска и следват нови избори.", "date": "2018.01.24", "title": "Пучдемон не изключи възможността да се върне в Каталуния, за да бъде избран за регионален лидер"}
{"url": "http://www.mediapool.bg/siriyskite-kyurdi-obviniha-turtsiya-che-lazhe-che-v-afrin-ima-boitsi-na-id-news274670.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОпозиционната групировка Сирийски демократични сили (СДС) заяви, че турската армия лъже, когато твърди, че има сили на \"Ислямска държава\" в района на Африн в Северозападна Сирия, срещу който турската армия предприе военна офанзива. Според СДС Анкара се опитва да заблуди световното обществено мнение, предаде Ройтерс.\r\n\t \r\n\tЦелият свят знае, че ДАЕШ (\"Ислямска държава\") не действа в Африн, каза Редур Кселил - висш представител на СДС, цитиран от Ройтерс.\r\n\t \r\n\tТурското военно командване съобщи снощи, че при операцията срещу Африн са били убити най-малко 260 сирийско-кюрдски бойци от Силите за защита на народа и екстремисти от ИД.\r\n\tСпоред Кселил турското командване силно преувеличала броя на убитите сирийски и кюрдски бойци. Той потвърди, че има убити техни бойци, но отказа да назове броя им.\r\n\t \r\n\tКселил добави, че Сирийските демократични сили са убили десетки турски войници и бойци от съюзената с Турция Свободна сирийска армия, но отново не посочи конкретни цифри.\r\n\t \n\n\r\n\tРедица чужденци, сред които американци, британци и германци, сражавали се на страната на кюрдските сили срещу \"Ислямска държава\", сега са в района на Африн, за да се бият срещу нахлулата турска армия, съобщи още той. Според Кселил става въпрос за десетки доброволци.", "date": "2018.01.24", "title": "Сирийските кюрди обвиниха Турция, че лъже, че в Африн има бойци на ИД"}
{"url": "http://www.mediapool.bg/turtsiya-predupredi-sasht-che-mozhe-da-razshiri-operatsiyata-si-v-siriya-news274671.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският външен министър Мевлют Чавушоглу предупреди американския държавен секретар Рекс Тилърсън, че военната операция на Анкара в сирийския район Африн може да се разшири към съседния град Манбидж, предаде ДПА.\r\n\t \r\n\tПодобен ход би означавал конфронтация между Турция и САЩ, които са съюзници в НАТО. Африн и Манбидж са контролирани от подкрепяните от САЩ кюрдски сили, които Турция смята за терористи.\r\n\t \r\n\t\"Терористите в Манбидж постоянно тормозят със стрелба. Ако САЩ не могат да ги спрат, ние ще го направим\", каза Чавушоглу, цитиран от турския в. \"Хабертюрк\". Той говореше за неотдавнашния си телефонен разговор с Тилърсън.\r\n\t \r\n\tТурският външен министър заяви, че поискал неговият американски колега да не бъде говорител на кюрдските Сили за защита на народа, които контролират Африн.\r\n\t \r\n\tЧавушоглу каза, че САЩ не би трябвало да \"застават на страната на терористите\", а да подкрепят своя съюзник Турция. \"Ако не стоите до нас, не ни стойте на пътя\", заяви той.\n\n\r\n\t \r\n\tТръмп ще призове Ердоган за деескалация\r\n\t \r\n\tПрезидентът на САЩ Доналд Тръмп ще призове в разговор с турския президент Реджеп Тайип Ердоган за \"деескалация на ситуацията\" в сирийския район Африн, заяви Белият дом по-рано.\r\n\t \r\n\t\"Искаме те (Турция) да пристъпят към деескалация\", каза говорителката на Белия дом Сара Сандърс.\r\n\t \r\n\t\"За това ще става дума в разговора, но не искам да избързвам. Ще разпространим изявление след разговора между тях\", заяви тя.\r\n\t \r\n\tПо думите й се очаква Тръмп и Ердоган да разговарят по телефона по-късно в сряда.\r\n\t \r\n\tДържавният департамент заяви, че САЩ разбират тревогата на Турция във връзка с терористите и Кюрдската работническа партия (ПКК), но ситуацията в Северозападна Сирия трябва да се стабилизира.\r\n\t \r\n\t\"Въпреки че ние сме крайно обезпокоени от дестабилизиращите действия в Северозападна Сирия, Турция е важен съюзник в НАТО. И напълно разбираме безпокойството на Турция във връзка с различните терористични организации и ПКК. Обсъждаме с турското правителство начини за уреждане на тези проблеми\", каза говорителката на Държавния департамент Хедър Науърт.\r\n\t \r\n\tСъщевременно САЩ настояха за стабилизиране на обстановката в Северна Сирия. \"Призоваваме Турция да деескалира ситуацията\", каза Науърт.", "date": "2018.01.24", "title": "Турция предупреди САЩ, че може да разшири операцията си в Сирия"}
{"url": "http://www.mediapool.bg/prezidentat-na-chehiya-prie-ostavkata-na-pravitelstvoto-news274672.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Чехия Милош Земан прие днес оставката на кабинета на премиера Андрей Бабиш, който преди седмица не получи вот на доверие от парламента, предаде Франс прес.\r\n\t \r\n\tЗеман настоя пред Бабиш правителството да продължи нормалната си работа, докато бъде назначен нов кабинет.\r\n\t \r\n\t\"Възлагам ви да преговаряте за съставяне на ново правителство\", добави президентът и съобщи, че през февруари отново ще назначи Бабиш за премиер. Церемонията в Прага бе излъчена от Чешката телевизия.\r\n\t \r\n\tКонституцията на страната разрешава на държавния глава два опита за формиране на правителство и назначаване на министър-председател. Мандатът на Земан изтича на 8 март, но той ще се бори за нов срещу проевропейски настроения бивш председател на Чешката академия на науките Иржи Драхош на втория тур от президентските избори, насрочен за 26 и 27 януари.", "date": "2018.01.24", "title": "Президентът на Чехия прие оставката на правителството"}
{"url": "http://www.mediapool.bg/noshtni-avtobusi-tragvat-v-sofiya-ot-proletta-news274662.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНощни линии на градския транспорт ще бъдат пуснати в София до няколко месеца. Вероятно те ще тръгнат април-май и ще бъдат пуснати първо експериментално за 3 месеца през лятото. Линиите ще са три и ще свързват различните части на града. Съвсем скоро пък се очаква да има нов автобус до Витоша, който ще тръгва от центъра на града. Това каза председателят на Столичния общински съвет Елен Герджиков в интервю за Mediapool, което ще бъде публикувано в четвъртък.\r\n\tАвтобусите по нощните линии ще се движат на интервал от 1 час. \"Повечето големи европейски градове предлагат такъв транспорт. Мисля, че София също може да си го позволи\", коментира Герджиков.\r\n\tВсъщност в София в началото на 1990-те години имаше нощни трамваи, а през 2009 г. имаше подобен опит за няколко месеца. Тогава първо през нощта се движеше линия 94, която свързва Студентски град с центъра. След това бяха пуснати три специални линии, чиито маршрути се пресичаха в центъра. Заради проблемите около организацията, а вероятно и рентабилността, инициативата умря с приключването на срока на експеримента. От известно време неправителствената организация \"Спаси София\" настоява за автобуси през нощта и дори пусна подписка в подкрепа на идеята.\r\n\tФинансирането на нощните линии е заложено в икономическата рамка на обществения транспорт за 2018 г., която ще се гласува от общинския съвет в четвъртък. В нея е предвиден бюджет от над 260 млн. лева и увеличаване на пробега с 1.2 млн. километра. Транспортните оператори ще получат 17 млн. лева повече в сравнение с предходната година.\r\n\t\"Специално е отделено внимание на това да има повече автобуси, обслужващи Витоша\", коментира Герджиков.\n\n\r\n\tПроблемът с достъпа до планината излезе на дневен ред в началото на годината, покрай решението на правителството да ускори изграждането на нови ски съоръжения в националния парк \"Пирин\". Освен това на няколко пъти пътищата в планината бяха блокирани от коли, защото хората използват личните си автомобили, заради рядко работещите лифтове и . Наскоро специалната общинска комисия за проблемите на Витоша  още един автобус по единствената линия, която стига до високата част на планината - 66, и вместо на интервал от един час, колите да минават на 30 минути. Допълнителни превозни средства трябваше да изчакват по спирките, ако има повече пътници. Данните на общината показват, че и изчакващите автобуси са били използвани заради наплива от хора и за това колите по линията ще станат още повече, а интервалът между тях - по-малък.\r\n\tОсвен това ще бъде пуснат и автобусен маршрут от центъра на София до Златните мостове. Това ще е линия 163, която ще тръгва от НДК. Тя отчасти ще дублира маршрута на съществуващата линия 63, която се движи от бул. \"Цар Борис ІІІ\" до Златните мостове, но само в почивните и празнични дни през лятото. Новият маршрут от НДК ще се обслужва целогодишно, но отново само в почивните и празнични дни.\r\n\tСпоред Герджиков линията може да е факт още през февруари.\r\n\tПовечето пари за градския транспорт ще се използват и за пускането на повече коли по част от линиите, за да се намали интервалът на движение, обясни зам.-кметът по транспорта Евгени Крусев при обсъждането на икономическата рамка в общинската комисия по транспорт.\r\n\tНе се предвижда увеличение на километрите пробег само на трамваите и тролеите през тази година, а обяснението е, че по ключови трасета ще се правят ремонти и колите няма да се движат.\r\n\tСпоред общинския съветник от ВМРО Карлос Контрера километрите пробег може да се увеличат още и това повишение да е за сметка на електротранспорта и автобусните линии. Това означава повече трамваи, тролеи и автобуси, които да возят столичани, както и по-малки интервали на движение. Според него е наложително увеличение за крайградските линии, за да не се чака автобус по 60-90 минути.\r\n\t\"Години наред са намалявани километри, увеличавани са интервали на движение на трамваи, тролеи, автобуси. Не е увеличаван пробегът на превозвачите, а в същото време се увеличава населението и нуждите на столичани, появяват се нови квартали, променят се маршрути\", коментира Контрера. Според него е нужно пускането на повече автобуси по линия 59 за с. Мърчаево, по линии 117 и 119 в район \"Кремиковци\", както и пускането на повече автобуси по линия 111 и на повече тролеи с номера 1 и 2.\r\n\tПри обсъждането в транспортната комисия предложението му беше подкрепено от БСП.", "date": "2018.01.24", "title": "Нощни автобуси тръгват в София от пролетта"}
{"url": "http://www.mediapool.bg/kolko-e-golyamo-vliyanieto-na-stivan-milar-varhu-donald-tramp-news274673.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Доналд Тръмп се обръща за съвет към редица хора - и от Белия дом, и извън него. Но най-изтъкнатият и може би най-влиятелният от тях е Стивън Милър.\r\n\t \r\n\tПо време на финансовата парализа на федералната администрация през уикенда един от препъникамъните, осуетили споразумението, бе въпросът какво да прави Конгресът с имигрантите, вкарани незаконно в САЩ в детска възраст от своите родители. Според сенатора републиканец Линдзи Греъм старшият политически съветник Милър не е искал президентът да отстъпва. \"Докато Стивън Милър отговаря за преговорите по имиграцията, ние сме наникъде\", казва Греъм.\r\n\t \r\n\tСлед това говорителката на Белия дом Сара Сандърс отвърна на удара. Милър следва дневния ред на президента, а не своя, обясни тя.\r\n\t \r\n\tИ тъй, доколко Милър има влияние върху Тръмп? Той и другите съветници работят по черновите на речите, така е прието, така бе и при предишните администрации. Но досега всички президенти на САЩ са били преди това на изборна или държавна работа или са служили във въоръжените сили. Бизнесменът Тръмп няма такъв опит в политиката, казва Матю Далик, автор на книга за Роналд Рейгън.\r\n\t \r\n\tТака че Тръмп се обръща за помощ към Милър.\r\n\t \n\n\r\n\tТрийсет и две годишният Милър превръща идеите на Тръмп в политически речи и ги прави достъпни за \"лаиците\", казва Джей Бергман от Щатския университет в Централен Кънектикът.\r\n\t \r\n\tТой познава и публиката си.\r\n\t \r\n\t\"Милър разбира базата на Тръмп и като реторика, и като политически възгледи\", казва Мат Маковяк, републикански консултант и председател на републиканците в окръг Травис, Тексас. \"Ето защо е толкова ефикасен за едни и опасен за други\", казва той.Четири подхода, помогнали на Милър да въздейства на президента\r\n\t \r\n\t1. Възхваляване на лидера\r\n\t \r\n\tТръмп изненада хората с издържаната в мрачни краски реч при встъпването в длъжност и със споменаването на \"американската касапница\". Речта бе написана от бившия главен стратег Стивън Банън, Милър и други. Според някои наблюдатели, като обрисува така Америка, Тръмп просто казва истината за една страна, която е изгубила пътя. Но критиците имат друга гледна точка.\r\n\t \r\n\tАпокалиптичните визии са типични за авторитарни лидери, казва Рут Бен-Гиат от Нюйоркския университет, автор на книга за Мусолини. Основната идея е, че обществото е в упадък и разложение и трябва да бъде пречистено.\r\n\t \r\n\tС оттеглянето на Банън сега Милър има повече власт в Белия дом като хардлайнер по имиграцията и национализма. Той засили позициите си с подкрепата за президента.\r\n\t \r\n\tМиналата година той каза по телевизията, че решенията на президента \"не подлежат на съмнение\" и освен това описа Тръмп като \"най-талантливия политик на нашето време\".\r\n\t \r\n\tМетодология: Милър подсилва самомнението на президента с \"възвеличаване на лидера\", казва Бен-Гиат, и подчертава ключовото послание: \"Той е вашият спасител\".2. Подсигуряване на границите\r\n\t \r\n\tВ речта, която президентът трябваше да произнесе през декември във Флорида, Милър добави няколко реда за случая с Катрин Стейнли - жена, убита от мексикански имигрант без документи. Представител на администрацията обясни, че Милър е искал да види как ще реагира на тези изречения благоразположената аудитория на митинга.\r\n\t \r\n\t\"Той каза, че не е знаел, че това е пистолет\", каза тогава Тръмп по повод твърдението на адвоката, че стрелбата от 2015 г. е била нещастен случай. Президентът добави, че САЩ са изправени пред наркотици и банди, \"стичащи се в нашата страна\". Тръмп продължи темата, като спомена, че \"ние сме започнали процес за изграждане на стена по границата\". Тълпата изрева.\r\n\t \r\n\tСлед това Милър се качи в \"Еър форс уан\" и говори с колегите си за речта. Той бе доволен от реакцията на тълпата, каза един от тях.\r\n\t \r\n\tМетодология: Милър подбира езика на президента, като изпробва пасажи пред публика от локални привърженици, преди да ги използва в речи пред национална аудитория. В този случай той насърчи президента да поднови призива си за стената - популярен мотив сред симпатизантите му.3. Атаки срещу медиите \r\n\t \r\n\tМилър подкрепя президента, като подсилва критиките му срещу медиите. През януари Милър се появи по Си Ен Ен и в яростна размяна на реплики с Джейк Тапър обвини телевизията в \"сензационни и смущаващо неверни репортажи\". Милър отказа да отговори на въпросите му, твърди водещият, като заявил, че телевизията \"сега я е грижа само за един зрител\". Интервюто рязко приключи. Скоро след това Тръмп написа в \"Туитър\", че Тапър е бил \"разбит\" в интервюто.\r\n\t \r\n\tМетодология: Милър като рупор усилва критиките на президента и го насърчава да действа по-агресивно спрямо медиите.4. Прокламиране на Америка на първо място\r\n\t \r\n\tМилър помогна да се оформи политиката на президента към Европа, като изтри текст от негова реч за НАТО въпреки желанието на други съветници в Белия дом. Като привърженик на националния суверенитет, подкрепил Брекзита (той се появяваше на обществени места с Найджъл Фараж), Милър махна от речта редовете, в които се изразява ангажираност към член 5 от Севернотлантическия договор (обещание да се помогне на съюзници, изложени на агресия), казват приближени на Милър.\r\n\t \r\n\tЧлен 5 е ключов принцип в 70-годишния пакт за взаимна отбрана. Тръмп спомена член 5, но не наблегна на това, че държи на него, както искаха неговите съветници.\r\n\t \r\n\tСлед това репортерите се събраха в едно от помещенията в централата на НАТО в Брюксел и питаха дали ангажиментът на САЩ към алианса отслабва. В това време Милър крачеше из залата, явно раздразнен от въпросите.\r\n\t \r\n\tМетодология: Чрез отстраняването на изречения от речта Милър принуди президента да покаже публично и по нов начин своето двойствено отношение към НАТО.Възходът на Милър\r\n\t- израснал в либералния анклав Санта Моника, Калифорния с родители демократи;\r\n\t- още в гимназията изразява десни възгледи и страст към огнестрелните оръжия; списва консервативна рубрика в Университета Дюк в Северна Каролина;\r\n\t- работи за сенатора Джеф Сешънс (сега главен прокурор и министър на правосъдието); сближава се със Стив Банън,тогавашен шеф на \"Брейтбарт нюз\";\r\n\t- през януари 2016 г. влиза в предизборния щаб на Тръмп, пътува с кандидата и е \"подгряващ\" оратор на митингите му.", "date": "2018.01.24", "title": "Колко е голямо влиянието на Стивън Милър върху Доналд Тръмп"}
{"url": "http://www.mediapool.bg/senatat-utvardi-dzheroum-paual-za-sledvasht-tsentralen-banker-na-sasht-news274663.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският Сенат утвърди Джероум Пауъл за нов ръководител на Управлението за федерален резерв на САЩ, предаде Ройтерс.\r\n\t \r\n\tСенатът одобри кандидатурата на Пауъл с 84 на 13 гласа. Той ще заеме поста за четиригодишен мандат от началото на следващия месец, заменяйки Джанет Йелън.\r\n\t \r\n\tПауъл беше номиниран от американския президент Доналд Тръмп през ноември.\r\n\t \r\n\tУтвърждаването му за следващ централен банкер вероятно ще осигури приемственост в паричната политика на САЩ, чиято икономика отбелязва растеж девет години подред.", "date": "2018.01.24", "title": "Сенатът утвърди Джероум Пауъл за следващ централен банкер на САЩ"}
{"url": "http://www.mediapool.bg/sadbata-na-razgradskite-lavcheta-oprya-do-prokuraturata-news274674.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на Разград ще сезира прокуратурата за намерението на фондация \"Четири лапи\" да изнесе в Холандия двете малки лъвчета Масуд и Терез, които бяха родени в ужасни условия местния зоопарк в началото на септември 2017 г., изпотъпкани от майка си и спасени от неправителствената организация Заедно с болния лъв Асен от зоопарка в Разград, който също бе приет за лечение от неправителствената организация, животните трябва да отпътуват от страната за настаняване в холандския спасителен център \"ФЕЛИДА Биг Кет\" (FELIDA Big Cat Center).\r\n\tСпоред кмета на града Валентин Василев това се прави без знанието и съгласието на общината, която претендира да е собственик на трите лъва. На пресконференция той заяви, че преди ден научил, че фондация смята да изнесе животните на 26 януари, а същия ден общинският съвет ще гласува отново дали малките да бъдат предоставени на зоопарка в Пазарджик.\r\n\tНезависимият общински съветник Милена Орешкова е  на заседанието в петък да се отмени решението за даряване на малките в зоопарка в Пазарджик и те, заедно с Асен и още един мъжки и един женски екземпляр лъвове – Рая и Хектор, да заминат в холандския спасителен център.\r\n\tНа 21 декември 2017 г. местната власт реши да даде спасените от \"Четири лапи\" и отглеждани от организацията лъвчета на зоопарка в Пазарджик. Това предизвика недоволството на защитници на животните и провокира среща с участието на премиера Бойко Борисов, екоминистъра Нено Димов и шефа на \"Четиир лапи\" Явор Гечев, след която Димов заяви, че Масуд и Терез  в пазарджишката зоологическа градина , защото тя не разполага с подходящи условия за отглеждане на малки лъвове.\r\n\tАко се наложи, министърът може да пристъпи към конфискацията им в полза на държавата, заявиха тогава от ековедомството.\n\n\r\n\tКметът Валентин Василев сега заяви, че общината не е била уведомена, че двете малки лъвчета се намират в столичния зоопарк и че фондацията възнамерява да ги изнесе от страната. Според него, докато няма влязло в сила решение на общинския съвет за съдбата на Масуд и Терез, не може те да заминат за Холандия.\r\n\t\"Община Разград е собственик на лъвовете, не е прехвърляла собствеността им на фондацията и те нямат фактически правни основания да се разпореждат с тях\", каза кметът. По думите му е подготвена жалба до Районната прокуратура с искане да се образува предварителна проверка и ако има данни за престъпление, да започне досъдебно производство.обаче\r\n\tВ предложението си до общинския съвет за отхвърляне на даряването на Масуд и Терез на пазарджишкия зоопарк, Орешкова посочва, че лъвчетата не са актувани като общинска собственост и затова местната власт не може да се разпорежда с тях. Съветничката предлага местната власт да уреди въпроса със собствеността на лъвчетата и те да бъдат дарени на холандския център.\r\n\tМасуд и Терез спасени от местни доброволци, след като бяха изоставени и изпотъпкани от майка си. Те бяха транспортирани в София и лечението им беше поето от столична ветеринарна клиника благодарение на организацията \"Дивите животни\".\r\n\tПо-късно в София  и 12-годишната лъвица Рая от разградския зоопарк, за да роди в нормални условия, каквито в градчето липсват. Заедно с нея замина и партньорът й Хектор, а малко преди това в специализирания кът за лечение на диви животни в столичния зоопарк  и лъвът Асен, който тогава бе във видимо тежко физическо и психическо състояние.", "date": "2018.01.24", "title": "Съдбата на разградските лъвчета опря до прокуратурата"}
{"url": "http://www.mediapool.bg/ek-globi-s-miliard-evro-proizvoditelya-na-chipove-kualkom-news274667.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският антитръстов регулатор удари американския гигант в производството на чипове \"Куалком\" (Qualcomm) с глоба от 997 млн. евро (1.2 млрд. долара), заради това, че през 2011 г. компанията е платила на \"Епъл\" ( Apple) за да използва само неговите чипове в телефоните \"Айфон\" (iPhone) и \"Айпад\" (iPad), съобщиха световните агенции в сряда.\r\n\tСанкцията идва след разследване, започнало през 2015 г. и обхванало период от 2011 до 2016 г., което установило, че с постигането на споразумение с Apple през 2011 г. \"Куалком\" е злоупотребил с господството си на пазара.\r\n\t\"Куалком\" е платил милиони долари на ключовия си клиент \"Епъл\", за да не купува чипове от конкурентите му. И това плащане не се е изразявало само в отстъпка в цената, а е включвало условие \"Епъл\" да използва само техни чипове за всички свои айфони и айпади\", заяви еврокомисарят по конкуренцията Маргрете Вестагер в сряда.\r\n\tСделката включва комплекти от електронни компоненти в интегрална схема, които позволяват на смартфони да изпращат и получават гласови повиквания и данни по мобилни мрежи, за използване при видео разговори и използване на интернет.\r\n\t\"Това означава, че нито един от конкурентите не би могъл ефективно да се състезава с \"Куалком\" на този пазар, независимо колко добри са техните продукти\", допълни тя. По думите й гигантът е утвърдил пазарните си позиции като незаконно е изключил от пазара своите конкуренти за повече от пет години. От друга страна са били ограничени потребителите и другите компании от по-голям избор и иновации.\n\n\r\n\tРазследването разкрило също така вътрешна документация, според която в проверявания период на няколко пъти \"Епъл\" е смятала да смени \"Куалком\" с основния й конкурент \"Интел\" (Intel)=\r\n\tГлобата представлява 4.9 процента от оборота на \"Куалком\" за 2017 г., обявиха от Еврокомисията.\r\n\tТова е поредният антимонополен удар на ЕС срещу технологичните гиганти в САЩ, както и нов удар за водещия световен доставчик на чипове за смартфони \"Куалком\" след друга антитръстова глоба от 800 млн. долара, наложена миналата година от тайванските власти.\r\n\tВ момента \"Куалком\" и \"Епъл\" се намират в сериозен съдебен спор за патенти и възнаграждения. Производителят на \"Айфон\" заведе съдебно дело в САЩ през януари 2017 г., обвинявайки \"Куалком\" в злоупотреба с пазарната си мощ за някои мобилни електронни компоненти в интегрална схема, за да поиска несправедливи възнаграждения.", "date": "2018.01.24", "title": "ЕК глоби с милиард евро производителя на чипове \"Куалком\""}
{"url": "http://www.mediapool.bg/nad-150-dushi-byaha-evakuirani-sled-lavina-v-italiya-news274638.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетири хеликоптера евакуираха над 150 души, блокирани в четиризвезден хотел и други отдалечени постройки в италианските Алпи след падане на лавина, съобщи Асошиейтед прес, като се позова на властите.\r\n\tНамиращият се до границата с Австрия хотел \"Лангтауферер\" не е бил пряко засегнат от лавината, но районът е бил силно заплашен от още свличания на снежни маси, заяви службата за гражданска защита в италианския град Болцано.\r\n\tЕвакуираните хора са били откарани във физкултурен салон в Сан Валентино, където са били нахранени.\r\n\tСелото е било откъснато от най-близкия главен път заради обилния снеговалеж и лавинната опасност.\r\n\tВластите заявиха, че по целия северен хребет на Алпите, граничещ с Австрия, има голяма лавинна опасност, след като в района е паднал два метра сняг, подобрявайки на някои места рекорда от началото на 80-те години на 20 век.", "date": "2018.01.24", "title": "Над 150 души бяха евакуирани след лавина в Италия"}
{"url": "http://www.mediapool.bg/rekordno-niski-temperaturi-v-severen-kitai-news274642.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекордно ниски температури бяха измерени в Североизточен Китай, съобщи ТАСС, като се позова на националната метеорологична служба.\r\n\tТермометрите в провинция Хейлунцзян показаха тази нощ 44,5 градуса под нулата по Целзий - отрицателен рекорд за тази зима. Вчера в регионалната столица Харбин бяха измерени минус 43,1 градуса - най-ниската стойност от 57 години.\r\n\tКитайските метеоролози обясниха студеното време в Хейлунцзян със силен антициклон от Сибир.\r\n\tСпоред прогнозите утре в провинцията ще започне леко \"затопляне\", като на места температурите ще се повишат до минус 30 градуса. В северната част на Хейлунцзян обаче термометрите ще продължат да показват под минус 40 градуса.", "date": "2018.01.24", "title": "Рекордно ниски  температури в  Северен Китай"}
{"url": "http://www.mediapool.bg/gerb-ako-prezidentat-iska-politicheska-kriza-da-go-kazhe-yasno-news274661.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАко президентът желае политическа криза в България, да излезе и да го каже ясно, но и да обясни с какво тя ще спомогне за решаването на всички проблеми, които изброи в своя отчет. Това коментира депутатът Тома Биков от името на ГЕРБ в кулоарите на парламента след пресконференцията на Румен Радев за първата му година като държавен глава.\r\n\tСпоред него е притеснително, че възгледите на президента съвпадат с тези на БСП, защото трябвало да е президент на всички българи.\r\n\t\"Той трябва да бъде равно отдалечен от всички политически сили, в противен случай прави груба политическа грешка, ако се позиционира от страната на опозицията\", обясни Биков.\r\n\tСпоред него Радев на практика е подкрепил мотивите на левицата за вота на недоверие.\r\n\tБиков добави, че ГЕРБ не води войни, а иска да решава проблемите на хората. Който има време - нека да ги води, посочи депутатът.\n\n\r\n\tСпоред него самият е бил като преглед на управлението на ГЕРБ. Вместо да каже какво е направил за тази една година, Румен Радев е казал какво всички останали са направили или не, докато той е президент.\r\n\tНие в момента сме председател на ЕС и имаме ангажимент в тази посока, каза Тома Биков по повод евентуалната среща ЕС-Турция. Концепцията на Борисов, че отношенията между Турция и ЕС трябва да бъдат стабилни, е от времето, когато г-н Радев още не знаеше, че ще бъде кандидат за президент на БСП, отбеляза депутатът.\r\n\tПо думите му Борисов няма вина, че Ердоган, Туск, Меркел имат желание да се срещнат с него, защото явно му имат доверие и това е добре за страната ни.\r\n\tГоляма част от срещите на Радев бяха благодарение на премиера Борисов, каза Биков. \"В отчета си държавният глава е забравил да спомене, че неговото правителство е подписало санкциите срещу Русия и за СЕТА, а ГЕРБ са ги подкрепили\", каза депутатът от ГЕРБ.\r\n\t\r\n\tПредседателят на Народното събрание Цвета Караянчева коментира, че \"катастрофичното говорене изглежда е предпочитан от държавния ни глава похват\".\r\n\t\"Мрачната картина беше подсилена от обвинения към Брюксел в безразличие и липса на разбиране и съдействие - толкова тънко прикрит израз на раздразнение заради силната европейска подкрепа за правителството\", коментира Караянчева. \r\n\tВ днешния от тъмен, по-тъмен пейзаж, който беше нарисуван от президента, една обида успя да се открои в катранено черно - че парламентарната република атрофира, заяви председателят на Народното събрание. \r\n\t\"В какъв смисъл, г-н президент? Защото парламентарните групи гласуват в синхрон с взети партийни решения ли, защото мнозинството защитава правителството ли?\", попита тя. \r\n\tКараянчева посочи, че всяка парламентарна група гласува спрямо своята предизборна програма, с която е избрана в Народното събрание.\r\n\tМнозинството подкрепя избрания от него Министерски съвет, който е в изпълнителната власт само докато въпросното мнозинство го подкрепя, и това не се нарича нотариат, официализиращ решения, нарича се отговорност към избирателите, отбеляза Цвета Караянчева. \r\n\t\"Прав сте, г-н Радев, че доверието в Народното събрание е критично ниско и този притеснителен факт се дължи на много фактори, но в голяма степен се дължи и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации\", заяви още председателят на Народното събрание. \r\n\t\r\n\tЛидерът на БСП Корнелия Нинова посочи, че президентът Румен Радев и вицепрезидентът Илияна Йотова за тази година са придали много съдържание на президентската институция и са я запълнили със съдържание.\r\n\tПо думите й отчетът на Радев е бил респектиращ. \"Впечатляваща международна дейност, в която президентът Румен Радев отстояваше националния интерес на България. Силни позиции, последователни и твърди по вътрешнополитически въпроси, съсредоточени по теми като национална сигурност, борба с корупция, социални въпроси\", коментира Нинова.\r\n\tПо думите й най-силната характеристика на президентската двойка е това, че \"абсолютно последователно изпълняват това, което обещаха в предизборната си платформа\".\r\n\tНа въпрос какво не е успял да направи президентът за последната година, Нинова отговори, че той сам е посочил, че не е успял да убеди управляващите, а и БСП за достигане на 2 процента от БВП на разходите за превъоръжаване.\r\n\t\"БСП има друга позиция по този въпрос, аз съм я изразявала пред него и пред КСНС открито и почтено\", коментира Нинова.\r\n\t\"Той каза, че не е успял да убеди управляващите по отношение на мерките за борба с корупцията. Остана на различна позиция от управляващото мнозинство по антикорупционния орган. Тук бяхме на една позиция с президента\", коментира Нинова.\r\n\tСпоред нея има противоборство между институциите. \"Управляващото мнозинство и президентът Радев имат абсолютно различни позиции по важни за държавата теми, като например борбата с корупцията. Това не е просто разминаване, това е битка на концепции по този въпрос\", заяви тя.\r\n\tНинова изрази подкрепа и по казаното от държавния глава за свободата на словото. Имаме нужда от свобода на словото, подчерта тя.\r\n\t\r\n\t\"Румен Радев се опитва да бъде обединител на нацията, но нашите избиратели, които гласуваха за него, имат малко по-големи очаквания\", каза председателят на ДПС Мустафа Карадайъ.\r\n\tТой каза, че движението като цяло дава положителна оценка на първите 12 месеца от мандата на държавния глава.\r\n\tТой имаше и успешни опити да бъде коректив на законодателната, на изпълнителната и на съдебната власт, подчерта Карадайъ.\r\n\t\r\n\tСпоред \"Воля\" президентът много бързо се е слял със статуквото. Това се посочва в позиция на партията по повод изминалата една година от президентския мандат.\r\n\tОсновното, което наблюдавахме през изминалата първа година на президентския мандат, беше, че Румен Радев подкрепя правителството и неговата политика. От близо 100 закона, приети от НС, е наложил вето едва на 5 от тях\", допълват още от \"Воля\".\r\n\t\"За съжаление той не реагира в случаите, в които се предлагаха законови мерки в ущърб на хората. Като например ниската еднократна помощ за новородено дете, пенсиите и други закони, свързани с увеличаване стандарта на живот на българските граждани. Нашите очаквания бяха той да е много по-чувствителен към социалните теми, все пак е избран с подкрепата на лява партия\", се допълва в позицията.", "date": "2018.01.24", "title": "ГЕРБ: Ако президентът иска политическа криза, да го каже ясно"}
{"url": "http://www.mediapool.bg/dvoen-bomben-atentat-otne-zhivota-na-nad-30-dushi-v-bengazi-news274643.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 33 човека загинаха, а десетки бяха ранени при двоен атентат с коли бомби в либийския град Бенгази, съобщи Ройтерс, като се позова на властите.\r\n\tПървата експлозия избухнала пред джамия в квартал Ал Салмани, докато богомолците си тръгвали след вечерните молитви.\r\n\tОколо 10-15 минути по-късно, когато на мястото били пристигнали служители на силите за сигурност и медици, била взривена втора, по-мощна бомба, поставена в кола, паркирана на отсрещната страна на улицата. Втората експлозия причинила повече жертви.\r\n\tСред жертвите е имало както военни, така и цивилни, включително египетски гражданин.\r\n\tЗдравни служители казаха, че броят на загиналите може да нарасне, тъй като някои от ранените са в критично състояние.\n\n\r\n\tЗасега не е ясно кой е отговорен за взривовете.", "date": "2018.01.24", "title": "Двоен бомбен атентат  отне живота на над 30  души в Бенгази"}
{"url": "http://www.mediapool.bg/pochina-pisatelkata-ursula-le-guin-news274644.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПопулярната авторка на научнофантастични и фентъзи книги Урсула Ле Гуин почина на 88-годишна възраст в дома си в американския град Портланд, съобщиха Ройтерс и Асошиейтед прес, като се позоваха на семейството й.\r\n\tСинът й Тео Даунс-Ле Гуин каза, че майка му е починала в понеделник, вероятно от инфаркт. По думите му през последните месеци тя е имала здравословни проблеми, свързани със сърцето.\r\n\tУрсула Ле Гуин е автор на 20 романа, шест тома поезия, 13 книги за деца, множество кратки разкази и литературна критика.\r\n\tТя се прочува с романа си \"Лявата ръка на мрака\", който печели наградите \"Хюго\" и \"Небюла\" през 1969 г. Романът й \"Освободеният\" през 1974 г. също печели двете награди, връчвани за най-добри научнофантастични и фентъзи книги.\r\n\tНай-известните й творби са книгите от поредицата \"Землемория\", от които са продадени милиони екземпляри по целия свят.", "date": "2018.01.24", "title": "Почина писателката Урсула Ле Гуин"}
{"url": "http://www.mediapool.bg/putin-i-erdogan-obsadiha-situatsiyata-v-siriya-news274640.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентите на Русия и Турция Владимир Путин и Реджеп Тайип Ердоган обсъдиха по телефона ситуацията в Сирия, включително в района Африн, където турската армия провежда операция, предаде ТАСС, като се позова на Кремъл.\r\n\t \r\n\t\r\n\t\t\"Проведен беше телефонен разговор между президента на Русия Владимир Путин и президента на Турция Реджеп Тайип Ердоган. Държавните глави обмениха мнения за ситуацията в Сирия, включително в северозападния район Африн във връзка с провежданата там военна операция от турските въоръжени сили. И двете страни изтъкнаха важността от продължаване на активната съвместна работа за разрешаване на кризата, която трябва да се основава на принципите за запазване на териториалната цялост и зачитане на суверенитета на Сирия\", заяви пресслужбата на Кремъл.\r\n\t\r\n\t\t \r\n\t\r\n\t\t\r\n\t\t\tПутин и Ердоган са обсъдили и подготовката за Конгреса на сирийския национален диалог в Сочи на 29-30 януари.\n\n\r\n\t\t\r\n\t\t\t \r\n\t\t\r\n\t\t\t\"Изразена беше надежда, че конгресът ще има представителен характер и ще послужи за намиране на дългосрочно политическо уреждане в Сирия в съответствие с предвиденото в резолюция 2254 на Съвета за сигурност на ООН, а също с договореностите, постигнати в рамките на процеса от Астана\", каза Кремъл.", "date": "2018.01.24", "title": "Путин и Ердоган обсъдиха ситуацията в Сирия"}
{"url": "http://www.mediapool.bg/petima-raneni-pri-strelba-v-amerikansko-uchilishte-sa-v-kritichno-sastoyanie-news274639.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tУченикът, застрелял във вторник двама свои съученици и прострелял други в училище в щата Кентъки, ще бъде обвинен в убийство и опит за убийство, съобщиха информационните агенции.\r\n\t \r\n\tВъв вторник двама тийнейджъри бяха убити, а 19 души бяха ранени при стрелба в гимназия в град Бентън в Кентъки. 14 от пострадалите са с огнестрелни рани. Състоянието на петима от ранените е критично.\r\n\t \r\n\t\r\n\t\tСтрелецът - 15-годишен ученик, беше задържан без да окаже съпротива.\n\n\r\n\t\r\n\t\t \r\n\t\r\n\t\tНачалникът на местната полиция Ричард Сандърс обяви, че първи на мястото на стрелбата е пристигнал служител от силите за сигурност, опасявайки се за дъщеря си. Тя учела в училището, в което станала стрелбата.", "date": "2018.01.24", "title": "Петима ранени при стрелба в американско училище са в критично състояние"}
{"url": "http://www.mediapool.bg/nad-polovinata-amerikantsi-se-opasyavat-che-tramp-mozhe-da-izpolzva-yadreno-orazhie-news274645.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад половината американци (52 процента) се опасяват, че президентът Доналд Тръмп може да прибегне до неправомерно използване на ядрено оръжие, сочат данни от общонационално допитване, проведено съвместно от вестник \"Вашингтон пост\" и телевизия Ей Би Си.\r\n\t60 процента от запитаните отговорили, че не биха поверили на Тръмп ядреното копче, а 38 на сто изказали обратното мнение. Сред онези, които нямат доверие на Тръмп по този въпрос, почти 90 на сто се опасяват, че той може да даде заповед за ядрен удар по някоя страна.\r\n\tВ допитването са участвали 1000 души, като грешката не превишава 3 процента.", "date": "2018.01.24", "title": "Над половината американци  се опасяват, че Тръмп може  да използва ядрено оръжие"}
{"url": "http://www.mediapool.bg/london-sazdava-spetsialna-struktura-za-borba-s-falshivite-novini-news274646.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите във Великобритания ще създадат нова структура, която ще има задача да се противопоставя на т.нар. фалшиви новини и да дава отпор на дезинформационни кампании, провеждани от други страни, съобщи говорител на премиерката Тереза Мей, цитиран от Ройтерс.\r\n\tАгенцията припомня, че Мей неведнъж в последно време обвиняваше Русия, че се намесва в изборите в други страни и че нейните държавни медии са \"фабрика за фалшиви истории\" и подправени снимки в опит да бъдат подкопани западните институции.\r\n\tСъобщението бе направено след среща на националния съвет за сигурност, в който участват министри и висши служители по сигурността. На срещата били потвърдени основните констатации на извършеното широкомащабно проучване на възможностите на Великобритания да отговори на заплахи от различно естество.\r\n\tСпоред говорителя на Мей \"живеем в ера на фалшиви новини и конкурентни версии на събитията\" и затова \"правителството ще отговори с по-активно и по-добро използване на комуникациите на националната сигурност, за да се противопостави на тези взаимосвързани сложни предизвикателства\".\r\n\t\"Ще надградим структурите и възможностите, с които вече разполагаме, за да създадем една солидна комуникационна структура в рамките на системата за национална сигурност с цел борба с дезинформацията, произхождаща както от други държави, така и от други играчи на този терен\", добави говорителят.\n\n\r\n\tТой отказа да даде повече информация как ще функционира новата структура, нито къде ще бъде базирана тя.", "date": "2018.01.24", "title": "Лондон създава специална  структура за борба с \"фалшивите новини\""}
{"url": "http://www.mediapool.bg/dvama-snoubordisti-sa-spaseni-ot-planinski-spasiteli-news274647.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама сноубордисти са били спасени от екипи на Планинската спасителна служба през изминалото денонощие, съобщи БНР.\r\n\tЕдиният се е бил изгубил на Витоша, а другият - край Боровец. Спасителите съветват неопитните скиори и сноубордисти да не излизат извън пистите и да не навлизат в лавиноопасни зони.", "date": "2018.01.24", "title": "Двама сноубордисти са спасени от планински спасители"}
{"url": "http://www.mediapool.bg/venetsuelskoto-pravitelstvo-svikva-predsrochni-prezidentski-izbori-do-kraya-na-april-news274648.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВенецуелската власт, затънала в икономическа криза, ще свика предсрочни президентски избори, на които държавният глава Николас Мадуро ще се яви в опит да използва благоприятната избирателна динамика и разногласията сред опозицията, съобщи Франс прес.\r\n\t\"До 30 април във Венецуела трябва да се произведат президентски избори\", се казва в указ, предложен от втория човек във властта - заместник-председателя на социалистическата партия Диосдадо Кабельо - и одобрен единодушно от Учредителното събрание, предано на Мадуро.\r\n\tДосега официално президентските избори бяха планирани за края на 2018 г., но някои експерти смятаха, че лагерът на президента може да ги изтегли по-рано.\r\n\tОдобрената днес промяна бе огласена на фона на деликатни преговори с опозицията в опит да се излезе от политико-икономическата криза във Венецуела, ден след като Европейският съюз прие санкции срещу високопоставени венецуелски представители, включително Кабельо.\r\n\tИменно тази причина за днешното решение изтъкна заместник-председателят на социалистическата партия.\n\n\r\n\t\"Ако светът иска да ни наложи санкции, ние ще организираме избори. Империалистическите и нелегитимни сили подеха системна кампания на омраза срещу Венецуела\", заяви пред Учредителното събрание той.\r\n\t\"Няма да имаме проблеми, имаме само един кандидат, който да продължи революцията\", добави Кабельо, докато няколкостотин членове на събранието скандираха \"Николас, Николас!\".", "date": "2018.01.24", "title": "Венецуелското правителство свиква  предсрочни президентски избори  до края на април"}
{"url": "http://www.mediapool.bg/zelenite-v-ep-s-doklad-za-obarkanata-borba-s-koruptsiyata-v-bulgaria-news274649.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГрупата на Зелените в Европейския парламент представи в сряда доклад, посветен на въпроса с корупцията в ЕС и в България. Докладът е изготвен по заявка на опозиционната парламентарна група.\r\n\tДокументът е озаглавен \"Борба с корупцията - от обещания към действия. Обърканата борба с корупцията в България и нуждата от воля в институциите на ЕС\".\r\n\tВ доклада пише, че от държавите в ЕС България се представя най-зле по показателя на \"Трансперънси интернешънъл\" за усещане за корупция. Въпреки че борбата с това явление е сред водещите задачи на няколко български правителства, подходът остава почти непроменен и напоследък се политизира прекомерно. Необходимото законодателство е прието, но липсва достатъчно приложение и съгласуваност между обвързаните с процеса институции, се посочва в текста, цитиран от БТА.\r\n\tДокато през 2015 г. в Румъния бяха повдигнати обвинения на 1250 обществени служители (включително премиер, петима министри, 16 депутати, 97 кметове и техни заместници), в България бяха обвинени едва осем души на обществена длъжност. В България гражданите имат най-ниско доверие в съда и съдиите, в сравнение с останалите страни в ЕС.\r\n\tМеханизмът за сътрудничество и проверка на Европейската комисия оказа натиск България да приеме закон за борба с корупцията, който обаче не отговаря на международните изисквания и дори създава допълнителни тревоги. Вероятно е новият закон да бъде използван за оправдаване на ограничаването на критиките срещу правителството и приглушаване на опозицията, пише в доклада.\r\n\tОтбелязва се, че занапред у нас ще бъде възможно разследването на \"корупционно поведение\", без законът да включва определение за подобно поведение. Допълва се, че законът е насочен към отнемането на имущество, вместо да засяга конфликта на интереси на обществените служители. В доклада пише също, че някои български медии, уличени в нарушаване на журналистическите правила, получават европейско финансиране, за да рекламират програми на ЕС. Необходимо е самите институции на ЕС да покажат воля за борба с корупцията, добавят Зелените.\n\n\r\n\tБългария отчита значителен напредък в борбата с корупцията за последните 17 години, но усилията трябва да бъдат насочени към предотвратяването. Особена тревога будят липсата на защита на подателите на сигнали, както и ограниченията на свободата на медиите в страната. На равнището на ЕС липсва желание за въвеждането на общ механизъм за наблюдение на корупцията. Самата ЕК с готовност наблюдава България, но не е решена да следи корупцията в институциите на ЕС. Комисията изостави идеята да представя годишни доклади за състоянието на корупцията в ЕС, се посочва в документа.\r\n\tСпоред Зелените е необходимо равновесие между борбата с корупцията и защитата на гражданските права, особено в държавите от ЕС с комунистическо минало, където съществува опасност за възраждане на навиците за потисничество, тайно следене, лов на вещици сред политическите и идеологическите противници. България може да използва това, че е председател на Съвета на ЕС, за да насърчи преследването на корупцията в общностните институции, предлага парламентарната група.\r\n\tНовият български закон срещу корупцията не предвижда мерки за предотвратяване, а цели отнемане на имущество, включително за престъпления, различни от корупция, и съдържа заплаха за преследване на подателите на сигнали. Свободата на медиите в България е опорочена заради връзките между някои медийни групи, бизнеси и политици, както и заради лошото прилагане на закона. Някои български медии полагат големи усилия да бъдат пазител на обществото и разкриха важни корупционни данни. Комисиите за финансов надзор, за отнемане на незаконно придобито имущество, за защита на конкуренцията и прокуратурата биват използвани за оказване на натиск над медии, сочи докладът.\r\n\tВ България се наблюдава ясна политическа воля за приемане на строго законодателство срещу корупцията и това е знак за напредък, обобщават Зелените.\r\n\tТе отправят няколко препоръки на нашата страна, сред които законодателството срещу корупцията и неговото приложение да отчитат международните стандарти, и да не се насочват към борба с организираната престъпност и отнемането на имущество, които попадат в друга област.\r\n\tПрепоръчва се прокуратурата да бъде прозрачна по случаите на корупция на високи управленски равнища и да се отчита за собствената си почтеност и способност да разследва такива случаи. Заявленията за конфликт на интереси на обществените служители трябва да бъдат проверявани от независима служба. Правителството трябва да уважава свободата на медиите, а властта на държавата трябва да бъде насочена срещу действителните заподозрени, а не да бъде използвана срещу критичните мнения и свободата на изразяване. Трябва да бъдат положени усилия за избягване на съсредоточаването на медийна собственост, се посочва в доклада на Зелените.", "date": "2018.01.24", "title": "Зелените в ЕП с доклад за \"обърканата борба с корупцията в България\""}
{"url": "http://www.mediapool.bg/radev-se-obyavi-za-pazitel-na-demokratsiyata-i-svobodata-na-slovoto-news274637.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев обяви демокрацията и свободата на словото за застрашени и определи като своя мисия тяхното отстояване.\r\n\t, заяви Радев в отчета на първата си година като държавен глава.\r\n\t, обяви президентът.\r\n\tРадев използва отчета си, за да критикува остро управляващите, като заяви, че не само парламентарната демокрация е атрофирала, а и на този фон \r\n\tВсе пак Радев заяви, че . Той конкретно критикува премиера Бойко Борисов, че си е позволи заедно с германския канцлер Ангела Меркел да оповестява покана към чужд държавен глава (бел. ред. турския президент Ердоган), а българският президент го е научил от медиите.\n\n\r\n\tТой разкритикува управляващите и за блокираната модернизация на армията и критичното състояние на сектора за сигурност.\r\n\tРадев за пореден път се обяви и срещу приетия антикорупционен закон и подкрепи вота на недоверие за корупцията, иницииран от БСП. По думите му .\r\n\tРадев обаче отхвърли коментари, че следваната от него политика се доближава повече до позициите на лидера на БСП Корнелия Нинова и също така декларира, че . По думите му е отминало времето, когато президентът следи безкритично какво прави правителството.\r\n\tРадев призова за усилия за преодоляване на моралната криза, която се дължи на корупцията и липсата на справедливост.\r\n\tВъв външнополитически план президентът отчете като успех започнатото от него  и разкритикува премиера Бойко Борисов, че досега не е искал да поставя пред турските ни партньори въпросите за намеса в изборите и в работата вероизповеданията.\r\n\t през първата година от съвместната си работа, но въпреки това стана ясна принципната им разлика относно Истанбулската конвенция, която се ползва с подкрепата на Йотова, а Радев заяви, че не е сега моментът да бъде ратифицирана.\r\n\t\r\n\t\"Парламентарната република атрофира, парламентът се превръща все повече в нотариат, който подпечатва указите на правителството. Когато най-висшият орган на държавата отслабва, отслабват всички институции\", заяви в отчета си президентът.\r\n\tПо думите му България е в критичен момент от своето развитие.\r\n\tТой посочи, че ще \r\n\t\r\n\t\r\n\tПо думите му европредседателството\r\n\t \r\n\t\r\n\t, заяви той. След което посочи, че българите трябва да отстояват демократичните си права, без да чакат разбиране или съдействие от Европа.\r\n\t\"Безразличието на Брюксел не трябва да ни демотивира, а да ни направи по-ревностни. Това е битка за нашите права\", каза президентът.\r\n\t\r\n\tпосочи Радев\r\n\t, каза той.\r\n\tСпоред президента, при попълването на състава на новия антикорупционен орган няма да има баланс между институциите, което още отсега поставя под въпрос неговата независимост.\r\n\t\r\n\tПрезидентът посочи, че сектор сигурност е в критично състояние. , каза той. И допълни, че планът ще се преразгледа през септември, но с неясен резултат.\r\n\t, каза Радев.\r\n\tТой заяви, че проблемите на личния състав остават нерешени, а постигнатото от министъра на отбраната увеличение на заплатите се разминава с очакванията.\r\n\t\r\n\tВсе пак Радев заяви, че .\r\n\t\", посочи Радев.\r\n\tТой коментира още, че президентът не дължи обяснения и извинения на властта, ако не подкрепя решенията й.\r\n\t, заяви държавният глава в отговор на журналистически въпрос. , добави той.\r\n\t\r\n\tПрезидентът Румен Радев отчете подобряването на отношенията с Русия като своя заслуга в първата година от мандата си. , добави той.\r\n\tПо думите му .\r\n\tЗа отношенията ни с Турция, Радев коментира, че обстановката налага България да води активен диалог с големите съседи на ЕС.\r\n\t\", каза Радев.\r\n\t\r\n\tПопитан дали се чувства изместен от премиера във формирането на външната политика, президентът \r\n\t\r\n\t, посочи той.", "date": "2018.01.24", "title": "Радев се обяви за пазител на демокрацията и свободата на словото"}
{"url": "http://www.mediapool.bg/nachalnikat-na-nso-ne-e-podaval-raport-za-osvobozhdavane-news274650.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНачалникът на НСО не е подавал рапорт за освобождаване, съобщи президентът Румен Радев при отчитането на първата година от мандата си.\r\n\tMиналата седмица стана ясно, че Военна прокуратура–София проверява Националната служба за охрана (НСО) за злоупотреби. Говорителят на обвинението полк. Елин Алексов потвърди, че е в ход проверка, но не уточни дали е насочена конкретно срещу шефа й Ангел Антонов.\r\n\tРезултатът от проверката трябва да стане ясен до три месеца, като на този етап тя не се води срещу конкретно лице.\r\n\tРадев не коментира проверката по същество, но използва случая, за да каже, че има проблем в законодателната уредба на работата на службата.\r\n\t, припомни президентът.\n\n\r\n\tТой посочи, че ДАР от служба, пряко подчинена на президента, е станала служба пряко подчинена на Министерския съвет. А НСО от служба пряко подчинена на президента, е станала служба към президента, който осъществява по същество нейното ръководство и контрол по 3 начина - да назначава началника след съгласуване с Министерски съвет, да утвърждава щата и да удостоява с висше офицерско звание. А реалният контрол по закон се осъществява от постоянна комисия в парламента.\r\n\t коментира Радев.\r\n\t, каза още Радев. \r\n\tНСО, чието задължение е да осигурява охраната на ВИП-лица, има основна функция за организацията на събитията около българското европредседателство и не е изключени проверката в службата да доведе до затруднения.\r\n\t \r\n\tСпоред в. \"Труд\" проверката е по сигнали срещу директора Антонов, който вече е бил разпитан. В сигналите се твърди, че той е ловувал в ловното стопанство \"Кричим\", а излетите му там са били маскирани като командировки.Имало и нарушения в автопарка – роднина на Антонов е карал автомобил, предоставена на НСО за тест драйв.\r\n\t \r\n\tСпоред неофициална информация на Меdiapool Антонов не се ползва с пълното доверие на президента Румен Радев.\r\n\t \r\n\tОт БСП миналата година призоваха Румен Радев да направи ревизия на службата, но все още не е публично известна дали такава е проведена.", "date": "2018.01.24", "title": "Началникът на НСО не е подавал рапорт за освобождаване"}
{"url": "http://www.mediapool.bg/zadalzheniya-za-ustoichivo-razvitie-zastignaha-i-balgarskiya-biznes-news274651.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрактиката на повечето световни компании да правят годишни доклади за устойчиво развитие на бизнеса си, в които посочват целите си в областта на околната среда, социалната политика, борбата с корупцията и зачитането на човешките права, от тази година става задължение и за редица български частни и публични дружества. Засегнати са фирми от енергийния сектор, банки, застрахователи, телекомуникационни и пенсионни компании, държавните железници и въобще компании с персонал над 500 души, с годишен оборот над 76 млн. лв. или с балансова стойност на активите над 36 млн. лв.\r\n\tПовечето от тези дружества са изправени пред предизвикателството да трябва за първи път изготвят т.нар. отчети с нефинансова информация и да ги предадат заедно с годишните си финансови отчети за 2017 г. до 30 юни 2018 г. Двата отчета може да са отделни, но може и данните от нефинансовото докладване да са част от финансовия отчет и така набелязаните политики на дружествата ще стават видими в Търговския регистър на Агенцията по вписванията.\r\n\tИзискването за тези отчети е заложено в  на Европейския парламент и бе въведено в българското законодателство чрез промени в Закона за счетоводството.\r\n\tДо края на миналата година беше мистерия по какъв начин трябва да се организира докладването, каква информация да покрива нефинансовата декларация, в какъв детайл да бъде описанието. На 21 декември обаче Министерството на финансите публикува  на директивата.\r\n\tТака всички засегнати компании трябва да се организират много бързо и да решат от кого и каква информация им трябва за включване в докладите за нефинансовите им цели. Принципно тези отчети трябва да съдържат информация по теми като околна среда, служители, заинтересовани страни, човешки права, корупция, разнообразие, обяснява Пенка Коркова, консултант по устойчиво развитие в компанията \"Денкщат\", която подкрепя бизнеса в изготвянето на доклади за устойчиво развитие и управлението на въздействието върху природния, социалния и човешкия капитал.\n\n\r\n\t\"Информацията, която съдържа принципно доклад за устойчиво развитие, е важна за инвеститорите, за клиентите, служителите, партньорите и всички заинтересовани страни в средата, в която компанията оперира и от която се влияе. Новото изискване за нефинансово докладване дава възможност на компаниите да поемат по пътя към устойчивото бизнес развитие, да демонстрират лидерство, да докажат, че наистина са отговорни и че правят бизнеса си добре и успешно“, коментира Коркова.\r\n\tРеално компаниите, които ще са длъжни вече да изготвят такива отчети, са изправени пред предизвикателството не само как да подберат темите, за които ще докладват, но и как да измерват постигнатите резултати по тях в бъдещите си доклади. Министерството на финансите е дало подробни насоки, методологии и стандарти, които могат да са полезни при изготвянето на нефинансовите декларации. Но за компании, които за пръв път се сблъскват с тази тематика, 2000 страници насоки, към които се реферира МФ, могат да се окажат сериозно предизвикателство и да са объркващи, а времето до края на юни хич не е много, според \"Денкщат\".\r\n\tПрактиката на компанията сочи, че когато се изготвя такъв документ за пръв път са необходими поне 8-10 месеца, тъй като се налага събирането на съвсем различен тип информация, която няма нищо общо с финансовите данни, събирани за годишния отчет.\r\n\tАко досега всички отдели са допринасяли с финансови данни за годишния отчет, то за нефинансовото докладване ще трябва да се включат и в самото му изготвяне, защото не е възможно финансовият отдел да разкаже за политиките и резултатите в направления като околна среда, социални въпроси човешки права и други теми. Друг проблем, пред който обикновено се изправят фирмите при подготовката на първите си нефинансови доклади е липсата въобще във фирмата на данни по исканите от финансовото ведомство теми за докладване.\r\n\tВ крайна сметка обаче главоболията покрай първия такъв доклад имат смисъл, според Пенка Коркова.\r\n\t\"Знаем, че задачата за изработването на подобен доклад засега е просто изискване към бизнеса и не е разпознато като предимство. В същото време, промяната в закона е добър инструмент за комуникация с различни заинтересованите страни и за управление на репутацията: събирането и представянето на нефинансова информация дава възможност на мениджърите да преосмислят и представят важни аспекти от политиките, процесите, резултатите и рисковете пред компанията, които влияят съществено върху присъствието й на пазара“, коментира представителят на \"Денкщат\".\r\n\tПо думите й припознатата от големи компании у нас в последните години практика активно да показват актуалното приложение на бизнес- и организационните си практики, дава представа за перспективите им за развитие и подкрепя репутацията им на открити и отговорни фирми.\r\n\tСега това имат шанс да направят и останалите големи компании, а относно държавните в областта на енергетиката, Българската банка за развитие и БДЖ това ще донесе повече прозрачност на прилаганите политики и отчет за ефекта им.", "date": "2018.01.24", "title": "Задължения за устойчиво развитие застигнаха и българския бизнес"}
{"url": "http://www.mediapool.bg/borisov-uvolnyava-shefkata-na-agentsiyata-za-zakrila-na-deteto-zaradi-tormoza-v-detski-dom-news274641.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е внесъл предложение до Министерския съвет за освобождаване на Офелия Кънева като председател на Държавната агенция за закрила на детето заради липсата на адекватни мерки срещу насилието в дома за деца и младежи с увреждания “Хризантема“ в Габрово. Бившата зам.-кметица на Сливен Кънева оглави агенцията по време на\r\n\tВременно агенцията ще се оглавява от досегашния заместник-председател д-р Валентин Димитров. Борисов разпореди също така Главният инспекторат на Министерския съвет да направи цялостна проверка на дейността на Агенцията за закрилата на детето и по-специално на наблюдението и контрола върху специализираните институции за отглеждане на деца.\r\n\tЗа бруталното насилие над деца и младежи с увреждания в дома “Хризантема“ стана ясно преди два дни след изтекли видеоклипове, заснети от социален работник между 2016 и 2017 година, които обаче излизат наяве едва сега заради междуличностен конфликт.\r\n\tВидеоклиповете показват как служители в дома за деца и младежи с увреждания заплашват и удрят настанените с крясъци и обидни думи. От обясненията на социалния работник, ръководителя на центъра, кмета и дирекция\r\n\t“Социално подпомагане“ стана ясно, че за насилието са подавани сигнали и все пак никой не поема отговорността, а наказани до момента нямаше.\n\n\r\n\tОт дадените обяснения от засегнатите хора и институции не стана ясно да е бил подаван сигнал за насилието в местния отдел за закрила на детето преди края на миналата година.\r\n\tДиректорката на дома Маринела Лазарова заяви, че бездействието е от страна на прекия й ръководител от дирекция “Образование и социални дейности“ в общината  Даниела Василева  .\r\n\t“Удобната позиция, която заема в момента, че не е знаела и не е чувала“, заяви Лазарова и добави, че я е сигнализирала, като ѝ е показала видеоматериал в присъствието на Йорданка Милчева – социалния работник, заснел кадрите с насилие.\r\n\tСъщевременно срещу директорката на дома Лазарова ще бъде внесен сигнал в прокуратурата за това, че повече от година е укривала данните за насилие над деца, което е създавало предпоставки то да се повтори, съобщи директорът на Дирекция “Социално подпомагане“ в Габрово Радостина Братованова.\r\n\tОмбудсманът Мая Манолова съобщи, че кметът на Габрово е получил сигнал за насилие над подрастващи и конфликт между служителите и ръководството на Дома за деца с увреждания.\r\n\tЕкип на омбудсмана през декември миналата година е бил на място в Габрово и е сигнализирал всички институции - Отделът за закрила на детето, Регионалната служба по социално подпомагане, кмета на Габрово, общинските отдели, местното РПУ за твърденията, че има освен пререкания и конфликт между хората в персонала, и насилие над деца.\r\n\tМанолова посочи, че след нейната проверка прокуратурата се е самосезирала по случая.", "date": "2018.01.24", "title": "Борисов уволнява шефката на Агенцията за закрила на детето заради тормоза в детски дом"}
{"url": "http://www.mediapool.bg/bolnitsata-po-onkologiya-otvori-tsentar-za-psihoemotsionalna-podkrepa-za-patsientite-news274653.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t в столичния кв. “Дървеница“ разкри нова структура “Център на пациента“. В нея работят трима психолози, а целта й е да оказва емоционална и психологическа подкрепа на пациентите и техните близки по време на тежката борба със заболяването. Услугите на центъра са безплатни за всички пациенти с онкологични заболявания и за техните близки.\r\n\tНовият център беше представен в сряда от директора на болницата Стефан Константинов в присъствието на председателя на парламентарната здравна комисия Даниела Дариткова и омбудсмана Мая Манолова.\r\n\tПациентите и техните близки получават различни форми на подкрепа в центъра.\r\n\tОт 1 декември досега психолозите на болницата са оказали различен вид подкрепа на над 1000 души. Повечето от тези хора са имали нужда от специфична информация или внимание заради тревожното емоционално състояние, в което са изпаднали.\r\n\tЗа по-малко от два месеца психолозите в болницата са провели 72 индивидуални консултации с пациентите, както и 11 групови занятия, на които са присъствали 38 души. Консултираните близки на пациенти са 24. Пациентите, възползвали се от библиотеката в болницата за месец са 38. Все още е нисък броя на служителите на болницата, потърсили помощ от психолозите в центъра – едва 6.\n\n\r\n\t\r\n\tПсихолозите имат за задача и да проучват мнението на пациентите относно престоя им в болницата чрез предоставянето на анонимни анкети. Засега обаче броят на хората, които искат да дадат обратна връзка е малък.\r\n\tВъпреки това, резултатите от анкетите очертават някои тенденции. Като цяло пациентите са доволни от престоя си в болницата и биха продължили лечението си в нея, ако им се наложи.\r\n\t\r\n\tМасово пациентите биха желали да разполагат с повече информация за заболяването и лечението си - около 77 % от запитаните. Най-голяма част от тях – почти 50 %, биха желали това да става чрез пряк разговор и информационни брошури.\r\n\tСред основните препоръки към болницата е подобряването на битовите условия и на приема в лекарските кабинети. Също така на комуникацията медицински персонал-пациент.\r\n\tНито един от анкетираните пациенти не се е оплакал, че му е било искано нерегламентирано доплащане или да направи “задължително“ избор на екип. На базата на тези резултати ръководството на болницата се опитва да подобри работата в нея. Към момента вече бе направен опит за реорганизация на приема в някои от структурите й.\r\n\tЗа цялостното решаване на този проблем и подобряването на битовите условия обаче са нужни доста средства за ремонт на клиниките. Осигуряването им е един от приоритетите на УСБАЛО.\r\n\t\r\n\tРаботата на центъра тепърва ще се развива. В него започва да функционира и група за арт-терапия на пациентите с онкологични заболявания. Тя ще се състои всяка седмица от 16 часа.\r\n\tОсвен това от февруари в центъра ще се организират и тематични срещи по различни въпроси, които вълнуват пациентите, като хранене, живот след лечението, рехабилитация. Те ще се провеждат под формата на “Училище за пациенти“ с различни специалисти от УСБАЛО или гост-лектори.\r\n\tКоординатите на “Центъра за пациента\" са .", "date": "2018.01.24", "title": "Болницата по онкология отвори център за психоемоционална подкрепа за пациентите"}
{"url": "http://www.mediapool.bg/dvama-chlenove-na-pusi-raiat-poiskaha-ubezhishte-v-shvetsiya-news274654.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама членове на руската музикална група \"Пуси райът\", известна с провокативните си изпълнения и протестите си срещу Владимир Путин, подадоха документи с искане за убежище в Швеция, съобщи ДПА.\r\n\t \r\n\tЛусине Джанян и Алексей Кнедляковски заявиха пред Шведската държавна телевизия, че от 10 месеца са в Швеция с малкия си син. \r\n\t \r\n\tДвойката участва в протест на \"Пуси райът\" в Сочи през 2014 г. по време на зимните Олимпийски игри и заедно с още членове на групата бяха бити от охранители. Тогава групата тъкмо бе пуснала нова песен, наречена \"Путин ще те научи на любов към родината\".\n\n\r\n\t \r\n\tСлед това Лусине, която е художник, изгуби работата си в университета в Краснодар. Тя твърди, че заедно с Алексей са били заплашвани, тормозени и бити. \r\n\t \r\n\tДвойката се намира сега в бежански център в Централна Швеция. Пред шведската телевизия Лусине и Алексей казват, че са свикнали да бъдат в центъра на събитията, непрекъснато да пътуват и да присъстват на откриване на изложби.\r\n\t \r\n\tСега им било трудно да свикнат с тишината и спокойствието в Швеция. Алексей, който е един от малкото мъже, членове на \"Пуси райът\", казва обаче, че за тях няма да е добре да върнат в Русия, и споделя, че в Швеция те не се страхуват през цялото време, както в Русия.\r\n\t \r\n\tГрупата \"Пуси райът\" стана известна през 2012 г. с протест срещу Путин в московската катедрала \"Христос Спасител\". Тогава три момичета от групата бяха съдени.", "date": "2018.01.24", "title": "Двама членове на \"Пуси райът\" поискаха убежище в Швеция"}
{"url": "http://www.mediapool.bg/edelman-mediite-sa-institutsiyata-s-nai-nisko-doverie-v-sveta-news274655.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМедиите са институцията с най-ниско доверие в световен мащаб. Това показва  на водещата глобална компания за комуникационен маркетинг \"Еделман Тръст Барометър\" (Edelman Trust Barometer 2018) за тази година, което се случва за първи път, откакто компанията прави изследването от 2000 г.\r\n\tВ 22 от 28-те изследвани страни преобладава недоверието в четвъртата власт. То се дължи основно на значително намаляване на вярата в платформите, особено в търсачките и социалните медии. България не е включена в изследването на \"Еделман\".\r\n\tШестдесет и три процента от анкетираните казват, че не знаят как да разпознаят добрата журналистика от слуховете и лъжите или дали дадена новина идва от надеждна медийна организация. Липсата на доверие в медиите води и до неспособност да се разпознае истината (59%), да се вярва на правителствени лидери (56%) или на бизнеса (42%).\r\n\tБлизо седем от всеки 10 анкетирани се притесняват, че фалшивите новини и неверните данни могат да бъдат използвани като оръжие.\r\n\tПочти половината от запитаните посочват, че взаимодействат с новинарски медии по-малко от веднъж седмично, а една четвърт заявяват, че не четат никакви медии, защото са твърде натоварващи.\r\n\tПо-голямата част от анкетираните смятат, че медийните организации са прекалено съсредоточени върху привличането на голяма аудитория (66%), горещи новини (65%) и политика (59%).\n\n\r\n\tПроучването на \"Еделман\" показва още, че тази година се повишава доверието в експертите и намалява това в \"човека като мен\". Техническите (63%) и академичните (61%) специалисти се определят като най-надеждните говорители. \"Човекът като мен\" отбелязва спад в доверието от 6 пункта до 54%.\r\n\t\r\n\tПроучването на \"Еделман\" показва, че в САЩ доверието към правителството, бизнеса, медиите и неправителствения сектор е претърпяло най-големия си спад с 9 пункта до 43% сред широката публика в историята на проучването.\r\n\tДоверието сред информираната публика в САЩ също се влошава и се понижава с 23 пункта до 45%, което поставя държавата на последно място от 28-те изследвани страни.\r\n\tИнформираната публика включва всички на възраст от 25 до 64 години със завършено висше образование, доход на домакинство в топ 25% за тяхната възрастова група в страната им. Те четат или гледат бизнес и други новини най-малко няколко пъти седмично и следят новините, свързани с обществените и политическите въпроси поне няколко пъти в седмицата.\r\n\tСривът на доверието към институциите в САЩ се дължи в голяма степен на липса на вяра в правителството, която се понижава с 14 пункта до 33% сред широката публика и с 30 пункта до 33% сред информираната публика, посочват авторите на изследването.\r\n\tОстаналите институции на бизнеса, медиите и неправителствените организации също отбелязват спад от 10 до 20 пункта. Тези понижения премахват миналогодишната разлика от 21 пункта между масовата и информираната публика в САЩ.\r\n\t\"Съединените щати преминават през безпрецедентна криза на доверието. Това е първият път, когато сериозният спад на доверието не е свързан с наболял икономически проблем или катастрофа от мащаба на ядреното бедствие във Фукушима. Голямата ирония е, че това се случва в момент на просперитет, когато фондовият пазар и заетостта в САЩ достигат рекордно високи показатели. Основната причина за този спад на доверието е отсъствието на обективни факти и рационален дебат\", коментира Ричард Еделман, президент и главен изпълнителен директор на компанията.\r\n\t\r\n\tНа обратния полюс се намира Китай, който е на върха на Индекса на доверието както за широката публика (74%), така и за информираната общественост (83%).\r\n\tИнституциите в Китай отбелязват значително увеличение на доверието, най-вече правителството, при което има увеличение от 8 пункта до 84% сред масовата публика и с 3 пункта до 89% при информираната публика.\r\n\tСлед Китай по Индекса на доверието се нареждат Индия, Индонезия, Обединените арабски емирства и Сингапур.\r\n\t\"В свят, в който фактите са подложени на обсада, доказаните говорители стават по-важни от всякога. Доверието на хората в платформите и източниците на информация се срива, като оставя след себе си вакуум, а това създава възможност той да бъде запълнен от добросъвестните експерти\", смята Стивън Кехоу, председател на направление \"Репутация\" в \"Еделман\".\r\n\t\r\n\tХората очакват бизнесът да бъде двигател на промяната. Работодателят е новият източник на сигурност в глобалното управление.\r\n\tСедемдесет и два процента от анкетираните казват, че имат доверие в компанията, в която работят. Близо две трети (64%) посочват, че бизнесът може едновременно да предприеме действия за увеличаване на печалбите и за подобряване на икономическите и социалните условия в общността, в която работи.\r\n\tПрез изминалата година доверието в главния изпълнителен директор нараства рязко със седем пункта до 44%, след като високопоставени бизнес лидери изразиха своите позиции по актуални теми.\r\n\tПочти две трети от анкетираните заявяват, че искат главните изпълнителни директори да поемат водеща роля в смяната на политиките, вместо да чакат правителството, което се нарежда значително под бизнеса по отношение на доверието в 20 от включените в проучването държави.\r\n\tТази промяна идва с нови очаквания – изграждането на доверие (69%) вече е задача номер едно за главните изпълнителни директори, изпреварваща производството на висококачествени продукти и услуги (68%).\r\n\t\"Мълчанието възпрепятства истината. Доверието ще бъде възвърнато, едва когато истината излезе на сцената. Институциите трябва да отговорят на призива на обществото да предоставят фактическа точна и навременна информация, както и да се включат в обществения дебат. Медиите не могат да го направят сами поради политически и финансови ограничения. Всяка институция трябва да допринася за образоването на населението\", посочва още Ричард Еделман.\r\n\t\r\n\tТехнологиите (75%) остават секторът с най-високо доверие, следван от образованието (70%), професионалните услуги (68%) и транспортът (67%), показва още проучването на \"Енделман Тръст Барометър 2018\".\r\n\tФинансовите услуги (54%) отново са секторът с най-ниско доверие, заедно с бързооборотните стоки (60%) и автомобилната индустрия (62%).\r\n\tКомпаниите с централи в Канада (68%), Швейцария (66%), Швеция (65%) и Австралия (63%) се ползват с най-голямо доверие.\r\n\tС най-ниско доверие се ползват компании от Мексико (32%), Индия (32%), Бразилия (34%) и Китай (36%).\r\n\tДоверието в марката САЩ (50%) е спаднало с пет пункта, което е най-големият спад сред държавите, участващи в проучването.\r\n\t\r\n\t\"Еделман Тръст Барометър 2018\" е осемнадесетото поред годишно проучване на доверието. То е проведено в периода 28 октомври - 20 ноември 2018 г. под формата на онлайн интервюта сред 33 000 респондента, избрани на случаен принцип.\r\n\tВ техния състав влизат по 1150 представители на широката публика от всяка страна, на възраст над 18 години, 500 представители на информираната публика в САЩ и Китай и 200 представители на информираната публика във всички 28 държави – САЩ, Канада, Великобритания, Германия, Ирландия, Испания, Италия, Полша, Франция, Холандия, Швеция, Русия, Турция, Австралия, Аржентина, Бразилия, Колумбия, Мексико, Малайзия, Индия, Китай, Хонконг, Южна Корея, Индонезия, Япония, Обединените арабски емирства, Сингапур, ЮАР.\r\n\t\"Еделман\" е водеща глобална компания за комуникационен маркетинг, която си партнира с много от най-големите и нововъзникващи фирми и организации в света, като им помага да развиват, популяризират и защитават своите марки и репутация. Компанията е отличена като глобална агенция на годината за 2016 г. от \"Нолмс Рипорт\" (The Holmes Report) и една от \"Агенциите, които да следим\" на списание \"Адвертайсинг Ейдж\" (Advertising Age) през 2014.\r\n\t\"Еделман\" притежава специализираните компании Edelman Intelligence (проучвания) и United Entertainment Group (забавления, спорт, експериментален маркетинг) - съвместно дружество с United Talent Agency.", "date": "2018.01.24", "title": "\"Еделман\": Медиите са институцията с най-ниско доверие в света"}
{"url": "http://www.mediapool.bg/bsp-iska-referendum-za-istanbulskata-konventsiya-i-spirane-na-ratifikatsiyata-news274656.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП поиска в сряда референдум за Истанбулската конвенция и спиране на ратификацията на документа от Народното събрание. Лидерът на партията Корнелия Нинова обясни, че партията ще внесе необходимите подписи още в четвъртък.\r\n\tПо закон предложение до парламента за свикване на референдум може да се направи с подписите на 48 депутати. Народното събрание може да приеме или отхвърли предложението с обикновено мнозинство.\r\n\tБСП предлага въпросът на референдума да бъде: \"За\" или \"Против\" сте ратификацията на Истанбулската конвенция?\".\r\n\tНинова поиска спиране на процедурата по ратификация, защото ако тя бъде извършена, тогава няма да може да се проведе референдум.\r\n\tБСП отново се ангажира с внасянето на всички законопроекти, които изпълняват изискванията на Истанбулската конвенция, що се отнася до насилието над жени и деца.\n\n\r\n\t\"Смятаме, че това е верният път, за да стане реалност борбата срещу това насилие. Ние сме твърдо против него и затова продължаваме да внасяме тези закони\", каза Нинова.\r\n\r\n\r\n\r\n\tСпоред нея само народът може да каже своето мнение по този въпрос.\r\n\tСпоред БСП конвенцията е създала огромно напрежение в обществото и тече дискусия.\r\n\tНинова каза, че няма яснота какви национални закони трябва да се променят след нейното ратифициране. Според нея конвенцията няма как да се ратифицира с резерви, защото спорните за българите текстове, няма как да бъдат гласувани с резерви.\r\n\t\"Тази тълкувателна декларация (към конвенцията – б.р.) просто би била прах в очите на хората, за да успокои духовете. Още повече, че имаме вече прецедентът на Полша, която е ратифицирала с декларация и впоследствие тази декларация не е призната като правен акт\", каза Нинова.\r\n\tБСП не одобрява текстовете, с които се въвежда понятието \"социален пол\" и се говори за нестереотипни роли на пола.\r\n\tКонвенцията обаче има за цел да разчупи стереотипни социални роли, основани на биологичния пол, като момичетата бъдат образовани, че могат да имат и друго бъдеще, освен, например, като домакини, които разчитат само на парите, изкарвани от техния мъж.\r\n\tОще преди две седмици Съветът на Европа  в България, че Истанбулската конвенция не задължава страните да признават \"трети пол\", \"еднополови бракове\", да приемат \"травестити от Иран\" и прочие „заплахи“, разпространявани от противниците на конвенцията.\r\n\tДо момента конвенцията е ратифицирана от около 30 държави, сред които Турция, Албания, Австрия, Белгия, Босна и Херцеговина, Дания, Финландия, Естония, Германия, Италия, Норвегия, Полша, Румъния, Сърбия, Словения, Швеция, Швейцария.\r\n\t \r\n\tРезултатът в парламентарните комисии е 1:1\r\n\t \r\n\tПо-късно в сряда Комисията по младежта и спорта на свой ред отхвърли ратифицирането на документа с десет гласа \"против\" и девет гласа \"за\". Решаващ бе гласът на Георги Марков от ГЕРБ, който не подкрепи конвенцията, съобщи \"Дневник\".\r\n\t \r\n\tВеднага след това резултатът бе изравнен във външната комисия, където ратификакцията бе подкрепена с 10 гласа \"за\" и 7 \"против\". Резерви обаче изразиха и депутати от ГЕРБ, които обясниха, че произхождат от традиционни християнски семейства и документът ги смущава, съобщи \"24 часа\". Те получиха уверение от Министерството на правосъдието, че Съветът на Европа ще допусне ратификация с тълкувателна декларация на българския проблем с половете.\r\n\t \r\n\tВ сряда правна комисия в НС засега не успява да вземе позиция по темата и реши да изключи от дневния си ред днес ред обсъждането на Истанбулската конвенция.\r\n\t \r\n\tПредложението да отпадне точката от дневния ред беше направено от БСП и бе прието с 10 гласа \"за\" и 8 \"против\" и един \"въздържал се\". Гласът \"въздържал се\" дойде от ГЕРБ. Аргументът в подкрепа на изключването на точката бе, че \"цивилизационен нормативен акт\" и той има нужда от задълбочено обсъждане.\r\n\t \r\n\tДепутатът от БСП Явор Божанков каза, че форсирането на процеса по ратифициране на Истанбулската конвенция, може да доведе до нейната нелегитимност в обществото.\r\n\t \r\n\t\"Аз се съмнявам, че някой е влизал в детайли и че е чел Конвенцията. Не говоря за нас, говоря за обществото. Нормално е тези детайли да се появят и да бъдат обсъждани, когато тя влезе в дневния ред. Виждаме, че сега има дискусия и тя е доста остра\", каза Божанков.", "date": "2018.01.24", "title": "БСП иска референдум за Истанбулската конвенция и спиране на ратификацията"}
{"url": "http://www.mediapool.bg/gripnata-epidemiya-veche-obhvashta-7-oblasti-news274636.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем са вече областите, обхванати от грипна епидемия, след като здравните власти обявиха, че от четвъртък грипна епидемия е в сила и в Софийска област и област Бургас. В предишните дни грипна епидемия беше обявена още в областите Стара Загора, Видин Благоевград, Перник, Пазарджик, както и в община Бобов дол.\r\n\tВ засегнатите области са въведени всички ограничителни мерки в лечебните заведения, като преустановяване на свижданията, работата на детските и женски консултации, плановите операции, имунизациите и реимунизациите, както и профилактичната дейност.\r\n\tРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.24", "title": "Грипната епидемия вече обхваща 7 области"}
{"url": "http://www.mediapool.bg/rektorat-na-rusenskiya-universitet-prof-velizara-pencheva-e-podala-ostavka-news274657.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекторът на Русенския университет проф. Велизара Пенчева е подала оставка, става ясно от нейно изявление, публикувано на .\r\n\tТя казва, че решението й е лично и доброволно - не е бягане от отговорност, а е свързано с оценката й, че административните задължения на ректора заемат голяма част от творческото му време.\r\n\t\"Уверявам ви, че и в следващите години ще използвам по-ефективно това време отново в името на университета\", казва проф. Пенчева.\r\n\tТя пое ректорския пост на 12 януари 2016 г.\r\n\tВ изявлението си проф. Пенчева посочва, че през тези две години е работила отговорно и всеотдайно, като времето не е било от лесните - демографска криза, свързана с намаляване на броя на кандидат-студентите, промени в нормативната уредба в системата за висше образование, което е наложило търсенето на нови нестандартни пътища и решения. Предизвикателствата са изисквали преустройство в работата на университета, което ще продължи и през идните години.\r\n\t\"Въпреки това резултатите са факт - през тази академична година приетите студенти са с 300 повече, за първи път от няколко години субсидията на университета е увеличена, разкрит е филиал във Видин, постигнати са високи акредитационни оценки, увеличени са заплатите на преподавателите с 10 на сто и др.\", посочва Пенчева.\r\n\tВъв връзка с предсрочното прекратяване на мандата й предстои да бъде свикано общо събрание на Русенския университет на 20 февруари.", "date": "2018.01.24", "title": "Ректорът на Русенския университет проф. Велизара Пенчева е подала оставка"}
{"url": "http://www.mediapool.bg/nad-23-ot-sofiyantsi-smyatat-che-chistiyat-vazduh-zavisi-ot-horata-news274658.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМасово живеещите в София подкрепят предприемането на мерки срещу замърсяването на въздуха в града, като 69 на сто са на мнение, че това зависи от поведението на гражданите, докато останалите смятат, че грижата за чистотата на въздуха е изцяло общинска.\r\n\tНай-силна е и подкрепата за дейностите, които общината трябва да на прави като миене на улици и въвеждане на безплатен билет за градския транспорт в дните с наднормено запрашаване на въздуха. Столичани декларират и голяма готовност да слязат от автомобилите си в такива случаи, както и са съгласни да бъдат спирани от движение колите, които нямат системи за пречистване на изхвърляните газове.\r\n\tНе толкова голямо е обаче одобрението за мерките, които засягат хората лично – например идеята на Столичната община да затваря паркингите от синя и зелена зона, когато атмосферата е замърсена, и за забранява движението на автомобили в райони с наднормено замърсяване.\r\n\tТова сочат  на \"Алфа Рисърч\", представено в сряда относно нагласите на софиянци по предложените от общината мерки срещу мръсния въздух. То обаче е изследвало идеите на местната власт от преди промяната на значителна част от тях. Проучването е направено в периода 15-21 януари сред 800 души по поръчка на Столична община.\r\n\tОгромна част от анкетираните – 86%, независимо от квартала, в който живеят, смятат, че има проблем с качеството на въздуха в столицата в определени дни от годината. Според хората основната причина за това е автомобилният трафик (51%), следван от отоплението на дърва и въглища (24%) и нерегламентираното горене на отпадъци в някои квартали (19%).\n\n\r\n\tСред обсъжданите през последните седмици възможни решения на проблема, ТОП 3 мерки, които гражданите са склонни да подкрепят, са по-честото миене на улиците (93%); осигуряване на безплатен градски транспорт в дни с високо замърсяване (92%), както и въвеждане на зелен билет на цена от 1 лв. за целия ден за пътуване в градския транспорт (89%). Силна е подкрепата и за безплатно паркиране в буферните паркинги срещу билет за използване на градски транспорт (87%). Одобрение за тези мерки изразяват представителите на всички социално-демографски слоеве, независимо от техния социален и материален статус, посочва агенцията.\r\n\tСофиянци обаче са разделени относно рестриктивните потенциални решения. Затварянето на центъра на София за автомобили в дни с високо замърсяване се одобрява от 60%, но останалите го отхвърлят. Аналогично, 55% одобряват идеята за намаляване на времето за паркиране в синя зона от 2 часа на 1 час. Евентуално увеличение на цената за паркиране в синя зона се посреща с още по-големи резерви и разделя хората в съотношение 50:50.\r\n\tДоколкото всяко второ домакинство в София - или приблизително 600 хиляди души ползват автомобил практически ежедневно, 74 процента от шофьорите декларират готовност да ползват буферните паркинги и безплатен или евтин градски транспорт в дни с повишено замърсяване на въздуха. Други 58% биха излезли без автомобила си при наличие на предварителна информация за предстоящо замърсяване.\r\n\tПочти всеки втори е готов да остави автомобила си и да ползва зелен билет за градски транспорт от 1 лв. в дни на изострен проблем със замърсяването. Най-ниско (35%) е одобрението за забраната за влизане на автомобили в райони с повишено замърсяване и глоби при нарушаването й.\r\n\tИдеята за проверки на КАТ, които да следят дали автомобилите в столицата отговарят на еконормите и дали са технически изправни, се подкрепя от 81% от анкетираните. По-поляризирани са мненията за санкциите към нарушителите: 43% смятат, че те трябва да бъдат спирани от движение, а 38%, че трябва само да бъдат глобявани.\r\n\tПозитивно настроени и към идеята да се отказва първоначална регистрация на автомобили, които нямат работеща система за очистване на отработените газове са 60%. 54 на сто пък смятат за полезно поставянето на стикери, отбелязващи екологичния клас на автомобила и в зависимост от това, избирателно допускане на автомобилите до определени зони в дни с високо замърсяване на въздуха.\r\n\tПри едва 9 процента отопляващи се с дърва, въглища и пелети домакинства в София – основно семейства с ниски доходи, над две трети от запитаните – 69%, са за въвеждане на стандарти за дървата и въглищата като се продават само такива с ниско съдържание на пепел и сяра. За такива стандарти се говори от години, но нищо не се правеше за въвеждането им като последно обещанието е те да са факт през новия отоплителен сезон\r\n\tТри фактора ще имат ключова роля за успешното решаване на проблема – мотивирането на гражданите към по-отговорно поведение, начинът на прилагане на предвидените мерки и реалният ефект, който ще бъде постигнат и установен със средствата на независим мониторинг, сочат анализите на авторите на проучването.", "date": "2018.01.24", "title": "Над 2/3 от софиянци смятат, че чистият въздух зависи от хората"}
{"url": "http://www.mediapool.bg/evrokomisaryat-po-pravosadieto-parite-na-es-ne-biva-da-otivat-v-darzhavi-kadeto-pobeditelyat-vzema-vsichko-news274675.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Трябва да сме сигурни, че европейските средства не отиват в държави, където победителят взима всичко\". Това коментира еврокомисарят по правосъдието Вера Йоурова в сряда по повод идеята си за обвързване на върховенството на закона в страните членски с отпускането на еврофондове.\r\n\tПо думите й това не е лост за наказание на отделни държави.\r\n\t\"Получих днес (сряда) задачата да предложа определение как да обвържем спазването на върховенството на закона с получаването на средства от бюджета на ЕС след 2020 г. Това не трябва да се възприема като възможно наказание на отделни държави. Не говорим за поставянето на условия за получаване на средства от ЕС - не бива да се бърка - а за изготвянето на определение, според което държавите, получатели на средства, трябва да имат работеща и независима съдебна система\", каза Йоурова, цитирана от БТА.\r\n\tТя напомни, че спазването на върховенството на закона е залегнало в чл. 2 от Договора за ЕС, така че не се въвежда нищо ново.\r\n\t\"Не става дума за нищо ново, но си давам ясна сметка за възникналите опасения. Определението, което трябва да предложа, следва да не оставя никакво място за тълкувания, каквито вече се появиха. Съвсем логично е, когато отпускаме пари, събрани от европейските данъкоплатци, да има гаранции за независимо правосъдие и върховенство на закона\", каза Йоурова.\n\n\r\n\tЕвропейските институции са в началото на преговорите за новия бюджет, който възлиза на близо 1 трилион евро. Той трябва да бъде публикуван през май.\r\n\tИдеята на Йоурова идва заради тежките проблеми на ЕС с Полша, където правителството прави сериозни опити да придобие контрол над съдебната система. Подобни проблеми има в Унгария, където управляващите се опитват да озаптят медиите и гражданския сектор. Сега притеснения за обрат в борбата с корупцията има и в Румъния.\r\n\tНа този фон България също има тежки проблеми с правосъдната система, политизираният си Висш съдебен съвет и концентрацията на медийна собственост.\r\n\tСрещу Варшава вече започна процедура за задействане на член 7 от Договора за ЕС, което може да доведе до лишаване от глас на най-голямата източноевропейска страна при взимането на решения в европейските институции.\r\n\tВ началото на годината заместник-председателят на ЕК Франс Тимерманс заяви пред Европейския парламент в Страсбург, че върховенството на закона навсякъде в ЕС не е по избор.\r\n\t\"Върховенството на правото не подлежи на избор на основата на националния суверенитет. Това е основен въпрос за съществуването на ЕС\", обясни Тимерманс по случай събитията в Полша.\r\n\tПреди него еврокомисарят за бюджета Гюнтер Йотингер съобщи, че се обмислят два подхода - за неспазване на върховенството на правото да следва отнемане на достъп до финансиране от ЕС, а при гарантирано върховенство на закона да бъдат осигурявани повече европейски пари.\r\n\tПреди ден \"Ройтерс\" коментира, че западноевропейските държави трябва да запълнят дупката, която се отваря от напускането на Великобритания, а техните партньори в Източна Европа създават постоянно нови проблеми. Затова се засилва и натискът да има ясна връзка между получаването на субсидии и спазването на стандартите на ЕС.", "date": "2018.01.24", "title": "Еврокомисарят по правосъдието: Парите на ЕС не бива да отиват в държави, където победителят взема всичко"}
{"url": "http://www.mediapool.bg/ek-predlaga-evropeiskite-fondove-da-badat-izpolzvani-za-priobshtavane-na-migrantite-news274676.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи в сряда насоки, които да улеснят националните власти за приобщаване на мигрантите със средства от бюджета на ЕС, съобщи БТА от Брюксел.\r\n\t \r\n\tНасоките обхващат приема, образованието, трудовата заетост, жилищното настаняване и достъпа до обществени услуги.\r\n\t \r\n\tВ областта на образованието, например, могат да бъдат използвани различни фондове на ЕС и училищата да станат по-малко дискриминиращи, отбелязва комисията. За осигуряването на достъпна среда могат да бъдат използвани средства от Европейския фонд за регионално развитие. Европейският социален фонд и фондът \"Убежище, миграция и приобщаване\" могат да помогнат преподавателите да преминат обучение за борба с отпадането от училище, а Фондът за европейско подпомагане на най-нуждаещите се може да предоставя материална подкрепа за учениците, се допълва в предложенията.\r\n\t \r\n\tДържавите в ЕС разполагат с множество възможности за европейско финансиране на различни проекти в областта на приобщаването - от предоставяне на езикови курсове и здравни грижи при пристигането на мигрантите, до помощ за намирането на работа, дом и място в обществото, се посочва в съобщението.\r\n\t \n\n\r\n\tВъпреки че приобщаването е преди всичко в ръцете на държавите в ЕС, съществуват мерки за насърчаване на европейско равнище. Тези мерки включват целево финансиране и възможности, предназначени за общественото и икономическото сближаване между държавите.\r\n\t \r\n\tЕдно от действията по новата европейска програма за умения включва създаването на възможност за развитие на уменията на граждани на страни извън ЕС.\r\n\t \r\n\tКомисията предложи политиката на сближаване да включва инвестиции за приобщаването на мигрантите. Целта е да се пренасочат средства към новите задачи, свързани с миграцията, пояснява комисията.", "date": "2018.01.24", "title": "ЕК предлага европейските фондове да бъдат използвани за приобщаване на мигрантите"}
{"url": "http://www.mediapool.bg/ek-predstavi-doklad-za-napredaka-v-merkite-za-borba-s-terorizma-news274677.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи в сряда данни за напредъка в борбата с радикализацията, укрепването на киберсигурността и защитата на обществените места.\r\n\t \r\n\tВ междинен доклад на експертната група по въпросите на радикализацията се призовава за постоянен обмен между държавите в ЕС, специалистите и изследователите по въпросите на борбата с радикализацията. Комисията възнамерява да повиши съгласуваността в ЕС за предотвратяване на тероризма. ЕК ще предприеме допълнителни действия срещу радикализацията в затворите и терористичната пропаганда. Комисията призовава настоятелно онлайн платформите да ускорят усилията си за отстраняването на терористично съдържание възможно най-бързо.\r\n\t \r\n\tКомисията проучва възможността за по-ясни мерки за подобряване на действията в отговор на терористично съдържание онлайн, преди да реши дали е необходимо законодателство в тази област. През април ЕК ще обсъди с държавите в ЕС подхода към завръщащите се в Европа терористи след загубите, претърпени от \"Ислямска държава\" в Сирия и Ирак.\r\n\t \r\n\tПредвижда се да бъдат осигурени 50 милиона евро за Европейския научен център за изследвания в областта на киберсигурността. Пет милиона евро ще бъдат предоставени на Европол в подкрепа на извършваните разследвания.\r\n\t \r\n\tПо отношение на защитата на обществените пространства се повишава сътрудничеството между частните дружества и местните власти. Комисията насърчава обмена на данни за откриването и изпробването на нови технологии и решения в областта на сигурността. ЕК отбелязва, че се обмислят съвместни действия, с които да се затрудни наемането на превозни средства от терористи за извършване на нападения. До края на месеца ще бъде представен наръчник по сигурността, съдържащ насоки, свързани с възможни заплахи от тероризъм.", "date": "2018.01.24", "title": "ЕК представи доклад за напредъка в мерките за борба с тероризма"}
{"url": "http://www.mediapool.bg/ubiystvoto-na-momiche-nakara-pakistankite-da-nadignat-glas-za-seksualnite-posegatelstva-news274678.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПакистан реагира с възмущение и погнуса на бруталното изнасилване и убийство на 7-годишното момиче Зайнаб Ансари, чието тяло бе намерено захвърлено на бунище. Стана ясно, че това е част от поредица от отвличания и убийства на деца от заподозрян сериен изверг, което предизвика гняв в една културна среда, обграждаща с мълчание сексуалните посегателства.\r\n\t \r\n\tСмъртта на Зайнаб дори породи пакистанска версия на движението #АзСъщо.\r\n\t \r\n\tРедица известни пакистанки се осмелиха да разкажат собствените си преживявания, свързани със сексуално насилие, и посочиха, че искат да променят традициите, според които (сексуалното) посегателство дамгосва жертвите със знака на срама. Тези традиции, казват те, помагат на нападателите да остават безнаказани и насърчават и без това корумпираната полиция да игнорира такива престъпления.\r\n\t \r\n\tЛегендарната пакистанска модна дизайнерка Махийн Хан писа в Туитър, че е била сексуално малтретирана като дете от духовник, който й давал уроци по Корана. \"Треперех от страх всеки ден\", споделя тя. 73-годишната Хан досега е говорила само веднъж публично за тези ужасни преживявания. \"Вече заявяваме: Стига толкова. Трябваше да се събудим много по-рано - каза тя в телефонен разговор от дома си в южния град Карачи. - Срам ме е да кажа, че трябваше да умре това малко момиченце, за да се стреснем.\"\r\n\t \r\n\t\"Най-много ме безпокои мълчанието, когато едно малко момиченце бъде изнасилено. Това е свързано със схващането за семейна чест. Родителите казват на дъщерите си: не говорете за това, не казвайте на никого. С нашето мълчание сякаш казваме, че е нещо нормално да блудстваш с дете\", посочи дизайнерката.\r\n\t \n\n\r\n\tУжасът от убийството на Зайнаб нахлу в домовете на пакистанците с една нейна снимка, която направо подлуди социалните мрежи. На нея се вижда смеещото се момиченце в любимото му яркорозово палтенце и розова барета. Телевизионните канали показваха снимката заедно с кадри на безжизненото телце, открито на 9 януари, захвърлено върху купчина боклуци в родния му град Касур.\r\n\t \r\n\tХиляди в Пакистан се надигнаха на протест, като заклеймяваха бездействието на полицията и обвиняваха правителството, че не е в състояние да защити децата.\r\n\t \r\n\tПостоянната парламентарна комисия по вътрешните работи, която наблюдава работата на полицията, започна тази седмица разследване за сексуалните изстъпления в Касур, както и на друго неотдавнашно престъпление в друг град - изнасилването и убийството на 4-годишната Асма, чието телце бе захвърлено в нива край дома й в Кибер Пахтунхва в Североизточен Пакистан.\r\n\t \r\n\tКасур е гъстонаселен окръг в Източен Пакистан, край границата с Индия, с около 2,5-милионно население. Около град Касур има много пещи за изпичане на тухли, там работят и работилници за щавене на кожи, в града има стотици малки фабрики за производство на обувки и ателиета за бродиране. Във всички тях работят деца, което ги прави уязвими за посегателства. През 2015 г. в града бе разкрита широка престъпна мрежа за детска порнография, процъфтявала близо 10 г. и експлоатирала около 250 деца. Някои от тях били принуждавани към секс под заплаха с огнестрелно оръжие.\r\n\t \r\n\tЗайнаб бе отвлечена в началото на януари, докато отивала на уроци по Корана. Баща й, Мохамед Амин Ансари, обвини полицията, че не е предупредила местните жители за върлуващия в града сериен убиец. \"Хората не говорят за сексуални посегателства\", каза той.\r\n\t \r\n\tЕдва след преживения шок от случая със Зайнаб се появиха новините и за други отвлечени и изнасилени деца в Касур. Подтикната от надигналото се недоволство, полицията направи тестиране на жертвите и откри идентична ДНК върху осем от децата, само едно от които не бе убито. Сега следователите твърдят, че издирват сериен изнасилвач и убиец.\r\n\t \r\n\tВъв вторник бе обявено, че има арестуван заподозрян за убийството на Зайнаб. Говорител на провинциалното правителство на щата Пенджаб идентифицира задържания като Мохамед Имран и добави, че той е бил арестуван край Касур. Още не е ясно дали същият е заподозрян и за убийството на останалите осем деца.\r\n\t \r\n\tСлед това съобщение бащата на Зайнаб в интервю за местна телевизия поиска злодеят да бъде обесен.\r\n\t \r\n\tСред осемте жертви е и 5-годишната Айша. Баща й Мохамед Асиф каза, че още миналата година, веднага след отвличането й, се е обърнал към полицията с искане тя да бъде открита. \"Те не проявиха никакъв интерес. Бяха по-заинтересувани случаят да не се разчуе\", каза той пред АП. Два дни след изчезването й тялото на детето било открито със следи от изнасилване и мъчения.\r\n\t \r\n\tЕдинственото оцеляло от осемте е 6-годишно момиченце, открито от бездомник, докато ровел в кофа за боклук край пазар за зеленчуци. Тя била отвлечена преди 15 часа и през това време била измъчвана. По ръцете и краката й имало следи от гасене на цигари, била и със сериозно нараняване на главата. Сега е в болница в съседния град Лахор, не може да седи, да държи главата си изправена, нито да говори. Баща й Мохамад Асан казва, че само плаче.\r\n\t \r\n\tСпоред него нападението срещу дъщеря му е било игнорирано в медиите до случая със Зайнаб.\r\n\t \r\n\tАдвокат Абид, който води делото, твърди, че през последната година в района на Касур има най-малко 20 случая на отвлечени, изнасилени и убити деца. В кантората си той показа на АП полицейските доклади, които събрал за 15 от тях.\r\n\t \r\n\tКато цяло през 2016 г. в Пакистан са регистрирани 4139 случая на сексуални посегателства срещу деца, съобщава \"Сахил\" - организация, документираща насилието срещу деца в страната. Тя е установила този брой въз основа на съобщения в пакистанските медии.\r\n\t \r\n\tПовечето случай обаче изобщо остават нерегистрирани, каза изпълнителният директор на \"Сахил\" Мунизае Бано.\r\n\t \r\n\tСлучаят със Зайнаб обаче повдигна завесата. Редица добре известни жени решиха да говорят с надеждата, че като разкажат собствените си перипетии, ще бъдат последвани и от други. Сред тях е и актрисата и активистка на движението за защита на децата Надя Джамил. която каза, че гневът и удивлението й от мълчанието са я накарали да разкаже в Туитър за сексуалните посегателства, които е преживяла като дете.\r\n\t \r\n\tСъщото направи и Фриеха Алкаф - организатор на събития, модел и актриса, която също разказа в Туитър за посегателствата, които е трябвало да понесе на 6-годишна възраст. Според нея ужасната смърт на Зайнаб е катализатор за превъзмогване на срама и страха, които карат жертвите и техните родители да мълчат. \"Вече нищо не може да ни спре (да говорим)\", подчерта тя.\r\n\t \r\n\tСпоред адвокат Абид обаче промяната все още не е необратима. Откровеното говорене за сексуалните посегателства вероятно ще предизвика отпор от страна на религиозните консерватори и от много родители, които са против обсъждането на сексуални въпроси. Те стриктно се придържат към традициите, забраняващи общуването между половете, и смятат, че момичетата са длъжни да пазят \"честта на семейството\" и дори оправдават убийство на момиче, което се е омъжило по любов.\r\n\t \r\n\t \r\n\tБащите Асиф и Асан, чиито деца са сред жертвите в Касур, казват, че приоритет за тях е залавянето на серийния убиец. \"Не искаме да бъдат откривани още тела на наши деца\", каза Асиф.", "date": "2018.01.24", "title": "Убийството на момиче накара пакистанките да надигнат глас за сексуалните посегателства"}
{"url": "http://www.mediapool.bg/yunker-otmeni-uchastieto-si-v-davos-poradi-grip-news274679.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер отмени участието си в Световния икономически форум в Давос поради заболяване, съобщи в сряда говорителят на комисията Маргаритис Схинас.\r\n\t\r\n\t\"Председателят Юнкер има стомашен грип и затова не може да отиде в Давос\", каза той пред журналисти в Брюксел.\r\n\t \r\n\tТази година по настояване на Юнкер Еврокомисията съкрати участието си на форума в Давос и там ще пристигнат само 6 еврокомисари. Миналата година в Давос отидоха 12 комисари.", "date": "2018.01.24", "title": "Юнкер отмени участието си в Давос поради грип"}
{"url": "http://www.mediapool.bg/biznesat-boikotira-sreshta-za-poskapnaliya-tok-news274652.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧетирите национално представени бизнес организации са отказали среща с енергийния министър, насрочена за сряда, на която да се обсъдят техните притеснения от повишените цени на електроенергията на свободния пазар. Те настояват за намесата на премиера и парламента, става ясно от писмо на Асоциацията на организациите на българските работодатели (АОБР). Според нея е безсмислена предвидената среща с участието на държавните производители на ток АЕЦ \"Козлодуй\", ТЕЦ \"Марица Изток 2\" и \"Националната електрическа компания\", на асоциациите на търговците на ток, енергийния регулатор и двата синдиката.\r\n\tВ писмото си за  в срещата АОБР посочва, че вече е имало две подобни срещи, но те не са довели до никаква промяна в ситуацията в българската енергетика и \"особено около неприемливите отклонения на \"либерализирания\" пазар на електроенергия\".\r\n\tДрамата с необоснованото и спекулативно повишаване на цените на тока на свободния пазар за бизнеса с до 60 процента се завихри в средата на декември 2017 г. Работодателските организации обявиха, че им се предлагат цени от 115/120 лв./Мвтч, докато в същото време борсата за търговия се електроенергия отчита цени от 75-76 лв. Според бизнеса проблемът е заради продадени от държавните електроцентрали през есента количества ток с доставка през 2018 г. на техните собствени платформи, липсата в момента на свободни количества и машинации. От енергийното министерство обаче твърдят, че има енергия на свободния пазар и дори дадоха данни как обеми на държавните дружества остават не продадени на борсата.\r\n\tЗаради проблема, Комисията за защита на конкуренцията  и изготвянето на секторен анализ, който трябва да покаже дали има злоупотреби с пазарни позиции и картелни споразумения за цени.\r\n\tОт енергийното министерство и Комисията за енергийно и водно регулиране обявиха, че сегашните проблеми с цените на свободния пазар няма да се отразят върху тези на регулирания пазар за бита и малкия бизнес, които се определят от регулатора, и да има драстично поскъпване на електроенергията от 1 юли 2018 г.\n\n\r\n\tВсе пак от енергийното ведомство са решили да продължат да търсят решения на проблема, заради който бизнес организациите заплашват да излязат на протест в началото на февруари.\r\n\tРаботодателите посочват, че отказът им да участват в новата, насрочена за сряда следобед, среща не е лично отношение нито към Министерството на енергетиката, нито към политическото му ръководство.\r\n\t\"Ние не се съмняваме в желанието Ви за диалог, но не смятаме, че възникналите проблеми могат да бъдат решени на нивото на Министерството на енергетиката. От наша гледна точка, тези проблеми вече могат да се решат само на най-високо ниво в йерархията на изпълнителната власт, във взаимодействие с Комисията по енергетика в Народното събрание и ръководствата на парламентарните групи\", пише в писмото на организациите, които още в понеделник поискаха среща с премиера Бойко Борисов по проблема с цената на тока..\r\n\tОрганизациите посочват, че \"няма никакъв смисъл да водим разговори с тези, които спекулират на пазара и създават настоящата опасна ситуация, в това число и с ръководителите на предприятията от държавния енергиен олигопол\". \"Това ще бъде единствено загуба на време и създаване на погрешно впечатление у обществеността, че се предприемат някакви действия\", посочва се в писмото на работодателите.\r\n\tТе припомнят как през юни 2015 г. се  срещу повишените тогава цени на тока\r\n\t\"Ние сме изключително огорчени, че може би ще ни се наложи за ВТОРИ път през последните години да излезем на открит протест срещу ситуацията в българската енергетика. Вече имахме възможността да демонстрираме силата на единомислието между българските работодатели и работниците в предприятията на организирания бизнес. Всички помним как над 200 000 души протестираха в големите градове и София срещу безобразното повишаване на ценовата добавка \"Отговорност пред обществото\", с която се финансират привилегиите на така наречените \"американски топлоцентрали\" и на производителите на електроенергия от ВЕИ и чрез когенерация\", пише още асоциацията ,в която членуват КРИБ, БСК, АИКБ и БТПП..\r\n\tНакрая те заявяват, че смятат да водят по-нататъшните разговори и консултации на адекватно на проблема ниво и допълват, че биха оценили съдействието на енергийното ведомство за провеждането на такива, очевидно с Бойко Борисов.\r\n\tМалко по-късно от коалицията между Реформаторския блок и партията \"Глас Народен призоваха енергийния министър да възложи проверка на АЕЦ \"Козлодуй\", НЕК и ТЕЦ \"Марица Изток 2\", която да установи дали дружествата използват нелоялни търговски практики, дали са налице картелни споразумения помежду им или с някои от търговците на пазара, както и дали изкуствено се създават дефицити в предлагането на електроенергия в определени периоди на засилено търсене, с цел завишаване на цените.\r\n\tТе искат още Петкова да предложи система, която да осигури по-голяма конкуренция сред производителите на ток. Аргументът им е, че когато 3 държавни дружества предлагат повече от 90% от търгуваната енергия на борсата, е много по-лесно да се картелират или да съгласуват помежду си търговското си поведение.\r\n\tДруго тяхно настояване е да се предприемат действия за изпълнението на новото законово изискване – от 1 януари всичси електроцентрали с мощност над 5 МВ да търгуват на борсата свободните си от регулирания пазар и дългосрочни договори обеми. Преди два дни директорът на борсата Константин Константинов заяви пред медии, че трите държавни централи спазват това изискване, очаква се да растат допълнително предлаганите на този пазар количества заради законовото задължение.", "date": "2018.01.24", "title": "Бизнесът бойкотира среща за поскъпналия ток"}
{"url": "http://www.mediapool.bg/dalgogodishen-chlen-na-alternativa-za-germaniya-prie-islyama-i-se-ottegli-news274680.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДългогодишен член на германска националистическа партия \"Алтернатива за Германия\" се оттегли от партийния пост, който заемаше, след като прие исляма, предаде Асошиейтед прес.\r\n\t \r\n\tАртур Вагнер бе член на провинциалното бюро на партията в провинция Бранденбург, Източна Германия.\r\n\t \r\n\tГоворителят на партията Даниел Фризе потвърди, че Вагнер се е оттеглил преди две седмици и каза, че това е станало по лични причини. Той допълни, че е разбрал, че Вагнер е приел исляма, едва след като той се оттеглил от партийния пост.\r\n\t \r\n\t\"Алтернатива за Германия\" водеше кампания срещу риска от ислямизация на страната заради притока на имигранти и високата раждаемост сред мюсюлманите в Германия.\r\n\t \n\n\r\n\tБерлинският в. \"Тагесшпигел\" съобщи в сряда, че Вагнер, който стана член на \"Алтернатива за Германия\" малко след основаването й през 2013 г., в миналото е играел активна роля в група, подпомагаща бежанците.", "date": "2018.01.24", "title": "Дългогодишен член на \"Алтернатива за Германия“ прие исляма и се оттегли"}
{"url": "http://www.mediapool.bg/papata-kritikuva-falshivite-novini-i-prizova-zhurnalistite-da-sledvat-misiyata-si-news274681.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПапа Франциск нарече фалшивите новини зло и призова журналистите да изпълняват мисията си в търсене на истината, предадоха световните агенции. Главата на Римокатолическата църква направи това в нов документ, посветен на темата за социалните комуникации.\r\n\t \r\n\tПосланията на папата, посветени на социалните комуникации, се публикуват ежегодно, по традиция няколко месеца преди Световния ден на социалните комуникации, установен от Католическата църква и отбелязван на 13 май.\r\n\t \r\n\tНовият документ е озаглавен \"Истината ще ви освободи - Фалшивите новини и журналистиката за мира\". В него Франциск казва, че първите фалшиви новини датират от библейски времена, когато Ева била изкушена да вземе ябълка от Райската градина въз основа на дезинформация от дявола, приел образа на змия.\r\n\t \r\n\t\"Стратегията на този изкусен \"баща на лъжите\" е мимикрията, тази лукава и опасна форма на съблазън, която си пробива път към сърцата на хората с фалшиви и примамливи аргументи\".\n\n\r\n\t \r\n\tПапата допълва, че журналистите и потребителите на социални медии трябва да отбягват и да разобличават манипулативните \"змийски тактики\", които подстрекават към разделение с цел обслужване на политически и икономически интереси.\r\n\t \r\n\t\"Фалшивите новини са знак за нетолерантно и свръхчувствително поведение и водят само до разпространяване на арогантност и ненавист. Това е крайният резултат от неистината\", казва папата в първото си подобно послание, посветено на темата за фалшивите новини.\r\n\t \r\n\tДокументът бе публикуван след месеци на дебати за това до каква степен фалшивите новини може да са повлияли на кандидатпрезидентската кампания в САЩ през 2016 г. и избирането на Доналд Тръмп за президент.\r\n\t \r\n\t\"Разпространението на фалшиви новини може да послужи за напредъка на определени цели, да повлияе на взимането на политически решения и да служи на икономически интереси\", пише папата, осъждайки \"манипулативното използване на социалните мрежи\" и други форми на комуникация.\r\n\t \r\n\t\"Тези фалшиви, но звучащи правдоподобно новини са \"подвеждащи\", защото приковават вниманието на хората, като се позовават на стереотипите и на общите социални предубеждения като експлоатират моментни емоции, като страха, презрението, гнева и фрустрацията\", допълва главата на Римокатолическата църква.\r\n\t \r\n\tТой предупреждава, че неверните истории се разпространяват толкова бързо, че дори опроверженията на властите често пъти не могат да попречат да бъдат причинени щети и много хора са изложени на риска да \"станат неволни съучастници в разпространението на пристрастни и безпочвени идеи\".\r\n\t \r\n\tПапата призовава за образование, което да помага на хората да различават истинските от фалшивите новини, да оценяват и да разбират новините, така че да разпознават фалшивите.\r\n\tФранциск припомни, че журналистиката не е просто работа, а е мисия, че журналистите носят особената отговорност за спиране на фалшивите новини.\r\n\t \r\n\t\"Насред подхранването на бесове и трескавото търсене на сензационни новини журналистите трябва да помнят, че най-важното за информацията не е скоростта, с която тя е съобщена, или въздействието й върху аудиторията, най-важното са хората\", казва папата.\r\n\t \r\n\tТой допълва, че журналистите трябва по-малко да се концентрират върху сензационните новини, а повече върху изтъкването на причините за конфликтите.\r\n\t \r\n\tФранциск разкритикува тази журналистика, която той нарича \"сладникава\" и която отказва да признае съществуването на сериозни проблеми или има привкус на сантименталност.\r\n\t \r\n\tВ документа папата цитира и откъс от романа \"Братя Карамазови\" на Достоевски, един от любимите му автори. Този пасаж гласи, че хората, които лъжат себе си и които се вслушват в своите собствени лъжи стигат до такова състояние, че вече не могат да различат истината в тях или около тях и така губят цялото уважение към себе си и към другите.", "date": "2018.01.24", "title": "Папата критикува фалшивите новини и призова журналистите да следват мисията си"}
{"url": "http://www.mediapool.bg/novi-funktsii-v-ios-idvat-naprolet-news274682.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Епъл\" (Apple)  в сряда информация за очакваните нововъведения от надграждането до iOS 11.3 за iPhone и iPad тази пролет. Основните подобрения са свързани с информацията за състоянието на батерията, нейното управление и въвеждането на медицинска информация в приложението за здраве.\r\n\tiPhone батериите се превърнаха в обект на дискусии, , че вероятно \"Епъл\" изкуствено намалява производителността на по-старите телефони чрез новите ъпдейти. От компанията обясниха умишленото забавяне с остаряването на батерията и нейния влошен ресурс. В резултат производителят се зае да подменя акумулаторите на някои телефони срещу по-ниско заплащане. Последната актуализация ще показва здравето на батерията на телефона ви, както и дали е необходим ремонт. Нещо повече, потребителите ще могат да сами да включват и изключват режимите за икономия, по тяхна преценка.\r\n\tОсвен това, \"Епъл\" въвежда подобрения в ARKit, интерфейсът за разработчици на приложения с обогатена реалност (augmented reality). ARKit 1.5 ще може да разпознава вертикални повърхности като стени и врати, както и обекти с неправилна форма, като например холна маса. Преживяването в добавената реалност ще се подобри и с 50% по-голяма резолюция и подобрено интегриране на заобикалящия свят. Предвидена е и възможност за разпознаване на обекти като картини и постери, които да бъдат моделирани с други изображения.\r\n\tОт компанията представиха и новата система Health Records (Здравни записи). Това приложение позволява въвеждането, обработката и управлението на здравните данни от болници, клиники и лаборатории. Идеята е всички болнични картони, резултати от изследвания и т.н. да са на едно място и да се управляват и следят лесно. Сигурността на програмата ще се осигурява чрез криптиране на информацията за потребителя.\r\n\tЪпдейтът ще бъде достъпен тази пролет за iPhone 5s и по-новите смартфони, както и за сериите iPad от пето поколение и по-нови.", "date": "2018.01.24", "title": "Нови функции в iOS идват напролет"}
{"url": "http://www.mediapool.bg/mo-tarsi-360-balgari-da-se-uchat-da-strelyat-news274683.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на отбраната търси 360 български граждани да преминат едномесечна начална военна подготовка, в която да се научат да стрелят, да оказват първа медицинска помощ, да тренират и да се запознаят със задълженията на войниците.\r\n\tОрганизирани са четири курса в Единния център за начална военна подготовка в Плевен, в Националния военен университет \"Васил Левски\" във Велико Търново и във Висшето военноморско училище \"Н. Й. Вапцаров\" във Варна, съобщиха от ведомството.\r\n\tКандидатите трябва да са пълнолетни български граждани, да са годни физически и психологически за военна служба и да не са осъждани.\r\n\tЗа  МО ще им осигури настаняване, хранене и униформа, безплатно медицинско обслужване и задължително застраховане.\r\n\tМиналата седмица военният министър Красимир Каракачанов обяви плановете си за въвеждане на доброволна казарма, въпреки че досега не е представил никакви разчети как това ще се случи.\n\n\r\n\tОсвен това \"Обединените патриоти\" настояват и за връщането на задължителната казарма, но управляващата партия ГЕРБ отхвърля тази идея.\r\n\tПредвижда се първият курс по начално военно обучение да се състои в Единния център за начална подготовка в Плевен в периода 12 март - 5 април т.г. Кандидатите могат да подадат документи до 16 февруари във военните окръжия в областните градове, отдел \"Столичен\" - за София, отдел \"София-област\" - за Софийска област, или в офисите за водене на военен отчет в общините/районите.\r\n\tСледващият курс по начална военна подготовка ще бъде в Националния военен университет във Велико Търново в периода 10 април - 4 май, а документи на желаещите кандидати се приемат до 26 февруари.\r\n\tПредвижда се курс по начална военна подготовка да се състои във Висшето военноморско училище \"Н. Й. Вапцаров\" във Варна в периода 23 юли - 17 август, като срокът за подаване на документи е до 8 юни т.г.\r\n\tПоследният за тази година курс ще се състои в периода 1 - 26 октомври 2018 г. в Единния център за начална подготовка в Плевен, за който кандидатите могат да подадат документи до 17 август.\r\n\tОт Министерството на отбраната не са посочили какви ще бъдат разходите за осигуряването на началната военна подготовка.", "date": "2018.01.24", "title": "МО търси 360 българи да се учат да стрелят"}
{"url": "http://www.mediapool.bg/merkel-v-davos-es-tryabva-da-govori-s-edin-glas-na-svetovnata-stsena-news274685.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзолацията и протекционизмът не са решения на икономическите предизвикателства, пред които са изправени страните в света. Това заяви германският канцлер Ангела Меркел пред Световния икономически форум в Давос, ден преди пристигането на американският президент Доналд Тръмп, предаде Ройтерс.\r\n\t\r\n\tЕвропа не трябва да се оплаква, когато други страни като САЩ реформират данъчните си системи, а вместо това трябва да отговори със собствени реформи, каза тя. И отбеляза усилията на Франция и Германия за създаване на общ режим на корпоративните данъци и заяви, че европейските страни трябва да се справят с по-конкурентна данъчна среда.\r\n\t \r\n\tРешението на Обединеното кралство да напусне ЕС поражда необходимост останалите страни членки да говорят с един глас на световната сцена, отбеляза канцлерът, цитирана от Асошиейтед прес.\r\n\t \r\n\tТя посочи, че е непредубедена за вида партньорство, което ЕС може да разработи с Великобритания след Брекзит. Въпреки това канцлерът подчерта, че в тези преговори не могат да се правят компромиси с основните принципи на ЕС и отново заяви, че достъпът до единния пазар на ЕС е обвързан със свободата на движение.\r\n\t \r\n\tОстаналите 27 членки трябва да имат един един глас във външната политика, \"ако европейците искат да бъдат възприемани сериозно\", заяви германският лидер.\n\n\r\n\t \r\n\tЕС трябва да развие по-силна и по-единна външна политика. \"Трябва да поемем по-голяма отговорност, трябва да вземем съдбата си в собствените си ръце\", отбеляза тя, цитирана от ДПА.\r\n\t \r\n\tПо думите й ЕС е бил твърде нерешителен пред лицето на заплахи като екстремистите от \"Ислямска държава\", кризите в Африка и войната в Сирия.\r\n\t \r\n\tСъщевременно канцлерът предупреди Евросъюза да не се затваря за миграцията.\r\n\t \r\n\t\"Още от времето на Римската империя, още от времето на Великата китайска стена знаем, че само това да се изолираш не помага\", заяви Меркел, застъпвайки се за международно сътрудничество, развитие и спазване на световните договори.\r\n\t \r\n\tДесният популизъм в Европа е отрова, причинена от нерешени проблеми, допълни Меркел.\r\n\tТя изрази надежда, че подкрепата за такива партии няма да продължи да нараства и посочи, че правителството й се опитва да постави десния популизъм под контрол, отбелязва АП.", "date": "2018.01.24", "title": "Меркел в Давос: ЕС трябва да говори с един глас на световната сцена"}
{"url": "http://www.mediapool.bg/nov-seksskandal-raztrese-london-news274686.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъветник в британското министерство на образованието подаде оставка заради разрастващ се скандал за сексуален тормоз на жени, наети като персонал на запазена само за мъже благотворителна проява за набиране на средства миналата седмица в Лондон, предаде Асошиейтед прес.\r\n\t \r\n\tДържавният министър в образователното министерство Ан Милтън съобщи, че Дейвид Мелър, съпредседател на проявата на Клуба на Президентите, се оттегля от поста на съветник в министерството след разкрития от разследване на в. .\r\n\t \r\n\tВестникът съобщи, че някои от 130-те жени, ангажирани да се грижат за обслужването на около 360 бизнесмени, видни политици и финансисти, се оплакали, че на галавечерята са били подложени на сексуални посегателства, като опипване, нецензурни коментари, неприлични предложения и поведение, посочва Ройтерс.\r\n\t \r\n\tНякои от жените съобщили, че многократно им били отправяни покани \"да се включат във вечеря в спалните\".\r\n\t \r\n\t\"Файненшъл таймс\" изпратил тайно двама души на проявата. Според вестника на наетите жени било казано да облекат оскъдни черни рокли със съответното бельо и да носят \"секси\" високи обувки, преди да преминат под строй пред надаващите викове на одобрение мъже. Те казали, че всички е трябвало да подпишат договор за поверителност от пет страници, от който не получили екземпляр.\r\n\t \n\n\r\n\t\"Файненшъл таймс\" посочва, че Клубът на Президентите има двама съпредседатели - лондонският предприемач на недвижими имоти Брус Ричи и Дейвид Мелър, който има фирма за луксозни стоки, същевременно управлява мрежа от училища и е неизпълнителен член на управителното тяло на образователното министерство.\r\n\t \r\n\tПубликацията на вестника предизвика всеобщо възмущение и спешни дебати в парламента.\r\n\tПред Камарата на общините Ан Милтън осъди остро описаното поведение и изрази изумление, че през 21-ви век е възможно да се случва подобно нещо.\r\n\t \r\n\tГоворител на британската министър-председателка Тереза Мей каза, че тя се почувствала неловко, четейки изнесеното от вестника.\r\n\t \r\n\t\"Министър-председателката се почувства неудобно от съобщенията, които прочете тази сутрин. Казвам \"съобщенията\" отчасти понеже е ясно, че става дума за събитие, на което тя не би могла да бъде поканена, защото е жена\", каза пред репортери говорителят, цитиран от Ройтерс.", "date": "2018.01.24", "title": "Нов сексскандал разтресе Лондон"}
{"url": "http://www.mediapool.bg/nevazmozhno-e-iztrivane-na-300-000-faila-ot-aktsiznata-sistema-tvardi-razrabotchikat-y-news274687.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФирмата, разработила Българската акцизна централизирана информационна система (БАЦИС), защити продукта си два дни, след като на изслушване в парламента главният прокурор Сотир Цацаров заяви, че манипулации и то така, че да няма следа.\r\n\t\"БАЦИС никога не е била обект на кибер престъпление било чрез външна или вътрешна намеса\", посочва в становище, разпространено до медиите, Горан Ангелов, управител на \"Ай Би Ес България\" ЕООД, разработила системата.\r\n\tСпоред него \"твърденията, че в БАЦИС са създадени условия за манипулиране или заличаване на данни с цел набавяне на финансова облага и/или директна измама\r\n\tс акцизни стоки са напълно несъстоятелни\". Подобни действия биха изисквали промяна на данните не в една, а в няколко системи в Агенция \"Митници\", както и в\r\n\tсистемата на НАП, посочва Ангелов.\r\n\tСпоред него е мит, че са изтрити 300 000 документа от БАЦИС. \"Практически подобно нещо е невъзможно да се осъществи без да спре изцяло да функционира системата. Информацията се разпространява на толкова много места и така е обвързана, че дори изтриване или модифициране само на един документ би довело до проблеми, които ще възпрепятстват работата й\", посочва шефът на компанията.\r\n\tСпоред Горан Ангелов е мит и хипотезата, че всички могат да получат достъп до БАЦИС с проста парола.\r\n\t\"Всички потребители на системата (вътрешни за Агенция \"Митници\" или външни) още с пускането на системата в експлоатация са влизали само чрез квалифициран електронен подпис (КЕП) и ПИН код, което е стандарт в Агенция \"Митници\", коментира шефът на фирмата. По думите му самата мрежова инфраструктура в Агенция \"Митници\" (АМ) е реализирана като трислоен зонов модел, тоест най-външният слой сървъри няма достъп до вътрешните, където на практика работи БАЦИС.\r\n\tАнгелов коментира и 9-те слабости на системата, посочени от ДАНС, като според него \"в никакъв случай не може да се твърди, че те застрашават финансовата и икономическа сигурност на държавата\".\r\n\t\"Станахме свидетели на медийна истерия, която бе подклаждана от спекулативни твърдения на определени лица. Основна причина за това според мен бе класифицирането на доклада на ДАНС като секретен\", коментира Григор Ангелов.\r\n\t\"Опитите за компрометиране в публичното пространство на една от ключовите информационни системи в държавата могат да изпълняват единствено частни корпоративни интереси. Тези опити видимо се правят и с надеждата за извличане на необосновани политически дивиденти\", смята още управителят на \"Ай Би Ес България\".", "date": "2018.01.24", "title": "Невъзможно е изтриване на 300 000 файла от акцизната система, твърди разработчикът й"}
{"url": "http://www.mediapool.bg/slavi-trifonov-za-referenduma-na-ninova-otkoga-be-kako-news274688.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТелевизионният водещ Слави Трифонов използва инициативата на БСП за свикване на референдум за Истанбулската конвенция, за да осмее позицията на левицата покрай референдума за промяна на избирателната система.\r\n\tПрез миналата година БСП отхвърли идеите на Слави Трифонов за въвеждане на мажоритарна избирателна система, въпреки че тя бе подкрепена на референдум от близо 2.5 млн. българи. Общо в допитването участваха 3.5 млн. души.\r\n\t\"Уважаеми съграждани, всеки ден новини, но днес една новина направо ме сащиса. Корнелия Нинова иска референдум! Референдум за Истанбулската конвенция. Откога, бе, како? Откога приемаш референдума за някаква форма на демокрация?\", попита Слави Трифонов в профила си във Фейсбук. В момента водещият работи по проект за промяна на политическата класа в България с нови лица.\r\n\t\"Ами, нали един референдум с гласували 3 милиона и половина българи за тебе не съществува? Според теб, такъв референдум няма, защото не ти изнася. Но понеже искаш да трупаш точки с народна любов, референдум за Истанбулската конвенция може да има. Много избирателно, бе!\", пише Трифонов.\r\n\tТой допълва: \"Уважаеми български политици. Не, това не трябваше да го казвам. Български политици, колкото и емоционално да звучи и колкото и да се напрягате - всъщност вие будите само съжаление и отвращение\".", "date": "2018.01.24", "title": "Слави Трифонов за референдума на Нинова: Откога, бе, како?"}
{"url": "http://www.mediapool.bg/asya-petrova-sumista-ot-kilarite-e-tarsil-pari-za-otmashtenie-news274689.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсъденият на доживотен затвор като член на бандата за мокри поръчки \"Килърите\" – Петър Стоянов-Сумиста е търсил спешно пари с цел отмъщение. Това заяви в сряда заместник-главният прокурор Ася Петрова, която бе наблюдаващ прокурор по въпросното дело.\r\n\tПовод за изказването ѝ станаха спекулациите около разстрела на близкия до ГЕРБ бизнесмен Петър Христов, свързващи покушението с евентуално отмъщение от разбитите при първия кабинет на Бойко Борисов банди на \"Наглите\" и \"Килърите\". Както е известно, Христов е съдействал за залавянето на групата за отвличания, а има данни и, че е проявявал сериозен интерес по другия казус.\r\n\t\"Вярвам, че службите работят. Би трябвало да работят. Победени в съдебния процес, който приключи с доживотни присъди, е логично да очакваме, че осъдени лица с доживотни присъди ще търсят отмъщение. Това е логично\", коментира лаконично Петрова.\r\n\tТя не коментира има ли наистина той принос към разследването, но призна, че през годините след задържането на \"Килърите\" е имало информация, че те мислят за отмъщение, включително и спрямо бившия зам.-шеф на ГДБОП Валентин Цоновски. Сигнал е имало и след окончателните доживотни присъди на Петър Стоянов-Сумиста, Васил Костов-Кеца и Георги Вълев.", "date": "2018.01.24", "title": "Ася Петрова: Сумиста от \"Килърите\" е търсил пари за отмъщение"}
