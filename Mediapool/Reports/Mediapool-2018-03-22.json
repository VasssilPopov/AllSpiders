{"url": "http://www.mediapool.bg/gratskiyat-vanshen-ministar-pristigna-na-simvolichno-poseshtenie-v-skopie-news277114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръцкият външен министър Никос Кодзияс пристигна на официално посещение в Скопие в четвъртък вечерта, където ще продължи преговорите за името на Македония.\r\n\tТой дойде с първия директен полет от Атина за последните 12 години и кацна на летището в македонската столица, което доскоро носеше името на Александър Македонски, но бе прекръстено на \"Скопие\" в знак на добра воля от страна на Македония да реши спорните въпроси с Атина.\r\n\tГръцкият външен министър ще разговаря утре с Никола Димитров, с премиера Зоран Заев, с вицепремиера Буяр Османи, с председателя на парламента Талат Джафери, с лидерите на ВМРО-ДПМНЕ и ДСИ Христиан Мицкоски и Али Ахмети.\r\n\tПо време на разговорите ще бъдат обсъдени позициите на Скопие и Атина по въпроса за името и представеното по-рано тази седмица проектоспоразумение от гръцка страна.\r\n\tНа практика това са и предложените от международния посредник на ООН в спора Матю Нимиц:\n\n\r\n\tРепублика Северна Македония\r\n\tРепублика Нова Македония\r\n\tРепублика Горна Македония\r\n\tРепублика Вардарска Македония\r\n\tРепублика Македония (Скопие)\r\n\tПреди два дни македонският външен министър Никола Димитров съобщи, че и Македония е запознала Гърция със своите предложения.\r\n\t\"Честно е да призная, че има различия между нашето и гръцкото предложение. Но, ако имаме еднаква цел ще успеем да преодолеем тези различия\", каза Никола Димитров.\r\n\tОсвен към името Атина има претенции и към македонската конституция, която според гърците допуска присъединяване на съседни територии.\r\n\tМакедония се надява, че спорът ще бъде решен навреме, за да получи препоръка за започване на преговори с ЕС през юни и потвърждение на поканата за членство в НАТО през юли тази година.", "date": "2018.03.22", "title": "Гръцкият външен министър пристигна на символично посещение в Скопие"}
{"url": "http://www.mediapool.bg/zavodite-stavat-rezervni-energiyni-moshtnosti-news277091.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсе пак \"Електроенергийният системен оператор\" (ЕСО) е поискал от енергийния министър да повиши енергийните мощности студен резерв от сегашните 500 на 650 МВ средногодишна  разпологаемост. Това стана ясно от съобщение на Министерството на енергетиката след среща с представители на бизнес организациите в четвъртък.\r\n\tРаботодателите алармираха миналата седмица за подготвяното  за активиране при нужда.  Според тях това се прави, за да се намести на пазара преминаващата от въглища на природен газ ТЕЦ \"Варна\". Очакванията бяха за удвояване на студения резерв. Министър Теменужка Петкова преди седмица бе уклончива и каза, че това зависи от анализа на ЕСО. Тя обаче припомни как през януари 2017 г. се наложи спирането на износа на ток, за да се осигури вътрешното потребление, след като част от централите студен резерв не успяха да се задействат. Петкова отбеляза също важността на ТЕЦ \"Варна\" за енергийната мрежа.\r\n\tСега обявеното повишаване наистина е минимално, но ако бъде прието от министъра, ще се отрази в таксата за достъп до мрежата на държавния преносен оператор, която е част от крайната цена на тока.\r\n\tОт енергийното ведомство посочват, че повишаването на студения резерв е за да се осигури надеждността на електроснабдяването и сигурността на електроенергийната система.\r\n\tВ рамките на повишеното количество обаче е предвидено и участие на индустриалните потребители в резерва. Това означава, че предприятията също могат да участват търговете за осигуряване на студен резерв, но това ще става чрез ангажименти при поискване от страна на ЕСО да ограничават или спират свои производствени мощности, за да намалят потреблението си и да осигурят свободни количества електроенергия в системата.\r\n\tТова е и по-бързият начин за покриване на нуждите при рязко повишено потребление на ток, когато има големи студове или има аварии в електроцентрали и има недостиг на енергия. Включването на заделените на стендбай режим електропроизводствени мощности отнема часове, което в извънредни ситуации може да се окаже критично. За това, че са готови да намаляват потреблението си при нужда, на предприятията ще бъде плащано.\r\n\tДопускането на заводи до осигуряването на студения резерв ще стане възможно от юли 2018 г. с промяна в правилата за управление на електроенергийната система. Така бизнесът, който отдавна настоява да бъде допуснат до студения резерв, постига напредък и по тази тема, след като под неговия натиск започнаха поправки в закона за енергетиката, ускоряващи освобождаването на пазара на ток у нас.\r\n\tПо време на срещата е било обсъдено и ускоряването на проекта за газификация на компаниите, осъществяващи дейност в района на Средногорието. Това също е отдавна дискутирана тема от големите минни компании в региона, които по този начин ще намалят вредните емисии във въздуха и подобрят ефективността си. Министър Петкова уверила представителите на бизнеса, че изграждането на необходимия газопровод е сред приоритетните проекти за държавния газов оператор \"Булгартрансгаз“.", "date": "2018.03.22", "title": "Заводите стават резервни енергийни мощности"}
{"url": "http://www.mediapool.bg/za-5-g-nivite-u-nas-sa-poskapnali-pochti-dvoino-news277084.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦената на земеделската земя у нас се е повишила почти двойно за петгодишен период. Това се вижда от  за цените и наемите на земеделска земя в ЕС през 2016 г.\r\n\tПрез 2011 г. един хектар /1 хектар е равен на 10 декара/ земеделска земя у нас е струвал средно около 2100 евро, докато през 2016 г. цената му се е покачила почти до 4000 евро.\r\n\tНай-скъпо се е продавала земята у нас в Североизточния район, където един хектар се е търгувал почти за 6000 евро през 2016 г., при цена от 2800 евро през 2011 г.\r\n\tВисоки цени държи и земята в Северен централен район - 4600 евро за хектар през 2016 г. при цена от 2300 евро през 2011 г.\r\n\tВ Северозападния район земеделската земя се е търгувала за около 3 800 евро за хектар /2016 г./, при 2200 евро /2011 г./. Съотношението за Югоизточния район е 3600 евро за хектар /2016 г./, при 1400 евро /2011 г./.\n\n\r\n\tПочти непроменена, а дори и поевтиняла, се оказва земеделската земя в Югозападния район - 1166 евро през 2016 г., при цена от 1190 евро през 2011 г.\r\n\tАрендата на един хектар земеделска земя у нас се е покачила средно с над 60 процента в границите на отчитания 5-годишен статистически период - от 153 евро за хектар през 2011 г. - до средна цена от 225 евро през 2016 г.\r\n\tСевероизточният район отново държи челно място по най-високи цени на аренда за земеделска земя - 327 евро на хектар. Югозападният район е с най-ниски цени за аренда на земеделската земя - 112 евро за хектар през 2016 г., отчита Евростат.\r\n\t\r\n\tХоландия отчита на национално ниво най-скъпата покупна цена на един хектар обработваема земя в ЕС през 2016 г. - средно по около 63 000 евро за хектар.\r\n\tНай-висок растеж в цените на обработваемата земеделска земя за периода 2011 - 2016 г. е отчетен в няколко страни членки на ЕС: Чехия /трикратно увеличение/, Естония, Латвия и Унгария - двойно увеличение.\r\n\tНай-ниско национално ниво за земеделска земя е регистрирано в Румъния - един хектар земеделска земя е струвал средно около 2000 евро през 2016 г.\r\n\tНай-скъпата земеделска земя на регионално ниво в целия ЕС през 2016 г. е била регистрирана в района на Лигурия, Италия - средно 108 хиляди евро за хектар.\r\n\tНаемането на един хектар земеделска земя е било най-скъпо отново в Холандия - средно около 800 евро на хектар.\r\n\tАрендата на земеделска земя е била най-ниска в Латвия - средно 45 евро, отчита европейската статистика.\r\n\tНивото на цените на земята зависи от редица национални, регионални /климат, близост до водоизточници/ и локализирани фактори /качество на почвата, наклон, дренаж и др./, както и от пазарните сили на търсенето и предлагането, включително влияние на правилата за чужда собственост, отчита Евростат.\r\n\tВ изследването няма налични данни за цените и арендата на земеделската земя в следните страни членки на ЕС: Белгия, Германия, Гърция, Италия, Кипър, Малта, Португалия и Франция.", "date": "2018.03.22", "title": "За 5 г. нивите у нас са поскъпнали почти двойно"}
{"url": "http://www.mediapool.bg/bls-poiska-spravedlivo-razsledvane-za-arestuvaniya-shef-na-zdravnata-kasa-v-lovech-news277086.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският лекарски съюз (БЛС) изрази в четвъртък своето несъгласие с показно тиражираната в медийното пространство информация за задържането на директора на районната здравна каса в Ловеч д-р Антонио Маринов.\r\n\tМаринов беше арестуван миналия четвъртък при акция на ДАНС и полицията за длъжностно престъпление и срещу него беше образувано досъдебно производство за злоупотреби със средства на здравната каса.\r\n\t“Български лекарски съюз не счита за справедливо срещу уважаван български лекар, с чисто съдебно минало, да бъдат предприемани мерки за процесуална принуда, без наличие на неопровержими данни за виновност, каквито и към настоящия момент не са налице“, посочват от съсловната лекарска организация в своя позиция.\r\n\tОт БЛС допълват, че Маринов по никакъв начин не е възпрепятствал дейността на органите на МВР, нито е дал повод за възникване на съмнение за укриване или осуетяване работата на разследващите органи и поставят под съмнение правилността на наложената принудителна мярка за неотклонение \"домашен арест\".\r\n\tОт съсловната организация заявяват, че подкрепят всяко действие за налагане на ефективен контрол за опазване на обществения ред и спазване на законността, с цел постигане на заложените цели за превенция на инкриминирани деяния, в това число и такива, касаещи здравния сектор у нас. Именно поради тези причини БЛС настоява за справедливо разследване и подвеждане под отговорност на всички закононарушители, при категоричното доказване на тяхната вина.", "date": "2018.03.22", "title": "БЛС поиска справедливо разследване за арестувания шеф на здравната каса в Ловеч"}
{"url": "http://www.mediapool.bg/s-dve-sedmitsi-zakasnenie-nzok-obyavi-che-e-platila-na-dzhipitata-za-pensionerskite-pregledi-news277088.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве седмици след като беше  от Националното сдружение на общопрактикуващите лекари, че бави парите на джипитата за разликата в таксата, която пенсионерите плащат при преглед, здравната каса отговори в четвъртък, че е превела дължимото в законовите срокове.\r\n\tПри посещение на личния лекар възрастните хора плащат 1 лев, а разликата до редовната потребителска такса от 2.90 лв. се покрива от държавата. За целта Министерството на здравеопазването превежда пари на здравната каса, която от своя страна компенсира лекарите. Джипитата пък се отчитат като описват касовите бележки след посещението на пациентите.\r\n\tНа 9 март от Националното сдружение на общопрактикуващите лекари изпратиха отворено писмо до Националната здравно-осигурителна каса (НЗОК) и Министерството на здравеопазването, с което ги призовават да изпълнят законовите си ангажименти и да им преведат парите за декември 2017 и януари 2018 година. Тогава от Министерството на здравеопазването казаха, че са превели парите за потребителската такса за декември, а парите за януари предстои да бъдат преведени следващата седмица.\r\n\tОт касата в четвъртък отговориха, че се разплащат с изпълнителните на медицинска помощ до 10 дни след като получат трансферите от МЗ.\r\n\t, заявиха от НЗОК.", "date": "2018.03.22", "title": "С две седмици закъснение НЗОК обяви, че е платила на джипитата за пенсионерските прегледи"}
{"url": "http://www.mediapool.bg/bogatite-germanski-provintsii-sa-izplatili-na-po-bednite-rekordni-subsidii-news277085.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо-богатите германски провинции са прехвърлили на по-бедните рекордни субсидии миналата година, съобщи финансовото министерство на страната, цитирано от ДПА.\r\n\t \r\n\tОбщо 11,2 млрд. евро са били прехвърлени според германския закон за изравняване на финансирането на провинциите, което е увеличение с 5,3 на сто на годишна основа.\r\n\t \r\n\tЦелта на закона е да изравни условията за благоденствие в цялата страна, като изисква по-богатите провинции, разположени основно в Южна и Западна Германия, да прехвърлят пари към по-бедните на изток и на север.\r\n\t \r\n\tПротивници на схемата твърдят обаче, че тя субсидира лоши практики и забавя реформите в региони със слаба икономика, най-вече в бившите комунистически източни провинции.\r\n\t \r\n\tЮжната провинция Бавария е изплатила най-големи суми миналата година, прехвърляйки 5,89 млрд. евро.\r\n\t \n\n\r\n\tЮгозападната провинция Баден-Вюртемберг и Хесен, където е разположен германският финансов център Франкфурт, също са големи вносители с принос от съответно 2,8 млрд. евро и 2,5 млрд. евро.\r\n\t \r\n\tХамбург миналата година за първи път е станал нетен вносител, прехвърляйки на други провинции 40 млн. евро.\r\n\t \r\n\tНай-големият получател на средства е столицата Берлин - към града със статут на отделна провинция са били насочени 4,2 млрд. евро или 37,8 процента от общите плащания по схемата.", "date": "2018.03.22", "title": "Богатите германски провинции са изплатили на по-бедните рекордни субсидии"}
{"url": "http://www.mediapool.bg/mazh-skochi-ot-balkon-na-holandskiya-parlament-pri-opit-za-samoubiystvo-news277093.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж пострада, след като скочи от балкон в холандския парламент, завързан за парапета, съобщиха полицията и местни медии, цитирани от Ройтерс.\r\n\t \r\n\tМъжът е оцелял и е приет за лечение, заяви полицията.\r\n\t \r\n\tХоландското издание \"Телеграф\" цитира очевидци, по думите на които мъжът първо крачел в превъзбудено състояние, след което завързал нещо за парапета и скочил.\r\n\t \r\n\tВестникът посочва, че той в продължение на няколко седмици бил лагерувал пред парламента в подкрепа на легализирането на хашиша и марихуаната.\r\n\t \r\n\tВ Холандия канабисът на практика е незаконен, но е широкодостъпен и полицията не преследва притежателите и разпространителите на малки количества.\r\n\t \n\n\r\n\tПорталът Nu.nl цитира служител на парламента, който заявява, че мъжът опитал да се обеси.\r\n\t \r\n\tНа кадри от камера в пленарната зала на парламента се вижда как депутатите реагират с шок, след като се чува силен трясък и заседанието бива прекратено.\r\n\t \r\n\tНа снимки в социалните мрежи се вижда как мъжът получава първа помощ на една от депутатските банки и след това бива изнесен от парламента на носилка.", "date": "2018.03.22", "title": "Мъж скочи от балкон на холандския парламент при опит за самоубийство"}
{"url": "http://www.mediapool.bg/es-i-reditsa-drugi-strani-zasega-shte-badat-osvobodeni-ot-mitata-na-sasht-news277090.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕС и редица други страни засега ще бъдат изключени от митата, обявени от президента Доналд Тръмп върху вноса на стомана и алуминий, съобщи постоянният търговски представител Робърт Лайтхайзър, цитиран от АФП.\r\n\t \r\n\tНа въпрос при изслушване в Конгреса кои са изключенията Лайтхайзър отговори: \"Става дума за две страни от НАФТА и знаем кои са (Канада и Мексико - бел. ред.). Става дума за Европа. Става дума за Австралия, Аржентина и Бразилия и разбира се (...) Южна Корея, с която сме в преговори\".\r\n\t \r\n\tАмериканската администрация започна процедура за подаване на молби за изключения при прилагането на тези мита, които са от 25 на сто за стоманата и 10 на сто за алуминия и бяха обявени от Тръмп на 8 март.\n\n\r\n\t \r\n\tЛайтхайзър допълни при изслушването си, че докато бъдат разглеждани исканията за изключване от митата, внесени от тези страни по силата на обявената процедура, за тях митата няма да важат.\r\n\t \r\n\tРедица европейски високопоставени представители посетиха Вашингтон тези дни, сред които бе и еврокомисарят за търговията Сесилия Малмстрьом, за да настояват за ЕС тези мита да не се прилагат.\r\n\t \r\n\tОчаква се по-късно американският президент Доналд Тръмп официално да уведоми европейските лидери за решението си. \r\n\t \r\n\t\"Очакваме да бъдем в този списък, но не сме сигурни\", посочи Малмстрьом пред европейски депутати след двудневното си посещение във Вашингтон във вторник и сряда.\r\n\t \r\n\tТя изрази очаквания, че министърът на търговията Уилбър Рос \"ще препоръча\" на Тръмп \"ЕС да бъде изключен като цяло\". Но \"в крайна сметка, президентът е този, който решава\", допълни еврокомисарката.\r\n\t \r\n\tРос и Малмстрьом заявиха вчера в съвместно комюнике, че \"започват незабавно процес на преговори с президента Тръмп и администрацията на Тръмп по търговските въпроси\", включително за стоманата и алуминия, за да \"се намери взаимно приемливо решение възможно най-бързо\".\r\n\t \r\n\tЕвропейските ръководители ще обсъдят късно вечерта в четвъртък на среща на върха в Брюксел въпроса за американските мита.\r\n\t \r\n\t\"Междувременно европейските лидери ще обсъдят как да отговорят на цялостния подход на президента Тръмп към световната търговия, който може да има негативни последици за работните места по целия свят. Ако САЩ трайно се обърнат към протекционизма, целят свят ще има проблем\", каза Туск в навечерието на срещата на върха.\r\n\t \r\n\tВсе още обаче не сме стигнали дотам и все още има време за разумни действия, допълни той.\r\n\t \r\n\tРешението на Вашингтон да наложи въпросните мита породи заплаха от търговска война, а ЕС заяви категорично, че ще отговори с ответни мерки, въвеждайки мита върху редица американски стоки, внасяни в 28-те, припомня Франс прес.", "date": "2018.03.22", "title": "ЕС и редица други страни засега ще бъдат освободени от митата на САЩ"}
{"url": "http://www.mediapool.bg/ukrainskata-deputatka-i-natsionalna-geroinya-nadya-savchenko-be-arestuvana-news277094.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУкраинският парламент - Върховната Рада - свали имунитета на депутатката Надя Савченко - бивш военен пилот, която стана национална героиня, след като прекара месеци в руски затвор, предаде Асошиейтед прес.\r\n\t \r\n\tТя бе обвинена в заговор за военен преврат. В реч пред депутатите генералният прокурор на Украйна Юрий Луценко каза, че Савченко крояла заговор за нападение срещу парламента с ръчни гранати и автоматични оръжия.\r\n\t \r\n\tСпоред Луценко тя действала в тайно споразумение с проруските бунтовници в Източна Украйна за организиране на \"терористичен преврат в интерес на враговете на Украйна\". Той представи тайно записани разговори, в които Савченко говори за контрабандно внасяне на оръжия от Изток.\r\n\t \r\n\tСавченко, след като бе помилвана от руския президент Владимир Путин, се върна в Украйна и бе избрана в парламента. Тя каза пред депутатите, че е знаела, че разговорите й се записват и е говорила за такива атаки, описвайки \"сюрреалистична политическа провокация, за да осмее правителството\", което според нея е предало надеждите на хората.\r\n\t \n\n\r\n\tТя бе задържана в сградата на парламента в четвъртък веднага след като имунитетът й бе свален, в изпълнение на искането на Луценко да бъде арестувана.", "date": "2018.03.22", "title": "Украинската депутатка и \"национална героиня“ Надя Савченко бе арестувана"}
{"url": "http://www.mediapool.bg/germanski-sad-dade-maksimalna-prisada-za-migrant-ubil-studentka-news277095.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъд в Южна Германия осъди на доживотен затвор млад кандидат за убежище, признал, че е изнасилил и убил 19-годишна студентка през 2016 г., предаде ДПА.\r\n\t \r\n\tСъдът постанови възможно най-тежката присъда срещу кандидата за убежище Хусейн К.\r\n\t \r\n\tСъдът също така прие, че са налице утежняващи вината обстоятелства и разпореди мъжът да бъде превантивно задържан, което прави евентуална пробация почти невъзможна.\r\n\t \r\n\tСлед като присъдата беше прочетена, присъстващите в залата представители на обществеността започнаха да ръкопляскат.\r\n\t \n\n\r\n\tПрез 2016 г. жертвата, Мария Л. се удави край брега на река Драйзам в югозападния университетски град Фрайбург, в плитката част на водите й.\r\n\t \r\n\tЗаподозреният Хусейн К. призна, че е изпил голямо количество алкохол и е пушил неразрешени субстанции, след което свалил Мария Л. от велосипеда й, изнасилил я, душил я с нейния шал и я хвърлил в реката.\r\n\t \r\n\t\"Знаел е, че е все още жива, когато я е оставил в Драйзам - че ще се удави, че няма как да не се удави\", заяви председателят на съдийския състав Катрин Шенк.\r\n\t \r\n\tХусейн К. беше съден от съд за непълнолетни поради противоречиви данни за възрастта си, но по наказателното право за пълнолетни.\r\n\t \r\n\tМъжът, за когото се предполага, че е от Афганистан, първоначално твърдял, че е на 17 години, но после заяви, че е излъгал.\r\n\t \r\n\tНяколко експертизи определиха, че към момента на престъплението възрастта му е била поне 22 години.\r\n\t \r\n\tРешението подлежи на обжалване.\r\n\t \r\n\tСлед ареста на Хусейн К. се разбра, че при бягството си от Афганистан едва не е убил 20-годишна жена в Гърция. Бил арестуван, но по-късно го освободили.", "date": "2018.03.22", "title": "Германски съд даде максимална присъда за мигрант, убил студентка"}
{"url": "http://www.mediapool.bg/ruski-poslanik-na-london-ne-mozhe-da-se-ima-doverie-po-sluchaya-skripal-news277097.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуският посланик в Обединеното кралство Александър Яковенко заяви, че Великобритания има традиция в погазването на международното право и не може да й се има доверие за разследването на отравянето на бившия руски разузнавач Сергей Скрипал, предаде Асошиейтед прес.\r\n\t \r\n\tПред репортери Яковенко каза, че Великобритания е обвинила Русия за атаката с нервнопаралитично вещество срещу Скрипал и дъщеря му от 4 март, но не е представила никакви доказателства.\r\n\t \r\n\tТой заяви, че страната му не може да приеме британските думи за чиста монета и обвини Обединеното кралство, че \"има традиции в погазването на международното право и подвеждането на международната общност\".\r\n\t \r\n\tПо думите му историята е показала, че достоверността на британските изявления трябва да се проверява. Искаме пълна прозрачност при разследването и пълно съдействие с Русия и Организацията за забрана на химическите оръжия, каза той.\r\n\t \r\n\tСкрипал и дъщеря му остават в болница в тежко състояние.\r\n\t \n\n\r\n\tЗа решаване на загадката с отравянето на Скрипал трябва да бъде извикан някой като героят от криминалните романи на Агата Кристи инспектор Поаро, заяви Яковенко, цитиран от Ройтерс.\r\n\t \r\n\tНа пресконференцията си посланикът защити публикация на руското посолство по темата в Туитър след журналистически въпрос дали с оглед на нея Русия не се отнася към случая \"Скрипал\" като към някаква шега. В нея то беше написало, че понеже няма никакви доказателства за случилото се, в Солсбъри трябва да дойде някой като Поаро.\r\n\t \r\n\t\"Не разполагаме с никаква информация\", каза Яковенко.\r\n\t \r\n\t\"Разследването е засекретено. Не знаем какви са мотивите на британското правителство и затова в съобщението се казва следното: случаят е толкова сложен, затова ни е нужна, да кажем, мъдростта на някого като Поаро\".", "date": "2018.03.22", "title": "Руски посланик: На Лондон не може да се има доверие по случая \"Скрипал\""}
{"url": "http://www.mediapool.bg/nestandartnite-formi-na-trud-shte-stignat-do-50-prez-2050-godina-news277092.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНестандартните форми на труд са били 30 процента през 1995 година, а очакването е да стигнат до 50 процента през 2050 година и 70 процента през 2080 година. Това каза Стефан Олсън, директор \"Заетост\" в главна дирекция \"Заетост, социални въпроси и приобщаване\" в ЕК на международна конференция \"Бъдещето на труда\", която е част от календара на българското председателство на Съвета на ЕС. \r\n\tНестандартните форми на труд обхващат заетост на повикване, различен тип временни договори. \r\n\tПо думите на Олсън част от заетите с нетрадиционна работа са висококвалифицирани, които избират този труд по лични и професионални причини, но има и работещи, които се озовават в условията на несигурни работни места. Не малко са с договор със заетост от нула часа, работят на повикване и трябва винаги да са в състояние да реагират. Делът на несигурната работа трябва да се изследва, в момента няма статистика, каза експертът. \r\n\tСпоред Олсън трябва да се въведе изискване да няма прекалено дълги изпитателни срокове за нетрадиционно заетите, както и да не бъдат уволнявани, ако не могат да реагират в кратки срокове . Според него в момента има два - три милиона работници, които имат нужда от повече информация при подписване на трудови договори за нетрадиционна заетост, но не я получават. \r\n\tЕкспертите отбелязаха, че има отрасли, които изцяло разтичат на нестандартни форми на заетост. Това са строителство, хотелиерство, туризъм , като фирмите в тях ангажират около 50 процента от служителите на временни договори. \n\n\r\n\tБарбара Герстенбергер, началник на отдел \"Трудов живот\" в Европейска фондация за подобряване на условията на живот и труд, посочи, че относително по равно са лошите и добрите работни места в Европа - около 20 процента попадат в категорията за високи изисквания, а 19 процента са с лошо качество. \r\n\tЙоланта Рейнгерде, старши научен сътрудник от Европейския институт за равенство между половете съобщи, че има прогнози, че до няколко години ще са необходими над 700 хиляди специалисти в IT сектора .\r\n\tВ ЕС има около 8 милиона специалисти по информатика, от които само 17 процента са жени, като в България делът на женското участие е доста добър. По-малко от една пета от жените в Европа избират този сектор, въпреки че по думите на експерта това е един от секторите, в които има най-близко заплащане на двата пола. \r\n\tЙержи Чйечански, представител на Европейска платформа за социално сближаване , говори за четиридневната работна седмица и някои нейни предимства, установени чрез проучвания.\r\n\tПо думите му изследвания в САЩ са показали, че намаляват задръстванията, подобрява се качеството на въздуха. Четиридневната работна седмица засяга и равенството между половете, защото партньорите си делят домакинската работа в петък. Развиват се и услугите, свързани със свободното време - има повече туризъм на открито и други.", "date": "2018.03.22", "title": "Нестандартните форми на труд ще стигнат до 50% през 2050 година"}
{"url": "http://www.mediapool.bg/frensko-libiyskite-otnosheniya-pri-sarkozi-ot-priyatelstvo-do-voina-news277089.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт бедуинската палатка в градините на Френската република до грохота на бомбите в операцията \"Арматан\", от \"приятел\" до \"диктатор\", обзет от \"варварска лудост\". Президентът Никола Саркози постигна зрелищно затопляне с Либия на полковник Кадафи, преди да стане един от творците на нейния крах.\r\n\t \r\n\tПреди избирането на Никола Саркози през 2007 г., френско-либийските отношения бяха белязани от множество търкания: френската операция \"Манта\" в подкрепа на Чад в чадско-либийската война, обвиненията срещу Триполи за експлозията в самолет ДС10 (DC10 )на френската компания ЮТА над Нигер.\r\n\t \r\n\tЛибия на Муамар Кадафи, който властва в страната си от 1969 г., заема едно от челните места сред държавите, с които има най-малко разбирателство на дипломатическата сцена.\n\n\r\n\t \r\n\tСитуацията се променя постепенно в края на 20 и началото на 21 век, дипломатическите отношения се затоплят с напредъка на преговорите за обезщетяване заради случая с ДС10 и с желанието на либийския лидер да се сближи със Запада.\r\n\t \r\n\tСлед вдигането на ембаргото на ООН през 2003 г., тридесетина френски компании се установяват в Либия, между които Тотал, ЕАДС (EADS), Талес, Арева. Президентът Жак Ширак посещава Триполи през ноември 2004 г., Никола Саркози, тогава министър на вътрешните работи, се среща с Кадафи през 2005 г.\r\n\t \r\n\tОстава едно голямо премеждие по пътя към нормализацията: българските медицински сестри, задържани в Либия заради обвинение в заразяване на либийски деца с вируса на СПИН.\r\n\t\"Това беше последната пречка между Кадафи и Запада. Там Саркози се появи в играта и каза: Искам да бъда този, който ще върне сестрите\", обяснява на Франс прес Антоан Виткин, режисьор на документалните филми \"Кадафи, нашият най-добър враг\" и \"Президентът и диктаторът: Саркози-Кадафи\".\r\n\t \r\n\tФренският президент, току-що избран, става един от творците на развръзката на тази криза. Сестрите са освободени през юли 2007 г. и напускат Либия в самолет на френското президентство, придружени от Сесилия Саркози, тогавашната му съпруга.\r\n\t \r\n\t\r\n\t \r\n\tТогава \"се завърза нещо\" между \"Водача на революцията\" и Франция, казва на Франс прес тогавашният министър на външните работи Бернар Кушнер.\r\n\t \r\n\t\"Това бе началото на всичко\" във френско-либийските отношения в мандата на Никола Саркози, смята Виткин. Тези отношения ще достигнат апотеоз няколко месеца по-късно, през декември 2007 г., в петте дни на посещението на Кадафи в Париж.\r\n\t \r\n\tТо ще се запомни. Либийският водач разпъна бедуинска палатка в градините на двореца Марини, до президентския Елисейски дворец, с което провокира сарказъм и критика. \"Беше гротескно\", спомня си Кушнер.\r\n\t \r\n\t\"Франция не е изтривалка, в която някой лидер може да дойде да изтрие от краката си кръвта на своите престъпления\", заявява публично държавният секретар по правата на човека Рама Яд.\r\n\t \r\n\t\"Поемам отговорността! Франция го прие, Франция приема добре своите приятели, иначе няма да е Франция\", възрази Саркози през януари 2008 г.\r\n\t \r\n\tОтношенията се влошават обаче след това посещение. \r\n\t \r\n\tОсобено предвид, че \"една от най-големите цели на Никола Саркози беше средиземноморски съюз\" - съюз на страните от Средиземноморието, напомня Виткин. Кадафи обаче бойкотира срещата на върха за основаване на съюза в Париж през 2008 г.\r\n\t \r\n\t\r\n\t \r\n\tСлед това започнаха Арабските пролети с народното въстание в Тунис в края на 2010 г., обхващат Египет, а после и Либия. Никола Саркози осъди през февруари 2010 г. \"неприемливата употреба на сила\" срещу либийските протестиращи и заяви: \"Кадафи трябва да си ходи\".\r\n\t \r\n\tЗа Виткин \"това е възможност за Никола Саркози. Народният бунт е реален\", а Франция не беше предусетила събитията в Египет и в Тунис. В разгара на туниския бунт, министърката на външните работи Мишел Алио-Мари предизвика скандал, предлагайки френско \"ноу-хау\" на туниските сили на реда.\r\n\t \r\n\tПрез март започна френската военна интервенция \"Арматан\" в рамките на НАТО, извършена заедно с Великобритания и САЩ, със зелена светлина от ООН.\r\n\t \r\n\tСъщо през март един от синовете на Кадафи, Сейф ал Ислам, заяви, че \"Саркози трябва да върне парите, които прие от Либия, за да финансира предизборната си кампания\". Заради тези подозрения за либийско финансиране бившият френски президент беше арестуван във вторник.\r\n\t \r\n\tПобеден, Муамар Кадафи беше заловен и убит от бунтовници в Сирт през октомври 2011 г. Либийската държава не се съвзе от тази война. Страната оттогава затъна в хаос.", "date": "2018.03.22", "title": "Френско-либийските отношения при Саркози: от приятелство до война"}
{"url": "http://www.mediapool.bg/shveitsarskite-vlasti-izvarshiha-obiski-zaradi-samnitelni-orazheini-sdelki-s-rusiya-news277096.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШвейцарската прокуратура извърши обиски след сигнал от държавния оръжеен производител РУАГ за възможни нарушения на швейцарското законодателство за стоките с военно предназначение, заяви швейцарската главна прокуратура, цитирана от Ройтерс.\r\n\t \r\n\tТя посочи, че изявлението й е реакция на съобщение във вестник \"Ханделсцайтунг\" за претърсвания на свързани с РУАГ адреси във връзка с разследване за оръжейни сделки с Русия за охраната на президента Владимир Путин.\r\n\t \r\n\tШвейцарската главна прокуратура потвърди, че е получила сигнал от самата РУАГ за извършено криминално деяние и е образувала дело по швейцарското законодателство за стоките с военно предназначение, за възможна злоупотреба със служебно положение и други закононарушения.\r\n\t \r\n\t\"РУАГ сътрудничи напълно на властите\", заяви главната прокуратура и допълни, че няма да коментира повече.\r\n\t \r\n\tРУАГ засега не е коментирала, но \"Ханделсцайтунг\" цитира компанията да казва следното: \"След като разбра за твърденията от информатор, РУАГ незабавно започна вътрешно разследване и подаде сигнал до главната прокуратура\".\r\n\t \n\n\r\n\tСпоред вестника в основата на случая са сделки с Русия, при които изпълнителен директор в подразделението на РУАГ за производство на боеприпаси \"РУАГ Амотек\" и банкер от частната банка \"Юлиус Бер\" в Русия в продължение на години са действали в тайно съглашателство по оръжейни сделки.\r\n\t \r\n\t\"Юлиус Бер\" заяви, че знае за тези твърдения и ги проверява. \"Докато трае разследването, служителят ще бъде временно отстранен от длъжност\", каза говорителка на банката.", "date": "2018.03.22", "title": "Швейцарските власти извършиха обиски заради съмнителни оръжейни сделки с Русия"}
{"url": "http://www.mediapool.bg/telas-razshiryava-investitsiite-si-v-bulgaria-i-naema-oshte-2000-dushi-news277087.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-големият работодател в аутсорсинг индустрията у нас – канадската компания \"Телъс\" (Telus International) планира да продължи с инвестициите си на българския пазар и да наеме нови 2000 служители до края на 2020 г. Това обяви Джефри Пюрит, президент и главен изпълнителен директор на \"Телъс\" при откриването на третия офис в България.\r\n\t\"Телъс Тауър\" (Telus Tower) се намира на площад \"Македония\" в центъра на София. Построена е по най-високи екологични и архитектурни стандарти и е носител на сертификата BREEAM 2013 - водещ световен стандарт по ефективност и устойчивост на бизнес сгради.\r\n\tС над 50 зали за срещи и кухни, 18 тематични зони за почивка, масажи, фитнес и йога зали, новият офис на \"Телъс\" се откроява като едно от най-иновативните работни пространства в България с капацитет от 2300 работни места.\r\n\t\"Подобни събития са най-важният индикатор за бизнес средата в страната. Резултатите, които постигате, са впечатляващи и се надявам бизнесът ви в нашата страна да продължи да расте със същите темпове\", каза зам.-министърът на икономиката Александър Манолев при откриването на сградата.\r\n\t\"Като канадец зная какъв е имиджът на \"Телъс\" в телекомуникациите. Подобни компании са двигател на растеж в страните, в които оперират\", заяви Кевин Хамилтън, посланик на Канада за България и Румъния. По думите му предприятието е символ на връзките между България и Канада, които се задълбочават все повече. Той обърна внимание и на Споразумението за свободна търговия между ЕС и северноамериканската държава, което е основа за разгръщане на икономическите контакти.\r\n\tЗа последните пет години по Закона за насърчаване на инвестициите се реализират проекти в областта на услугите за близо 180 млн. лв., с които се разкриват над 6400 нови работни места, каза Манолев.\r\n\t\r\n\tПрез последните години инвестирахме над 150 млн. евро в българската икономика под формата на заплати, капиталови разходи, данъци и други. Планираме да удвоим тази цифра до 2020 г., съобщи Пюрит.\r\n\tВ момента за компанията работят 3000 специалисти в страната, което я прави най-големият работодател в сектора на аутсорсинг индустрията. От тях половината се трудят в новия офис \"Телъс Тауър\", други 1000 в \"Инфинити Тауър\" в София и още около 300 в центъра в Пловдив.\r\n\tПланът ни до 2020 г. е да назначим 2000 нови служители, като по този начин екипът ни в България ще наброява 5000 души, каза Кристина Иванова, вицепрезидент \"Операции\" на европейския офис на \"Телъс\".\r\n\tВ избора на държава, в която компанията да продължи разширяването си, основен фактор са били стабилността и предвидимостта, която България предлага, каза още Пюрит и изрази надежда, че управлението на страната ще продължи да им гарантира това.\r\n\tИмате всички предпоставки да достигнете и да задминете вашите западноевропейски партньори, ако правителството продължава подкрепата си към бизнес средата, допълни той.\r\n\t\n\n\r\n\tКанадската компания оперира на българския пазар чрез дружеството \"Колпойнт Ню Юръп\" ЕАД. Групата се идентифицира като многоезичен и многоканален доставчик на аутсорсинг бизнес процеси (BPO) и контактен център. Предлага три основни вида услуги. Едната е обслужване на клиенти - телемаркетинг, задържане на клиенти, обслужване на клиенти, техническа поддръжка. Другата група услуги е свързана с управление на риска, скрийнинг на персонал, управление на транзакции и откриване на измами, финансово и счетоводно обслужване. Третата група са социални и медийни услуги - наблюдаване, процес на ангажиране, анализ.\r\n\t\"Колпойнт Ню Юръп\" развива дейност в София и Пловдив, и притежава 100% от дъщерно дружество в Румъния с две локации в Букурещ и Крайова.\r\n\tПриходите и печалбата на дружеството за последните три финансови години (2014 – 2016 г.) непрекъснато растат. Приходите му от оперативна дейност нарастват с над две трети - от 45 млн. лв. през 2014 г. до над 126 млн. лв. през 2016 г. За този период нетната печалба на дружеството се е увеличила над шест пъти – от близо 3 млн. лв. на над 19.3 млн. лв., показва финансовият му отчет.\r\n\t\"Колпойнт Ню Юръп\" е част от \"Телъс Интернешънъл Юръп\" (Telus International Europe). Базираната във Великобритания компания предоставя услуги за аутсорсинг на бизнес процеси от 2004 г. За нея работят над 5500 служители на територията на 7 центъра в София, Пловдив (България), Букурещ и Крайова (Румъния), Корк и Дъблин (Ирландия), както и в Манчестър и Канок (Великобритания). Компанията предоставя обслужване на клиенти по цял свят на повече от 35 езика.\r\n\tПрез изминалата 2017 г. компанията беше отличена от президента Румен Радев с наградите на Български дарителски форум за \"Най-голям обем нефинансови дарения\", както и за \"Най-щедър дарител\". През изминалата година компанията стартира и инициативата си \"Мога Там. Искам Тук\", която цели да привлече можещи и талантливи българи обратно в България. През тази година \"Телъс\" ще подпомогне различни благотворителни инициативи с 500 хил. евро.", "date": "2018.03.22", "title": "\"Телъс\" разширява инвестициите си в България и наема още 2000 души"}
{"url": "http://www.mediapool.bg/arzhentinets-si-smeni-pola-za-da-se-pensionira-5-godini-po-rano-news277056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДанъчен служител в Аржентина реши да си смени пола по документи, както му позволява законът в страната, за да може да се пенсионира на 60 години като жена вместо на 65 като мъж, съобщиха местни медии, цитирани от Франс прес.\r\n\tТака 59-годишният Серхио стана Серхия. Според сайта ИнформаСалта този разведен мъж, който живее на семейни начала с млада жена, е злоупотребил със законовата възможност, която се дава на травеститите да си сменят пола по гражданско състояние, без да си правят операция по смяна на пола.\r\n\t\"Това е очевиден случай на злоупотреба с пенсионната система и със закона за половата идентичност\", заяви директорът на службата по гражданско състояние на провинция Салта Матиас Асенато.", "date": "2018.03.22", "title": "Аржентинец си смени пола, за да се пенсионира 5 години по-рано"}
{"url": "http://www.mediapool.bg/poslednata-tsigara-za-papastratos-news277044.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед 87 години работа гръцката цигарена фабрика \"Папастратос\" произведе последната си традиционна цигара, за да премине изцяло към иновативните продукти на \"Филип Морис Интернешънъл\" (ФМИ) – т. нар. тютюневи стикове за бездимното устройство \"АйКос\" (IQOS).\r\n\tТова е голямо събитие за Гърция, където в последните дни върви реклама озаглавена \"Последната цигара\". Всъщност последната цигара в \"Папастратос\" е произведена миналата седмица, а от сряда тя започва да предлага на пушачите бездимна алтернатива чрез тютюневите стикове, които при нагряване в устройството \"АйКос\" не отделят и пепел и катран.\r\n\tТрансформацията на фабриката в Аспропиргос край Атина започва през август 2017 г. и е струвала на \"Филип Морис\" 300 млн. евро. Те са вложени в замяната на доскорошните цигарени производствени линии с високотехнологични мощности за производство на 10 000 бездимни тютюневи изделия в минута. Този капацитет ще бъде достигнат в края на 2018 г. и към запазените 800 работни места ще бъдат открити още 400.\r\n\t\"Папастратос\" е първата ни фабрика, която прекратява изцяло производството на цигари и преминава към бездимната им алтернатива\", заяви главният изпълнителен директор на \"Филип Морис Интернешънъл\" Андре Каланцопулос, по време на тържествената церемония във фабриката. На откриването присъстваха представители на правителството, местни и чуждестранни журналисти, десетки гости.\r\n\t\"Ние ще продължим да преструктурираме съществуващите си фабрики и да инвестираме в нови съоръжения, за да отговорим на световното търсене от пълнолетните пушачи на по-добри алтернативи на цигарите. Ние сме поели ангажимент да предложим на всички хора, които в противен случай биха продължили да пушат, потенциално по-малко вредни продукти. Тази революционна промяна в полза на 1.1 млрд. пушачи в света, на общественото здраве и на обществото като цяло набира скорост и ние ще продължим да работим за постигане на бъдеще без дим“, допълни той.\r\n\tКаланцополус припомни, че цигареният гигант, който смята да премине към производството само на стикове за \"АйКос\", вече произвежда такива в завода си в Болоня, Италия, и смята да преобразува напълно или частично производствата и на цигарените си фабрики в Корея, Румъния и Русия. В Румъния  миналото лято, планираните инвестиции са за близо 490 млн. евро.\r\n\tБългария, в която пушенето е широко разпространено, посрещна с огромен интерес пуснатото на пазара миналия ноември бездимно устройство. Засега обаче България не е в инвестиционните планове на \"Филип Морис\" за производство на тютюневи стикове.\r\n\t\"Последната цигара е отговорност на нашата компания към бъдещето\", коментира Христос Харпандитис, регионален директор на \"Филип Морис\". \"Това е инвестиция, базирана на иновация и в полза на общественото здраве\", допълни той.\r\n\tОт \"Филип Морис\" припомниха, че от 2008 г. насам са инвестирали над 4.5 млрд. долара в научноизследователска дейност, разработване и търговска реализация на бездимни продукти и производствен капацитет. Всички елементи на технологията, електронни компоненти, биополимерен филтър, обработен тютюн и др. са патентовани от ФМИ с над 2300 патента. През 2017 г. над 70% от общи разходи на компанията за научноизследователска и развойна дейност и над 30% от общите й търговски разходи са отишли за бездимните алтернативи.\r\n\tРеално с \"АйКос“ пушачът пуши истински тютюн, който обаче е обработен по специална технология. Т. нар. гофриран тютюнев къс е част от нагреваемия стик, който се слага вътре в устройството. В него керамична пластина със стъклено покритие и фини жлебове от платина, злато и сребро поддържа по време на пушенето температура под 350 градуса, която е достатъчна за отделянето на аромата и никотина от тютюна, но без да има пушек и миризма. При конвенционалната цигара тютюнът гори при 600-900 градуса по Целзий и се отделят около 800 вредни вещества, които се вдишват от пушача и околните. При подгряването на тютюна, без той да гори, се намаляват с до 90 процента токсичните отпадъци, които се отделят при обикновеното пушене, сочат изследвания на компанията. .\r\n\tПо данни на корпорацията от старта на продажбите на устройството в Япония през 2014 г. досега почти 5 милиона пълнолетни пушачи в света вече са преминали на IQOS. Нейната амбиция е всички хора, които в противен случай биха продължили да пушат, да се откажат от цигарите и да се пренасочат изцяло към научно доказани бездимни продукти възможно най-скоро. През 2017 г. световните продажби на бездимни тютюневи изделия в 32-те държави, където ФМИ ги продава, са достигнали 36.2 млрд. стика (в сравнение със 7.4 млрд. за 2016 г.), според данните на компанията.\r\n\tИстинското предизвикателство пред ФМИ обаче е да получи разрешително за пускане на \"Айкос\" на пазара в САЩ, за каквото се кандидатства от 2016 г. Това вече ще е огромен напредък.", "date": "2018.03.22", "title": "Последната цигара за \"Папастратос\""}
{"url": "http://www.mediapool.bg/svetoven-rekorden-rast-na-so2-emisiite-ot-energetikata-news277098.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСветовните въглеродни емисии, свързани с енергетиката, са се увеличили до рекордните 32.5 гигатона миналата година след три години без промяна. Причините са по-високото търсене на енергия и забавянето в подобряването на енергийната ефективност, посочва Международната агенция за енергията (МАЕ), цитирана от Ройтерс.\r\n\tСветовното търсене на енергия е нараснало благодарение на силния икономически растеж с 2.1 на сто миналата година до 14 050 милиона тона петролен еквивалент, което е близо два пъти над темпа на увеличение през предходната година, сочат предварителни оценки на МАЕ.\r\n\tТърсенето на енергия се повиши с 0.9 на сто през 2016 г. и средно с 0.9 на сто през предходните пет години.\r\n\tНад 70 процента от растежа в световното търсене на енергия се покрива от петрол, природен газ и въглища, а почти целият оставащ дял се осигурява от възобновяемите енергийни източници, се посочва в доклада на МАЕ.\r\n\tПодобряването на енергийната ефективност се е забавило миналата година.\n\n\r\n\tВ резултат от тези тенденции световните емисии на въглероден двуокис, свързани с енергетиката, са нараснали с 1.4 на сто миналата година до 32.5 гигатона, което е исторически максимум.\r\n\tВъглеродните емисии обаче не са се увеличили повсеместно. Повечето големи икономики отчитат увеличаване на показателя, но във Великобритания, САЩ, Мексико и Япония се наблюдава спад.\r\n\tНай-силно са намалели емисиите на САЩ благодарение на по-широкото приложение на възобновяеми енергийни източници.\r\n\tТърсенето на петрол се е увеличило с 1.6 на сто или 1.5 милиона барела дневно, което е близо два пъти над средния годишен темп за последното десетилетие. Тенденцията се дължи основно на транспортния сектор и засиленото търсене на нефтохимически продукти.\r\n\tПотреблението на природен газ е нараснало с 3 на сто, най-големия растеж сред всички изкопаеми горива, като близо една трета от растежа идва от Китай.\r\n\tТърсенето на въглища през 2017 г. се е повишило с 1 на сто след спада през предходните две години заради нарастването на производството на електроенергия от въглища, най-вече в Азия.\r\n\tПроизводството на енергия от възобновяеми източници се е увеличило с 6.3 на сто. Възобновяемите източници отбелязват най-силен темп на растеж, покривайки една четвърт от нарастването в световното търсене на енергия, посочва още МАЕ", "date": "2018.03.22", "title": "Световен рекорден ръст на СО2 емисиите от енергетиката"}
{"url": "http://www.mediapool.bg/rusiya-izgoni-oshte-edna-mezhdunarodna-nepravitelstena-organizatsiya-news277047.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия изгони американската неправителствена организация \"Германски фонд Маршал\", съобщават световните агенции в четвъртък.\r\n\tРуското министерство на правосъдието е добавило \"Германски фонд Маршал\" към списъка на организации, чиято дейност е нежелана в страната. В съобщението обаче не се посочват никакви мотиви.\r\n\t\"Германският фонд Маршал\" е мозъчен тръст за международни изследвания и анализи, базиран във Вашингтон, с клонове в няколко европейски държави. Така нежеланите в Русия неправителствени организации стават общо 14.", "date": "2018.03.22", "title": "Русия изгони още една международна неправителстена организация"}
{"url": "http://www.mediapool.bg/kosovskiyat-parlament-uspya-da-ratifitsira-sporazumenieto-za-granitsata-s-cherna-gora-news277049.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът на Косово най-сетне успя да ратифицира късно в сряда споразумението за демаркация на границата с Черна гора въпреки яростната съпротива на опозиционното националистическо движение Самоопределение.\r\n\tНегови депутати на 4 пъти пускаха сълзотворен газ в залата в сряда в опит да провалят гласуването, предаде Франс прес. \r\n\tТова бе четвъртият опит за гласуване по споразумението с Черна гора, което е подписано още през 2015 г. и вече е ратифицирано от Черна гора. Досега косовският парламент не успяваше да събере необходимото мнозинство от две трети, или 80 от общо 120 гласа. Ратифицирането му е ключово условие на Европейския съюз за въвеждане на безвизов режим за косовски граждани. \r\n\t\"Топката сега е в двора на Европейската комисия\", написа в Туитър президентът Хашим Тачи, изразявайки надежда за край на \"десетилетната изолация\" на страната.\r\n\tПремиерът Рамуш Харадинай увери депутатите във вторник, че \"това гласуване е един от най-важните въпроси за страната\" и че ратификацията на споразумението не застрашава територията на Косово. \n\n\r\n\tПри последния опит гласуването все пак се състоя и за ратификацията гласуваха точно необходимият брой депутати – 80, против бяха 11, а въздържали се нямаше, предаде ТАСС. Това стана след обръщението на еврокомисаря по разширението Йоханес Хан и настоятелните призиви на посланиците на САЩ и Германия, както и на представителката на ЕС в Косово Наталия Апостолова. \r\n\tВ хода на дебатите Самоопределение, което разполага с 32-ма депутати, се разцепи и част от тях явно са се огънали пред натиска и са подкрепили ратификацията. \r\n\tПредварителните планове бяха тя да се състои на 28 февруари, когато в Косово бе високопоставена делегация на ЕС, включваща шефа на Еврокомисията Жан-Клод Юнкер и еврокомисарите Федерика Могерини и Йоханес Хан. Тогава обаче много косовските депутати провалиха вота, като просто не се явиха в залата и гласуването бе отложено поради липсата на кворум. \r\n\tРано сутринта в сряда председателят на косовския парламент Кадри Весели се срещна с посланиците на пет западни страни и Апостолова и ги увери, че \"драмата\" със споразумението за демаркацията ще приключи през деня.\r\n\tПо време на дебата лидерът на Самоопределение Албин Курти предложи да се заяви на Черна гора, че \"Косово не приема споразумението\" и поиска организирането на международна конференция за нова демаркация на границата, предаде АФП.\r\n\tДвижението бе категорично против споразумението за границата с аргумента, че то лишава Косово от 8000 хектара гори и планински пасища. Неговите депутати няколко пъти в миналото прибягваха до сълзотворен газ, за да попречат на гласувания по важни въпроси.\r\n\tМестната полиция съобщи по-късно, че седем депутати от Самоопределение са били арестувани след обиски и във връзка с газовите атаки в парламентарната зала. \"Насилието като политически инструмент няма място в Косово\", написа междувременно в Туитър американският посланик в Косово Грег Делауи, цитиран от БТА.", "date": "2018.03.22", "title": "Косовският парламент успя да ратифицира споразумението за границата с Черна гора"}
{"url": "http://www.mediapool.bg/bsp-i-gerb-v-spor-za-pomoshtta-na-darzhavata-sled-navodnenieto-v-bregovo-news277053.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБрегово е наказано от българското правителство, заяви Филип Попов в декларация от името на ПГ на \"БСП за България\". Правилно беше отпусната финансова помощ, както за Хайредин, така и за Враца, но Брегово отново беше пренебрегнато, посочи той.\r\n\t \r\n\tПопов отбеляза, че и трите общини се намират в най-бедната част на България, където демографската катастрофа придобива чудовищни размери. Той посочи, че държавата трябва да предпази живота и здравето на всеки един българин, независимо от неговото местоживеене.\r\n\t \r\n\tФилип Попов, цитиран от БТА, коментира, че държавата, правителството не може конюнктурно, без каквито и да било обективни критерии да разделя хората от различните общини, но за съжаление го прави. По думите му правителсвото наказва гражданите от община Брегово заради техния свободен политически избор, защото там ГЕРБ никога не е печелила каквито и да било избори.\r\n\t \r\n\tКъде в Конституцията и в законите на страната, уважаеми г-н премиер, пише, че по Ваше усмотрение според моментното Ви настроение, без ясни критерии може да залагате живота и здравето на българските граждани на карта, попита той. Как в такъв момент, когато Брегово е под вода, когато и има реална опасност от екологична катастрофа, държавата е гарантирала живота, достойнството и правата на хората там, добави Попов. Той отбеляза, че под вода са 7000 дка ниви, под вода са помпените станции, снабдяващи общината с питейна вода. В същото е изпратена проверка в общината дали са спазени процедурите по европейски проекти, посочи Попов.\r\n\t \n\n\r\n\tПо думите му проблемът със защитната дига при Брегово, която е държавна собственост, съществува още от първото правителство на Борисов, а три правителства на ГЕРБ не са направили нищо за Брегово.\r\n\t\r\n\tВ отговор Владимир Тошев от ГЕРБ посочи, че във Видинска област има 37 км диги, осем язовира, които са непрекъснато поддържани. Видимите резултати ги видяхме миналата седмица, дойдохте с джиповете, прехвърлихте се в автобусите, дадоха ви гумени ботуши, вместо да ги дадат на хората, които запушваха пробойните по дигите, обърна се той към БСП.\r\n\t \r\n\tСпоред Тошев проблемът в Брегово е в резултат на нерегламентирано обработване на блатни земи, които в момента са отводнени. Въпросът е кой обработва тези земи, дали има някаква роднинска близка връзка с кмета на община Брегово, попита той.\r\n\t \r\n\tНе е вярно, че Брегово се захранва с питейна вода от залетите кладенци, много отдавна те са дълбока резерва, общината се захранва от кладенци в землището на село Ракитница и няма никаква опасност за питейната вода на жителите на Брегово, заяви депутатът от ГЕРБ.\r\n\t \r\n\tПо думите му отговорните институции правят непрекъснати замервания на всички води, които са и подпочвени, и заливни. Дори от сръбската държава получихме уверение, че не се изпускат води от хвостохранилището на мина \"Бор\", добави той.\r\n\t \r\n\tТошев каза, че действията на опозицията в момента не са в услуга на гражданите на Брегово и призова БСП да пита кмета си какво се върши в момента.\r\n\t \r\n\t\"Община Брегово е в пъти по-голяма фамилна фирма, отколкото всички примери, които давате за ГЕРБ за цяла България\", коментира още депутатът. Нито Видинска област, нито Видин, нито Брегово са застрашени, природата действа екстремно, ние реагираме адекватно, добави той.\r\n\t \r\n\tВ лично обяснение Филип Попов коментира, че кметът със собствени средства и усилия на общината се е опитвал да отводнява, без да е получил каквато и да било адекватна помощ от държавата.\r\n\t \r\n\tВладимир Тошев призова да не се обиждат институциите, защото и в момента в Брегово се източват 40 хил. литра подпочвени води на минута, а общината няма и една помпа.", "date": "2018.03.22", "title": "БСП и ГЕРБ в спор за помощта на държавата след наводнението в Брегово"}
{"url": "http://www.mediapool.bg/okonchatelno-ogradata-po-granitsata-shte-se-remontira-bez-obshtestveni-porachki-news277051.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаконът за обществените поръчки няма да се прилага за договори за услуги, доставки или строителство, сключвани от възложител по свързани с изграждане и поддръжка на инженерни съоръжения от възпрепятстващ тип с цел опазване на държавната граница. Това решиха депутатите в четвъртък с приемане на изменение на Закона за обществените поръчки на второ четене.\r\n\t \r\n\tОт БСП и ДПС възразиха срещу промяната и даването на възможност и за ремонтите на оградата по границата да не се правят обществени поръчки.\r\n\t \r\n\t, каза Филип Попов от БСП.\n\n\r\n\t \r\n\t, заяви Йордан Цонев от движението.\r\n\t \r\n\t, обясни от своя страна Диана Саватева от ГЕРБ.\r\n\t \r\n\t, каза депутатът.\r\n\t \r\n\tПо думите й обаче няма нито привлечени обвиняеми, нито е повдигнато обвинение. \r\n\t \r\n\t, добави тя.\r\n\t \r\n\tХамид Хамид от ДПС заяви, че и сега в закона има текст, който регламентира как се действа при форсмажорни обстоятелства, каквито са природните бедствия.\r\n\t \r\n\t\r\n\t \r\n\t, коментира Иван Иванов от БСП.\r\n\t \r\n\tКато замине снегът, вероятно и оградата ще замине, коментира той.\r\n\t \r\n\tЗлатна дупка има само в аргументите против приемането на този закон, отговори Христиан Митев от Обединените патриоти.\r\n\t \r\n\tДимитър Лазаров от ГЕРБ допълни, че ако ще се говори за златни дупки, то трябва да се отбележат \"Цанков камък\" и Водното огледало в Кърджали.\r\n\t \r\n\tДанаил Кирилов от ГЕРБ попита каква ограда по границата е била изградена по време на правителството на Пламен Орешарски - едноредова или двуредова, какви са били разходите, кои са били доставчиците.\r\n\t \r\n\tПавел Шопов от \"Обединени патриоти“ добави от своя страна, че\r\n\t \r\n\t \r\n\t, каза още Шопов. \r\n\t \r\n\t\r\n\t \r\n\tСтроителството на оградата се превърна в един от най-големите инфраструктурни проекти и излезе близо 200 млн. лева.\r\n\t \r\n\tПодобно изключение от Закона за обществените поръчки вече бе направено при избора на фирмите, които построиха съоръжението. То бе мотивирано със спешността на строителството на оградата, на която правителството възлагаше огромни надежди да спре евентуален миграционен натиск към България, какъвто от месеци наред липсва. Фирмите бяха избрани от областните управители на Ямбол, Хасково и Бургас.\r\n\t \r\n\tПрез февруари прокуратурата съобщи, че е образувала досъдебно производство за евентуални нередности около оградата, а ДАНС и Агенцията за държавна финансова инспекция (АДФИ) вече са проверили проекта.\r\n\t \r\n\tСъщо през февруари депутатите от БСП Елена Йончева и Крум Зарков поискаха от главния прокурор Сотир Цацаров доклада на ДАНС и резултатите от проверката, но от прокуратурата отказват да им ги предоставят, тъй като те могат да бъдат част от доказателствата в евентуален съдебен процес.\r\n\t \r\n\tОт прокуратурата обясниха обаче, че още на 10 март миналата година е постъпил сигнал от бившия депутат Велизар Енчев (разделил се след скандал с коалицията \"Патриотичен фронт\" на ВМРО и НФСБ), в който се твърди, че оградата се строи от фирми на \"Патриотичен фронт“ и цените по договорите са многократно завишени.\r\n\t \r\n\tПрокуратурата възложи на Агенцията за държавна финансова инспекция (АДФИ) да провери възлагането и проектирането на проекта, а на ДАНС - твърденията за корупция на лица, заемащи висши държавни длъжности.\r\n\t \r\n\tОще тогава лидерът на НФСБ Валери Симеонов отхвърли всички съмнения около проекта и го нарече \"Великата българска стена\".\r\n\t \r\n\tПрез юни миналата година в прокуратурата постъпва нов сигнал. Този път от БСП, който също е включен в проверката.\r\n\t \r\n\tПрез август проверките на ДАНС и АДФИ вече са готови и са изпратени на Специализираната прокуратура. Тя извършва допълнителна проверка, събира обяснения от много лица и на 19 декември м.г. образува досъдебно производство за извършено престъпление от общ характер.", "date": "2018.03.22", "title": "Окончателно: Оградата по границата ще се ремонтира без обществени поръчки"}
{"url": "http://www.mediapool.bg/i-detsa-stavat-zhertva-na-telefonna-izmama-news277054.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДете от Кубрат е станало жертва на телефонна измама, съобщиха от Областната дирекция на МВР.\r\n\t \r\n\tВ сряда по обяд девет годишно момче от лудогорското градче е получило обаждане по телефона от непознат, който се представил за служител в детска криминална полиция. Под предлог, че помага в провеждането на полицейска операция, детето оставило найлонова торбичка с 370 лева и златните бижута на майка си до дърво на паркинг пред блока, в който живее.\r\n\t \r\n\tКогато майка му се прибрала от работа, не открила парите и бижутата и се обадила в полицията. Нанесените щети са в процес на изясняване. По случая се води досъдебно производство.\n\n\r\n\t \r\n\tПо същото време по същата схема за мнима специализирана полицейска операция е измамена и 71-годишна жена в Перник, съобщи ОД на МВР.\r\n\t \r\n\tНа телефона й се обадил мъж, който се представил за полицейски служител и пожелал съдействие за залавянето на опасни престъпници. Той поискал от жената голяма сума пари, която да послужи при задържането им и след това й обещал, че ще ги върне.\r\n\t \r\n\tПерничанката изтеглила от банка 2000 лева и 2500 евро и ги хвърлила през терасата. След като никой не й се обадил, подала сигнал в полицията.", "date": "2018.03.22", "title": "И деца стават жертва на телефонна измама"}
{"url": "http://www.mediapool.bg/peter-pelegrini-e-noviyat-premier-na-slovakiya-news277055.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Словакия Андрей Киска назначи в четвъртък за премиер Петер Пелегрини от партията \"Посока-Социалдемокрация\" (Смер), предадоха осведомителната агенция.\r\n\t \r\n\tСлед като държавният глава връчи на Пелегрини указа за назначението, започна процедурата по назначаването на министрите.\r\n\t \r\n\tНовото правителство, което бе съставено след оставката на кабинета на премиера Роберт Фицо, трябва в срок от 30 дни да представи програмата си пред Националния съвет (парламента). След това новият кабинет ще бъде подложен на вот на доверие.\r\n\t \r\n\tПелегрини връчи вчера на президентасписък с имената на министрите, след като ден по-рано Киска имаше забележки по първоначално представения му състав на кабинета и вероятно новият състав е бил оформен след консултации с държавния глава.\n\n\r\n\t \r\n\tПромените в списъка са две: за вътрешен министър е предложен Томаш Друкер, досега министър на здравеопазването в подалия оставка кабинет на премиера Роберт Фицо, а за негов заместник начело на здравното ведомство е предвидена Андреа Калавска. И двамата са издигнати от партията на Фицо \"Посока-Социалдемокрация\".\r\n\t \r\n\tВ кабинета ще има още трима нови министри: Рихард Раши като вицепремиер за инвестициите, който поема поста от Пелегрини, Габор Гал за министър на правосъдието и Любица Лашшакова като министърка на културата.\"Кабинетът на господин Пелегрини ще трябва да поиска да му се гласува доверие в парламента, но по-важното е, че ще трябва да се бори за общественото доверие. Имайки предвид съществуващото напрежение, това ще е много трудна задача\", каза снощи президентът Киска.\r\n\t \r\n\tУправляващата коалиция в Словакия се състои от \"Смер\" (Посока) на Фицо, Словашката национална партия и партията на унгарското малцинство \"Мост-Хид\" (Мост).\r\n\t \r\n\tДосега Пелегрини бе вицепремиер от партията на Робърт Фицо, който подаде оставка преди седмица, за да бъде запазена управляващата трипартийна коалиция, но при условие новият премиер да бъде излъчен от неговата левоцентристка формация.\r\n\t \r\n\tЦелта бе да бъде уредена политическата криза, започнала след убийството на разследващия журналист Ян Куциак и неговата годеница Мартина Кушнирова, което разтърси Словакия.\r\n\t \r\n\tВъпреки оставката на Фицо и обещанията за промени в изпълнителната власт за петък в Словакия са насрочени нови протести. Много словаци не вярват, че Друкер и Пелегрини, който бе посочен за премиер лично от Фицо, ще осигурят честно разследване на убийството на журналиста, докато на власт е партията Смер.\r\n\t \r\n\tКуциак разследвал предполагаеми случаи на корупция по високите етажи на властта, включително евентуални връзки между хора от обкръжението на Фицо с италианската мафия.\r\n\t \r\n\tДвама министри - на културата Марек Мадярич и на вътрешните работи Роберт Калиняк, подадоха оставка след убийството на Куциак. Мадярич направи това по лични убеждения, а Калиняк - след като партията на етническите унгарци \"Мост-Хид\" (\"Мост\") поиска той да се оттегли от поста като условие за нейното оставане в управляващата коалиция.\r\n\t \r\n\tВпоследствие, на фона на най-големите протести в Словакия след падането на комунизма, \"Мост-Хид\" обаче постави нови условия.", "date": "2018.03.22", "title": "Петер Пелегрини е новият премиер на Словакия"}
{"url": "http://www.mediapool.bg/lavrov-si-otiva-kremal-i-vanshnoto-ministerstvo-zasega-otrichat-news277057.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на външните работи на Русия Сергей Лавров, който заема този пост от 2004 г., няма да влезе в новото правителство, което предстои да състави преизбраният президент Владимир Путин. Това съобщи в сряда вечер телевизията Ар Ти Ви Ай (Russian Television International), като се позова на осведомени източници.\r\n\t \r\n\tПресслужбите на Кремъл и външното министерство в Москва, цитирани от РИА \"Новости\" и ТАСС, опровергаха това твърдение като \"спекулация\" и \"дезинформация\",.\r\n\t \r\n\tВ отговор на въпрос на журналисти говорителят на Кремъл Дмитрий Песков каза: \"Хайде да поздравим Сергей Викторович [Лавров] за рождения ден и да не обръщаме внимание на спекулации!\". Лавров навърши вчера 68 години, докато беше на посещение в Япония.\r\n\t \r\n\tАр Ти Ви Ай твърди, че Лавров от няколко години искал да напусне висшия дипломатически пост заради натрупана умора. Но по настояване на Путин останал на работа до президентските избори.\n\n\r\n\t \r\n\tСпоред телевизията следващият външен министър на Русия ще бъде един от сегашните заместник-министри или човек от президентската администрация.\r\n\t \r\n\tСнощи говорителката на външното министерство Мария Захарова написа във Фейсбук\", че доколкото е разбрала, телевизионният канал не разполага с никакви източници и че това даже не е \"клюка\", а прилича на \"някаква подхвърлена дезинформация\".\r\n\t \r\n\t\"Мисля, че публикацията на RTVI е нещо като фейк [новина]. Възможно е да не е преднамерена, а поради недоглеждане. Кой знае?\", гласи текстът на Захарова.\r\n\t \r\n\tТя добавя, че при подготовката на материала от телевизията не са се обръщали към руското външно министерство, а когато тя позвънила в телевизията за обяснение, й казали, че не знаят за рождения ден на Лавров.", "date": "2018.03.22", "title": "Лавров си отива? Кремъл и външното министерство (засега) отричат"}
{"url": "http://www.mediapool.bg/kam-2030-ta-800-miliona-rabotni-mesta-shte-badat-izmesteni-ot-robotite-news277052.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпоред изследване на McKinsey Global Institute към 2030 година 800 милиона работни места ще бъдат изместени от роботите и професионалният път за много хора ще се промени. Това каза Адриана Сукова, заместник генерален директор на Генерална дирекция \"Заетост, социални въпроси и включване\" в ЕК на международна конференция \"Бъдещето на труда\", която е част от календара на българското председателство на Съвета на ЕС.\r\n\t \r\n\tСукова отбеляза, че сме свидетели на безпрецедентна индустриална трансформация, четвъртата индустриална революция променя начините, по които работим, ползваме ресурсите, общуваме помежду си. Необходимо е да помислим как да се адаптираме, допълни експертът.\r\n\t \r\n\tТя отбеляза, че през 2050 година световното население ще е десет милиарда, освен ако някои не се пренасят на друга планета, като това създава риск от нови разделения в обществото, увеличаване на броя на разочарованите хора.\r\n\t \r\n\tПо думите на Сукова, цитирани от БТА, предизвикателството е да се подготвят хората с новите необходими умения, но и да се гарантират справедливи условия на труд и достъп до социална закрила.\n\n\r\n\t\r\n\tКонстантинос Пулиакис от отдел \"Умения и пазар на труда\", Европейски център за развитие на професионалното обучение каза, че за периода от 1994 до 2017 година въвеждането на роботи е довело до загуба на 220 000 работни места в сферата на услугите в Германия. Според него около 40 процента от работните места могат да бъдат заменени от технологиите, а десет процента от възрастните работещи в Европа да бъдат заместени от машини.\r\n\t \r\n\tПулиакис обаче отбеляза, че ако едно работно място потенциално може да бъде автоматизирано, това не означава, че работодателят ще иска да го автоматизира, или ще има агресивни опити за заместване на хора. Според експерта е важно да се развиват предприемаческите умения и ученето през целия живот.\r\n\t \r\n\tМилена Ангелова, заместник - председател на групата на работодателите в Европейския икономически и социален комитет, говори за необходимостта от допълване на уменията - необходими са не само цифрови, но и социални умения, всички онези, които ни правят различни от роботите. Според нея са необходими фондове, които да инвестират в развитие на цифровите умения. Тя допълни, че се разчита и на подкрепата на Европейския социален фонд, който да потвърди приоритетите за инвестиции в човешкия капитал.\r\n\t \r\n\tПредседателят на Европейската мрежа на публичните служби по заетостта Фонс Лерой каза, че хората ще са изправени пред необходимостта да сменят по-често работата си, да преминават и от една икономика в друга. Публичните служби по заетостта ще трябва да предлагат своите услуги на всички, които са на пазара на труда, каза експертът Според Лерой трябва да се създават агенции, които ориентират професионално хората чрез инвестиране в умения, подходящи за 21 век.\r\n\t \r\n\tДейвид Барнс от една от най-големите технологични компании в света, отбеляза, че всеки ден около 300 милиона работещи преминават през прехода към новите технологии. Не трябва да позволим изкуственият интелект да блокира заетостта, допълни експертът. 60 процента от ръководителите по света са изправени пред проблеми за намиране на хората с необходимите умения, защото образователните системи по света не могат в момента да ни помогнат, тъй като им е необходимо време да наваксат, отбеляза Барнс. Според него успешните промени изискват адаптивни служители и минимум 40 часа за учене всяка година.", "date": "2018.03.22", "title": "Към 2030-та 800 милиона работни места ще бъдат изместени от роботите"}
{"url": "http://www.mediapool.bg/sarkozi-se-obyavi-za-zhertva-na-kleveta-news277048.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият президент на Франция Никола Саркози е заявил по време на разпита си в сряда вечерта, че е станал жертва на клевета и делото срещу него не почива на никакви реални доказателства..\r\n\tКакто е известно, той бе разпитан два пъти по разследването за това, че предизборната му кампания през 2007 г. незаконно е финансирана от тогавашния либийски лидер Муамар Кадафи. В тази връзка политикът бе обвинен за пасивна корупция, незаконно финансиране на кампанията му и незаконно получаване на либийски държавни средства.\r\n\t\"От 11 март 2011 г. живея в ада на тази клевета\", е заявил Саркози, цитиран от в. \"Фигаро\" и Франс прес.\r\n\t63-годишният бивш френски президент коментира още, че срещу него няма конкретни доказателства, а цялото дело се основава на изявления на покойния Кадафи, негови близки и на френско-либийския посредник Зиад Такиедин.\r\n\t\"Неведнъж е доказано, че той е получавал пари от либийската държава\", добави Саркози, според когото Такиедин не е доказал, че се е срещал с него в периода между 2005 г. и 2011 г.\n\n\r\n\tСаркози подчерта също, че по време на 24-часовото му задържане е опитал с всички сили да покаже, че не съществуват тежки и убедителни улики срещу него, които са условие за повдигането на обвинение. Според бившия френски държавен глава документът, който е послужил като повод за разследването срещу него е неубедителен, а на обвинилия го Такиедин не може да се вярва заради миналото му.\r\n\t\"Осъзнавам, че това, в което съм заподозрян, е тежко\", добави Саркози, призовавайки магистратите да преценят каква несправедливост би било да бъде съден поради манипулация на Кадафи или негови приближени.\r\n\tПодозренията за либийската следа в предизборната кампания през 2007 г. станаха публично достояние през 2011 г., когато синът на Кадафи Сейф ал Ислам каза в интервю за телевизия \"Евронюз\", че е поискал от Саркози, който по онова време беше президент, да признае факта, че е получил финансова помощ от либийското правителство.\r\n\tПреди две години бизнесменът Зиад Такиедин пък заяви, че е доставил във Франция три куфара с пари в брой между 2006 и 2007 г. През януари френски бизнесмен беше задържан в Лондон по подозрения, че също е прехвърлял средства от Триполи за кампанията на Саркози.\r\n\tНикола Саркози бе президент на Франция от 2007 до 2012 г. В първата година от мандата си той посрещна Кадафи в Париж на държавно посещение. През 2011 г. обаче Саркози подкрепи въздушните удари на НАТО в помощ на бунтовници, които свалиха от власт и убиха Кадафи.\r\n\tСаркози не за пръв път има проблеми със закона. През февруари 2016 г. му бяха повдигнати предварителни обвинения от френски магистрати по подозрение в прекомерни разходи на неуспешната му кампания за преизбиране през 2012 г., заради което ще бъде съден.", "date": "2018.03.22", "title": "Саркози се обяви за жертва на клевета"}
{"url": "http://www.mediapool.bg/borisov-nastoya-v-bryuksel-za-sreshtata-es-turtsiya-vav-varna-news277058.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредстоящата среща между лидерите на ЕС и на Турция във Варна е необходима за нормализирането на отношенията между Съюза и Анкара, коментира българският премиер Бойко Борисов на среща с председателя на Европейския съвет Доналд Туск в Брюксел.\r\n\t \r\n\tДвамата бяха единодушни, че разговорът във Варна между европейските лидери и президента на Турция е належащ за възстановяване на диалога с турската държава. \r\n\t \r\n\t\"Имаме нужда от подредени отношения с нашия съсед – Турция. Диалогът с турския президент трябва да бъде продължен“, каза българският премиер.\n\n\r\n\t \r\n\tКъсно вечерта в четвъртък лидерите на страните членки на ЕС ще решат в Брюксел дали да се състои планираната за 26 март във Варна среща с турския президент Реджеп Ердоган.\r\n\t \r\n\tТе решиха да забавят потвърждението до последно заради обтегнатите отношения на Турция с Гърция и Кипър.\r\n\t \r\n\tМотор за организацията на форума бе българският премиер, който се мотивира с необходимостта да се запази споразумението за мигрантите между двете страни.\r\n\t \r\n\t\r\n\t\t, каза той.\r\n\t\r\n\t\t \r\n\t\r\n\t\t, добави премиерът. \r\n\r\n\t \r\n\t\r\n\t \r\n\tБългарският външен министър Екатерина Захариева коментира от своя страна, че България няма натиск на външната си граница, което означава, че Турция изпълнява ангажиментите си за бежанците. \r\n\t \r\n\tЕвропейският съюз също изпълнява ангажиментите си, добави тя.\r\n\t \r\n\tВицепремиерът посочи, че е необходимо споразумението с Анкара да се запази и да има диалог между двете страни. \r\n\t \r\n\tЗахариева коментира пред Нова телевизия, че няма индикации за отмяна на срещата и изрази очакване тя да се проведе.\r\n\t \r\n\tБългарският външен министър коментира твърденията на Ердоган, че ЕС бави плащанията към Турция. Той каза, че ЕС е изплатил само 800 милиона евро от договорените 6 милиарда за бежанците и се закани да постави остро въпроса във Варна.\r\n\t \r\n\t\"Парите се изплащат на Турция поетапно. По моя информация са разплатени 1.5 милиарда, а останалите са договорирани, защото те се отпускат за конкретни проекти. Когато са готови проектите, тогава се изплащат парите\", каза Захариева.\r\n\t \r\n\tЕвропейската комисия по-рано, че вече е изпълнила ангажимента си да предостави три милиарда евро за 2016 и 2017 г., като преди края на миналата година, т.е. само за 21 месеца, са били изготвени програми, поети задължения и сключени договори за цялата сума.\r\n\t \r\n\tСлед като 3-те милиарда евро от първия пакет бяха разпределени за няколко десетки проекти, Европейската комисия \"започва набиране на средства за втори транш\" със същия размер \"за създаване на благоприятни условия за бежанците в Турция\", посочиха още от комисията.\r\n\t \r\n\t\r\n\t \r\n\tОчаква се на срещата във Варна да бъдат обсъдени проблемите на Турция с Гърция и Кипър.\r\n\t \r\n\tАнкара се опитва да блокира проучванията за петрол и газ в крайбрежните води на Кипър, тъй като според нея те нарушават правата на кипърските турци. Така се стигна до ситуацията, в която миналия месец турски бойни кораби не позволиха на италианската енергийна компания \"Ени\" да започне работа в района.\r\n\t \r\n\tНапрежението между Атина и Анкара пък ескалира, след като Турция задържа двама гръцки военни, които според Атина са пресекли по невнимание границата между двете страни заради лошо време.\r\n\t \r\n\tМиналия месец се сблъскаха турски и гръцки патрулен катер край спорни острови в Егейско море, а преди това гръцки съд блокира екстрадицията на 8 турски военни, които властите в родината им обвиняват в участие в опита за преврат през 2016 година.\r\n\t \r\n\tОсвен това Ердоган се кани отново да постави въпроса за бавния напредък на преговорите за присъединяване на Турция в ЕС. Засега в ЕС има много резерви към тях основно заради проблемите със спазването на човешките права в Турция.\r\n\t \r\n\t\r\n\t \r\n\t\r\n\t\tОчаква се на срещата на върха на ЕС в четвъртък и петък лидерите на страните членки да осъдят твърдо продължаването на незаконните действия на Турция в Източното Средиземноморие и в Егейско море и да подчертаят пълната си солидарност с Кипър и Гърция, съобщи Франс прес. \r\n\t\r\n\t\t \r\n\t\r\n\t\tАсошиейтед прес допълва обаче, че въпреки заплахите от Брюксел за отмяна на срещата, подготовката за нея продължава и изглежда, че Ердоган ще има разговори във Варна с председателя на Европейския съвет Доналд Туск, председателя на Европейската комисия Жан-Клод Юнкер и българския премиер Бойко Борисов.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tСред останалите теми ще бъдат единният пазар, Европейският семестър, социални въпроси, както и Западните Балкани преди срещата на върха на 17 май в София.\r\n\t\r\n\t\t \r\n\t\r\n\t\tПремиерът Бойко Борисов ще информира устно за изпълнението на предходните заключения на Европейския съвет, включително за напредъка по реформата на Общата европейска система за убежище, съобщи кореспондентът на БНР. \r\n\t\r\n\t\t \r\n\t\r\n\t\tЗаключенията, които се очаква да бъдат приети, ще приканват и към напредък по стратегиите за единния пазар и Цифровия единен пазар, Плана за действие за Съюза на капиталовите пазари и Енергийния съюз.\r\n\t\r\n\t\t \r\n\t\r\n\t\tПо социалните въпроси ще се наблегне върху осъществяването на Европейския стълб на социалните права и предстоящото предложение на ЕК за създаване на Европейска агенция по заетостта.\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\tОчаква се в дневния ред на срещата да влезе и темата  за отравянето във Великобритания на бивш руски разузнавач и неговата дъщеря. В началото на седмицата външните министри на страните от ЕС изразиха безусловна солидарност с Лондон.\r\n\t\r\n\t\t \r\n\t\r\n\t\tПо повод отравянето на Скрипал Европейският съвет ще приеме заключения. Доналд  заяви, че ЕС трябва не само да изрази пълна съпричастност с Великобритания, но и да извлече поуки, защото този случай поставя на изпитание общата европейска сигурност. Той предлага ЕС да укрепи устойчивостта си срещу химически, биологични, радиологични и ядрени опасности, включително с повече сътрудничество с НАТО.  настоява да продължи подсилването на възможностите за отговор на хибридни заплахи - в областта на киберзащитата, контраразузнаването, стратегическите комуникации.\r\n\t\r\n\t\t \r\n\t\r\n\t\t\"Руската заплаха не зачита граници\", заяви британският премиер Тереза Мей пред срещата.  \r\n\t\r\n\t\t \r\n\t\r\n\t\t\"Очевидно руската заплаха не признава граници и случилото се в Солсбъри е част от модел на руска агресия срещу Европа и нейните близки съседи на Западните Балкани и в Близкия изток\", каза Мей.\r\n\t\r\n\t\t \r\n\t\r\n\t\tВ кулоарите на срещата на върха в Брюксел френският президент Еманюел Макрон и германският канцлер Ангела Меркел ще разговарят тази вечер с британската министър-председателка във връзка с аферата с отравянето на бившия руски агент във Великобритания, съобщи Елисейският дворец.\r\n\t\r\n\t\t \r\n\t\r\n\t\tТе ще дискутират множество международни въпроси, включително случая с отравянето, предизвикал остро дипломатическо напрежение в отношенията с Москва. \r\n\t\r\n\t\t \r\n\t\r\n\t\tОчаква се Европейският съвет да изрази солидарността на всички страни членки на ЕС с Великобритания.\r\n\t\r\n\t\t \r\n\t\r\n\t\tУтре Европейският съвет се очаква да утвърди насоките за преговорите с Лондон за бъдещите отношения ЕС-Великобритания.", "date": "2018.03.22", "title": "Борисов настоя в Брюксел за срещата ЕС-Турция във Варна"}
{"url": "http://www.mediapool.bg/23-ot-peshehodnite-pateki-v-stranata-ne-otgovaryat-na-iziskvaniyata-news277050.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 80% от пешеходните пътеки в страната не отговарят на нормативните изисквания за маркировка и поставени знаци.\r\n\tТова обявиха главният прокурор Сотир Цацаров, вътрешният министър Валентин Радев и регионалният му колега Николай Нанков в четвъртък след края на проверката, разпоредена от прокуратурата в края на м.г. заради зачестилите инциденти на \"зебри\".\r\n\tВластите са проверили близо 14 000 пешеходни пътеки, като \"фрапантни нарушения\" са констатирани най-често в Пазарджик, Бургас, Варна, Хасково и Стара Загора. Цацаров определи този списък с градове като \"срамен\".\r\n\t\"Проверките показаха сериозни нарушения, открити са отчайващи дефицити, например два пъти повече липсващи знаци от наличните в много области. Показват неправилно разположение на пешеходните пътеки. Неправилно маркиране, неправилна сигнализация\", посочи главният прокурор.\r\n\tПо думите му регионалното министерство предстои да създаде национален регистър на пешеходните пътеки, но и да разработи идеи за промяна на нормативната уредба, \"така че проверки, като тази, да се правят ежегодно на територията на цялата страна, а неизпълнението на задълженията да има за последица сериозни санкции\".\n\n\r\n\t\"МВР следва да използва в рамката на проверката и нейното финализиране всички възможности, които действащото законодателство предоставя, за да наложи на стопаните на пътя, независимо дали говорим за улици в населеното място или част от републиканската пътна мрежа, да отстранят нарушенията за срок не по-дълъг от 30 юни 2018 г\", добави Цацаров.\r\n\tПредвидените в момента санкции при неизпълнение на подобни предписания са в размер между 2000 и 7000 лева.\r\n\tПо време на пресконференцията на Радев и цацаров не стана ясно дали инцидентите на цветни пешеходни пътеки са намалели, откакто те бяха коригирани според изискванията - само с бяла боя. Това бе една от първите мерки, обявени от властите в началото на проверката.", "date": "2018.03.22", "title": "2/3 от пешеходните пътеки в страната не отговарят на изискванията"}
{"url": "http://www.mediapool.bg/raboteshtite-v-pirogov-shte-poluchat-do-300-leva-uvelichenie-na-zaplatite-news277059.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекарите, медицинските сестри и санитарите в “Пирогов“ ще получат увеличение на заплатите, предвижда подписаният в четвъртък Колективен договор между директора на болницата проф. Асен Балтов и двата синдиката КНСБ и “Подкрепа“.\r\n\tПарите за санитарите са повишени, така че да отговарят на увеличението на минималната работна заплата, която от началото на годината е 510 лева. За сестрите и лекарите е предвиден различен ръст в заплатите, който може да достигне и до 300 лева. Основната заплата на лекар ще надхвърли 1000 лева, а медицинските сестри ще получават 900 лева.\r\n\tПарите за увеличението на основните трудови възнаграждения няма да окажат негативно влияние върху разплащането с доставчиците и покриването на останалите задължения на лечебното заведение.\r\n\tОт синдикатите обявиха, че с подписването на новия договор основните заплати в “Пирогов” стават над средните в браншовия договор в отрасъл здравеопазване.", "date": "2018.03.22", "title": "Работещите в “Пирогов” ще получат до 300 лева увеличение на заплатите"}
{"url": "http://www.mediapool.bg/tereza-mei-shte-zayavi-pred-sayuznitsite-si-che-tryabva-da-se-pazyat-ot-rusiya-i-da-progonyat-shpionite-na-putin-news277060.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВеликобритания споделя тайни разузнавателни данни за нападението с нервнопаралитичен газ срещу бившия руски шпионин Сергей Скрипал с ключови съюзници в опит да ги убеди да прогонят руски дипломати в цяла Европа, предаде агенция Блумбърг, позовавайки се на осведомени източници.\r\n\t \r\n\tМиналата седмица министър-председателката Тереза Мей нареди на 23 руски дипломати, които според нея са шпиони, да напуснат Великобритания като отговор на нападението срещу Скрипал и дъщеря му Юлия в Солсбъри.\r\n\t \r\n\tСега тя иска други страни да последват британския пример, да осъдят Русия и да предприемат действия срещу агентите на Кремъл, съобщават източниците на Блумбърг, пожелали анонимност.\n\n\r\n\t \r\n\tКлючов тест за способностите на Мей\r\n\t \r\n\tДали Мей ще успее да постигне целта си ще бъде ключов тест за способността й да влияе на ЕС и да покаже, че Лондон все още може да разчита на приятелите си в чужбина след Брекзит. Засега правителствата на страните от ЕС обаче приеха относително меко изявление и не последваха примера на Мей да обвинят Кремъл.\r\n\t \r\n\tГърция е една от страните, която иска допълнителни доказателства за намесата на Русия.\r\n\t \r\n\t\"Случаят Скрипал се оказва първият голям външнополитически тест за Великобритания след Брекзит\", заяви Муджтаба Рахман, анализатор по европейските въпроси в консултантската агенция \"Eurasia Group\".\r\n\t \r\n\t\r\n\t \r\n\tМей ще отправи остро предупреждение за заплахата, която правителството на руския президент Владимир Путин представлява за цяла Европа на вечеря с другите европейски лидери на срещата в Брюксел, съобщи високопоставен британски представител.\r\n\t \r\n\t, се казва в откъси от предстоящата реч на Мей пред лидерите, публикувани от нейната канцелария.\r\n\t \r\n\tБританската премиерка се надява да убеди европейските си колеги да покажат солидарност, като засилят критиките към Путин, за да гарантира, че те ще обвинят Русия изрично и ще предприемат действия.\r\n\t \r\n\tОбсъжда се общо прогонване на руски дипломати\r\n\t \r\n\tСпоред британски представители светът - включително ЕС - трябва да покаже на Русия, че първото използване на нервнопаралитично вещество на територията на Европа след Втората световна война няма да остане безнаказано.\r\n\t \r\n\tЕдин от вариантите, обсъждан от Великобритания и нейните съюзници, е голяма вълна от прогонване на руски дипломати.\r\n\t \r\n\tРусия отрича да стои зад нападението с нервнопаралитичен газ. САЩ, Франция и Германия са сред страните, които подкрепиха публично британските заключения за вината на Москва.\r\n\tВеликобритания поддържа постоянен контакт със скептични страни като Гърция, опитвайки се да ги убеди в доказателствата срещу Путин, съобщават източниците на Блумбърг.\r\n\t \r\n\t\"Случаят Скрипал може да накара страните, които остават в ЕС, да обмислят дали са подготвени за заплахата, която представлява Русия\", заяви Рахман в имейл, получен вчера от Блумбърг.\r\n\t \r\n\t\"Главното препятствие пред по-твърда реакция е присъствието на приятелски към Русия страни, а не Брекзит. Въпреки това Брекзитът затрудни усилията на Великобритания да преодолее тази съпротива и да накара останалите 27 страни от ЕС да се постараят повече\".\r\n\t \r\n\tВеликобритания заявява, че няма никакви съмнения, че използваният при нападението нервнопаралитично вещество е от типа, известен като \"Новичок\", който се произвежда в Русия. Британски представители съобщават, че е възможно самият Путин да е разпоредил опита за убийство на Скрипал, който е работил като двоен агент на британското разузнаване.\r\n\tБританските следователи вече знаят какъв точно вид нервнопаралитично вещество от типа \"Новичок\" е било използвано, както и къде точно в Русия е било произведено.\r\n\t \r\n\tВ отговор Мей изготви пакет от мерки. Те включват замразяване на активи на руската държава \"навсякъде, където имаме доказателства, че те може да бъдат използвани за застрашаване на живота или собствеността на британски граждани или жители\".\r\n\t \r\n\tМерки срещу \"корумпираните елити\"\r\n\t \r\n\tПолицията ще предприеме и мерки срещу \"корумпираните елити\", защото във Великобритания \"няма място за тези хора, нито за парите им\", заяви миналата седмица премиерката пред парламента.\r\n\t \r\n\tКато ответна мярка Путин прогони 23 британски дипломати от Русия. Засега Мей не е отговорила официално на това, но нейни представители подготвиха пакет от мерки за засилване на натиска над Кремъл.\r\n\t \r\n\tКанцеларията на Мей смята, че прогонването на 23-та руски шпиони на практика ще сложи край на способностите на Путин за шпионаж във Великобритания. Ако британското разузнаване открие други руски тайни агенти, те също ще бъдат прогонени.\r\n\t \r\n\tНа вечерята на срещата на върха Мей ще заяви, че Русия е стратегически противник, не стратегически партньор и ще каже, че тя представлява дългосрочна заплаха за националната сигурност на всички страни от ЕС. Така се е случило, че атаката е извършена във Великобритания, но тя можеше да се случи в която и да е европейска страна, ще заяви премиерката, според британски представител.\r\n\t \r\n\t\"Като европейска демокрация Великобритания ще застане рамо до рамо с ЕС и с НАТО, за да посрещнем тези заплахи заедно. Заедно ще успеем\", ще каже Тереза Мей на колегите си.", "date": "2018.03.22", "title": "Тереза Мей ще заяви пред съюзниците си, че трябва да се пазят от Русия и да прогонят шпионите на Путин"}
{"url": "http://www.mediapool.bg/shest-zhertvi-na-eksploziya-v-himicheski-zavod-v-chehiya-news277061.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВзрив избухна в четвъртък в химически завод в чешкия град Кралупи над Вълтавоу, на 16 километра северно от столицата Прага. Шестима души са загинали, а двама са ранени, предаде Асошиейтед прес.\r\n\tУнипетрол - чешка фирма, занимаваща се с преработка на петрол и производство на пластмаси - каза, че експлозията е станала в един от резервоарите на рафинерията. Причината за инцидента още не е ясна.\r\n\tСпоред представител на спешните служби взривът изглежда е проехтял, когато работници чистели празния резервоар.\r\n\tНяма изтичане на опасни вещества, каза говорителка на полицията. Няма и опасност от нови експлозии в предприятието.", "date": "2018.03.22", "title": "Шест жертви на експлозия в химически завод в Чехия"}
{"url": "http://www.mediapool.bg/zukarbarg-prizna-greshki-v-opazvaneto-na-lichnite-danni-vav-feisbuk-news277045.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъздателят на социалната мрежа Фейсбук Марк Зукърбърг за пръв път наруши мълчанието си след избухването на скандала около злоупотребата на компанията \"Кембридж Аналитика\" с лични данни на над 50 млн. потребители, признавайки допуснати грешки. Той обеща всички засегнати потребители да бъдат уведомени за теча на данни.\r\n\tВ опит да се справи със скандала, който доведе до спад на акциите на компанията и отлив на потребители, Фейсбук ще провери хилядите приложения, които са използвали платформата на социалната мрежа и ще ограничи достъпа на разработчиците на приложения до данните на потребителите. Освен това на абонатите ще бъде дадена възможност да ограничават достъпа до онлайн информацията си по-лесно.\r\n\tЗукърбърг обяви, че е дошло времето да по-големи регулации за технологичните компании. Те ще засегнат и бизнеса на други гиганти като Гугъл, Майкрософт, Туитър или ЛинкдИн.\r\n\tСпоред разследване на изданията \"Ню Йорк таймс\" и \"Обзървър\" през 2014 г. компанията \"Кембридж Аналитика\" е събрала данните на 50 млн. фейсбук потребители, заблуждавайки както тях, така и социалната мрежа. Това е станало през приложение на британския учен Александър Коган. То е използвано от 270 000 души във Фейсбук, които са се съгласили приложението да има достъп до данните им. Чрез него обаче е получена информация и за всичките им контакти във Фейсбук. Данните - не само имена, възраст или пол, а харесвания, постове, споделяния, са използвани, за да се направи психологически профил на всеки от тези 50 млн. души.\r\n\tСпоред изданията информацията е помогнала да се повлияе на резултата от президентските избори в САЩ през 2016 г. в полза на Доналд Тръмп, както и в кампанията за Брекзит в полза на излизането на Великобритания от ЕС. За целта са идентифицирани колебаещите се гласоподаватели и те са атакувани с информация и послания, които да ги накарат да гласуват в желаната посока.\r\n\tНе е ясно дали \"Кембридж Аналитика\" все още притежават данните и дали междувременно не са ги предоставили на някой друг.\r\n\tСпоред \"Гардиън\" сценарият е разигран за първи път през 2015 г. при избора на президент в Нигерия. Тогава богат нигерийски бизнесмен наема дъщерна компания на \"Кембридж Аналитика\", която да осигури победа на президента Гудлък Джонатан.\r\n\tПървоначално от Фейсбук обявиха, че не са знаели, че с въпросното приложение Коган е нарушил правилата в социалната мрежа и са изтрили събраната от него информация за потребители още през 2015 г. Според авторите на разследването обаче това не отговаря на истината.\r\n\tМеждувременно излезе и информация, че директорът по сигурността във Фейсбук, Алекс Стамос, напуска заради несъгласие с други представители на висшия мениджмънт за това колко информация за теча на данни да бъде обявена публично. Стамос бил на мнение, че Фейсбук трябвало да даде обяснение на потребителите си.\r\n\tЗукърбърг коментира информацията три дни след излизането ѝ със серия интервюта и пост в социалната мрежа.\r\n\t\"Това беше огромна злоупотреба с доверие. Съжалявам, че се случи. Имаме отговорност да защитаваме личните ви данни и ако не можем да го правим, значи не ви заслужаваме\", заяви Зукърбърг в сряда вечерта пред Си Ен Ен.\r\n\t\"Работих, за да разбера точно какво се е случило и как да направя така, че това да не се повтаря\", продължи той, като добави още, че \"най-важните мерки, за да предотвратим да не се повтори това днес, ние предприехме преди години\".\r\n\tПо-късно в профила си във Фейсбук заяви, че \"правим грешки, трябва да се свърши още много работа\". Пред сайта Recode той обясни, че това ще струва милиони долари.\r\n\tЗукърбърг добави, че ще бъде направена вътрешна проверка, включително всички хиляди приложения, които ползват платформата на създадената от него социална мрежа. Ще бъде ограничен достъпът на външните разработчици до данните на потребителите на Фейсбук, а те ще могат по-лесно да ограничават достъпа до личната си информация.\r\n\tПлановете му обаче не включват сериозно ограничаване на възможността рекламодатели да ползват данните на Фейсбук, тъй като това е основен източник на приходи за компанията.\r\n\tВъпреки това според него едошло време за повече регулации на технологичните фирми, тъй като те играят все по-важна роля в света и спомена, че трябва да се знае кой плаща за онлайн реклами.\r\n\tЗукърбърг каза още, че ще свидетелства през американския Конгрес. В момента скандалът е обект на проверки от Комисията по информацията във Великобритания и главните прокурори на щатите Масачузетс и Кънектикът в САЩ. Главният прокурор на Калифорния, където е базирана Фейсбук, също коментира, че има съмнения.\r\n\tОснователят на Фейсбук каза още, че се ангажира да спре евентуална намеса в частичните избори за Сената в САЩ, както и в предстоящите избори в Индия и Бразилия.\r\n\tСамо за трите дни от избухването на скандала с \"Кембридж Аналитика\" Фейсбук загуби около 50 млн. долара от пазарната си стойност. Акциите на компанията се повишиха съвсем леко (с 0.7%) след изявлението на Зукърбърг. Страховете на инвеститорите са, че всеки такъв скандал може да отблъсне рекламодатели и потребители и в същото време да доведе до въвеждането на по-строги регулации.\r\n\tИнформацията за теча на данни от Фейсбук доведе до призиви хората да изтрият профилите си в мрежата. Те се разпространяват под #deletefacebook и сред хората, които са ги последвали, са известни личности като певицата Шер.\r\n\tСпоред Зукърбърг броят на хората, които са напуснали Фейсбук до момента, не е значителен.", "date": "2018.03.22", "title": "Зукърбърг призна \"грешки\" в опазването на личните данни във Фейсбук"}
{"url": "http://www.mediapool.bg/kongresat-na-sasht-i-evroparlamentat-iskat-izslushvane-na-sobstvenika-na-feisbuk-news277063.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВластите в САЩ и в Европейския съюз настояват съоснователят на Фейсбук Марк Зукърбърг официално да бъде изслушан заради скандала с изтичането на данни за профилите на потребителите към \"Кеймбридж Аналитика\", съобщиха Файненшъл таймс и Политико.\r\n\tСпоред американски медии Зукърбърг е изразил готовност да докладва, без директно да е казал \"да\". В интервю директорът на Фейсбук отговори, че  който може да даде информация какво се е случило. Изданията репликираха индиректно, че няма по-точен човек от него в настоящия скандал.\r\n\t заради скандала, хвърлил съмнения за евентуална намеса в изборите в САЩ през 2016 г. На този етап компанията изпраща свои служители на по-ниски нива, за да докладват пред многобройните комитети на Конгреса.\r\n\tВашингтон пост съобщи, че  срещу компанията, което може да доведе до налагане на огромна глоба на Фейсбук. Ще се провери дали е нарушено споразумението между комисията и Фейсбук относно сигурността на личните данни.\r\n\tНай-лошият вариант според американските медии е да се въведе регулация за използването на данните, което може сериозно да засегне рекламния бизнес на Фейсбук, който разчита на събиране на данни от потребителите. Само тази седмица  пазарна капитализация заради скандала.\n\n\r\n\t, като председателят на Европарламента Антонио Таяни директно призова Зукърбърг да яви на изслушване и в европейската институция.\r\n\t съобщи Таяни чрез Туитър.\r\n\t предупреди пък  при посещението си в САЩ, предаде Франс прес. \"Ако някоя фирма направи това в Европа след май 2018 г., е много вероятно да бъдат наложени драконови санкции\", заяви Йоурова, която се срещна с министри и конгресмени във Вашингтон.\r\n\tНа 25 май в ЕС ще влязат в сила общи правила за защита на личните данни, които засилват защитата на личната информация на европейските граждани. Те ще се прилагат към всички предприятия, независимо къде са разположени, включително извън ЕС. Новите правила няма да се прилагат със задна дата, но Йоурова обеща, че те ще превърнат ЕС в място, където измамата ще струва много скъпо, увеличавайки санкциите в сравнение със сегашните национални закони.\r\n\tПо време на посещението си във Вашингтон еврокомисарката не се е срещала с представител на Фейсбук, за да разговаря за конкретния скандал. Тя обаче заяви, че няма търпение да чуе обясненията на компанията.\r\n\t пък е поискала европейското подразделение на Фейсбук да обясни дали са засегнати личните данни на около 30 милиона потребители на социалната мрежа в Германия, съобщиха местни медии.\r\n\tсъщо поискаха Зукърбърг да даде обяснение и пред тях. Британският парламентарен комитет за дигитални технологии, култура и медии поиска допълнителна информация от компанията и каза, че ще изслуша и нейн бивш служител, който в миналото е сигнализирал за проблеми с нарушаването на сигурността на личните данни.\r\n\tМеждувременно, насред скандала  две свои законодателни предложения, които целят  там, където имат значително взаимодействие с потребителите, дори да нямат физическо присъствие в съответната държава. Това означава, че компаниите е възможно да плащат данъци дори в по-малки държави като България, в които нямат физическо присъствие.\r\n\tЩе се счита, че една цифрова платформа разполага с облагаемо \"цифрово присъствие\" или виртуално място на стопанска дейност в дадена държава членка, ако изпълнява един от следните критерии: годишните ѝ приходи в дадената държава членка надвишават праг от 7 млн. евро, в дадената държава членка през дадена данъчна година има повече от 100 000 потребители или през дадена данъчна година между дружеството и бизнес потребителите са сключени повече от 3000 делови договора за цифрови услуги.", "date": "2018.03.22", "title": "Конгресът на САЩ и Европарламентът искат изслушване на собственика на Фейсбук"}
{"url": "http://www.mediapool.bg/prokuraturata-ne-otkri-koruptsionen-miris-v-sofiyskiya-apelativen-sad-news277062.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСофийската градска прокуратура (СГП) отказа да образува разследване по сигнала на председателя на Софийския апелативен съд (САС) Даниела Дончева по повод преразпределеното от нея дело с .\r\n\tТова става ясно от съобщението на държавното обвинение в четвъртък, в което се посочва, че срещу съдия Дончева не са открити доказателства за престъпление по служба или каквото и да е друго престъпление.\r\n\tКакто е известно, преди около половин година шефката на САС бе заподозряна от колегата ѝ Милен Василев в . Повод за съмненията му станаха две нейни заповеди, с които го мести в друг съдебен състав и изземва делата му, включително и това за 102 млн. лв.\r\n\tТемата получи обществен отзвук, след като медиите съобщиха за \"заявление\" на съдия Василев, закачаено в съдийския коридор на САС, с което той остро критикуваше практиката на Дончева за разместване на състави и преразпределяне на дела. Въпреки че сам заявяваше, че не разполага с доказателства, съдията изрази съмнения, че действията на председателката на апелативния съд в случая са провокирани от \"нездрав интерес\" към въпросното дело, свързано с фалита на КТБ.\r\n\tДончева отхвърли съмненията на колегата си, отговаряйки, че той е бил преместен от 6-и в 11-и състав на Търговското отделение по утвърдена в САС практика. Причина за преместването му бе освобождаването на 11-и състав от Стефан Гроздев, който стана член на ВСС от парламентарната квота.\n\n\r\n\tВпоследствие председателят на САС сезира по случая главния прокурор Сотир Цацаров, Инспектората към ВСС и Съдийската колегия на съвета, настоявайки компетентните органи да я проверят за данни за корупция. Председателят на Върховния касационен съд (ВКС) Лозан Панов пък разпореди проверка за това дали в случая има  на делата.\r\n\tПоследвалите проверки на ВКС и съдебния инспекторат заключиха, че Дончева незаконно е преразпределила на себе си дела, гледани от нейни колеги.  стана ясни само ден преди прокуратурата официално да свали всички съмнения от шефката на САС.\r\n\tОт държавното обвинение уточниха, че по проверката са разпитани съдия Василев и двамата му колеги, от които Дончева е иззела делото за 102 млн. лв., като и тримата са декларирали пред разследващите, че никой не се е опитвал да им оказва въздействие – нито свързани със страните по казуса лица, нито ръководството на съда.\r\n\t, постановява СГП.\r\n\tТака, остава единствено Дончева да изпрати възраженията си по заключенията на Инспектората към ВСС, за да могат компетентните органи окончателно да сложат точка на скандала.", "date": "2018.03.22", "title": "Прокуратурата не откри \"корупционен мирис\" в Софийския апелативен съд"}
{"url": "http://www.mediapool.bg/tolerantnostta-se-stabilizira-na-visoko-nivo-vav-frantsiya-news277064.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИндексът за толерантност, който измерва расовите и антисемитски предразсъдъци във Франция, се стабилизира на високо ниво през 2017 г., след три години на покачване. Това предаде Франс прес, като се позова на доклад на Националната консултативна комисия по правата на човека.\r\n\t \r\n\tИндексът за толерантност се установи на 64 процента през 2017 г., след като се качи с десетина пункта от 2013 (когато е 54) до 2016 г. (когато е от 63 до 65), показва годишният доклад на комисията за борба срещу расизма, антисемитизма и ксенофобията. \r\n\t \r\n\tТози индекс, измерван от 1990 г., е бил най-нисък през 1991 година (48 пункта), и най-висок през 2009 г. - 66 пункта.\n\n\r\n\t \r\n\tКомисията наблюдава обаче \"забележителни разлики в зависимост малцинствата\": индексът се е установил на 78 пункта по отношение на чернокожите и евреите, на 72 към хората от Магреба и спада на 34 към ромите. Ситуацията се влошава към чернокожите (с 3 пункта) и ромите (с 2 пункта).\r\n\t \r\n\tКомисията напомня общия спад през 2017 г. на действия, продиктувани от омраза, сигнализирани на полицията и жандармерията. Тези действия са намалели с 16 процента по данни на министерството на вътрешните работи.\r\n\t \r\n\tДокладът е публикуван три дни след като правителството представи план за 2018-2020 г. за борба срещу расизма и антисемитизма, който предвижда да се обуздае заливането на интернет с омраза. \r\n\t \r\n\tДействията, предприети от френските власти, доведоха до убедителни резултати, заяви комисията и прикани това да продължи. Според нейния доклад европейска кампания през пролетта на 2017 г. е показала, че средно 59 процента от съобщенията до трите оператора Фейсбук, Туитър и Ютюб са довели до изтриване на недопустимо съдържание, в сравнение с 28 процента през 2016 г.", "date": "2018.03.22", "title": "Толерантността се стабилизира на високо ниво във Франция"}
{"url": "http://www.mediapool.bg/novite-britanski-pasporti-sled-brekzit-shte-badat-proizvezhdani-vav-frantsiya-news277065.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНовите британски сини паспорти, един от най-тачените символи на Брекзит, ще бъдат произведени в членката на ЕС Франция. Това съобщи Мартин Съдърланд, главен изпълнителен директор на британската компания Де Ла Рю (De La Rue), която произвежда сегашната бургундско-червена версия на документите, съобщи Ройтерс. \r\n\t \r\n\tПреди референдума от юни 2016 г. за излизане на Великобритания от ЕС някои привърженици на Брекзит призоваха за връщане на синьо-златните британски паспорти, издавани от 1920 г. до 1988 година. \r\n\t \r\n\tАктуалната в момента бургундско-червена версия се произвежда в Северна Англия от Де Ла Рю, чийто шеф съобщи, че компанията е загубила търга за новите паспорти заради по-ниските цени, предложени от конкуренцията. \n\n\r\n\t \r\n\tБих искал да поканя (премиера) Тереза Мей и (вътрешния министър) Амбър Ръд да дойдат в завода ми и да обяснят на всеотдайните ми работници, защо според тях е разумно решение производството на един британски символ да бъде изнесено в чужбина\", заяви Съдърланд. \r\n\t \r\n\tДействащият договор, който изтича през юли 2019 година, е на стойност 400 млн. бр. лири (566 млн. долара) и компанията посочва, че решението на правителството няма да повлияе върху резултатите й през текущата и следващата финансова година. \r\n\t \r\n\tМинистерството на вътрешните работи заяви, че е провело справедлив и отворен търг, за да осигури, че в крайна сметка ще осигури на клиентите високо качество и сигурност при най-добра цена. \r\n\tНяма изискване паспортите да бъдат произведени в Обединеното кралство, допълни говорителка на министерството.", "date": "2018.03.22", "title": "Новите британски паспорти след Брекзит ще бъдат произвеждани във Франция"}
{"url": "http://www.mediapool.bg/erdogan-shte-kontrolira-i-poslednata-turska-nezavisima-mediyna-kompaniya-news277066.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-голямата медийна група в Турция Доган води преговори за продажба на свои медии за 1.1 милиарда долара на близкия до правителството холдинг Демирьорен, се казва в съобщение на медийната група Доган, публикувано днес, съобщи ДПА. \r\n\t \r\n\tСпоред информация на турската телевизия НТВ холдингът Доган продава на конгломерата Демирьорен свои водещи медии за 890 милиона долара.\r\n\t \r\n\tВ момента сделката не е сключена официално, тъй като компаниите все още водят преговори, добавя ТАСС.\n\n\r\n\t \r\n\tОчаква се да бъдат продадени вестниците \"Хюриет\", \"Хюриет дейли нюз\", \"Поста\", телевизиите СиЕнЕн-Тюрк, Канал Д, информационната агенция Доган, доставчикът на интернет и цифрова телевизия Д-смарт, предава БТА.\r\n\t \r\n\tПазарът е реагирал положително на новината за възможна продажба на активите на Доган. Вчера акциите на Доган и издателската група \"Хюриет\" са поскъпнали с 19 процента, съобщи БТА.\r\n\t \r\n\tХолдингът Доган е един от най-големите конгломерати в Турция, в който работят 8.6 хиляди сътрудници. Холдингът работи от 1980 г. в сферата на медиите, енергетиката, промишлеността, недвижимите имоти. Медиите на конгломерата са известни с либералните си позиции и са имали разногласия с ръководството на страната.\r\n\t \r\n\tПреди няколко години се разрази голям конфликт между властите и принадлежащия на Доган в. \"Радикал\" заради реториката на анализатори от вестника, поради което през 2016 г. вестникът бе закрит.\r\n\t \r\n\tВ. \"Сьозджу\" пише, че холдингът Демирьорен принадлежи на близкия до правителството бизнесмен Ердоган Демирьорен. Холдингът е основан през 1956 г. и развива дейност в сферата на енергетиката, газоразпределителните мрежи, има верига бензиностанции и нефтопреработвателни заводи. \r\n\t \r\n\tПрез последните седем години конгломератът развива активна дейност в сферата на медийния пазар, като е купил от холдинга Доган вестниците \"Миллиет\" и Ватан\".", "date": "2018.03.22", "title": "Ердоган ще контролира и последната турска независима медийна компания"}
{"url": "http://www.mediapool.bg/vreme-e-za-otpisvane-ot-feisbuk-no-dali-veche-e-vazmozhno-news277067.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазрастващият се скандал около консултантската компанията \"Кембридж аналитика\", сдобила се незаконно лични данни на 50 милиона потребители на Фейсбук с цел подкрепа за предизборната кампания на Доналд Тръмп, предизвика кампания за закриване на профили и вълна от изказвания на потребители на социалната мрежа, които искат да я напуснат. Сред тях се оказаха и някои от най-известните хора в технологичната индустрия.\r\n\t \r\n\tХаштагът #DeleteFacebook се появи повече от 10 000 пъти в Twitter в рамките на двучасов период в сряда, според аналитичната услуга ExportTweet. Във вторник беше споменат 40 398 пъти, според аналитичната услуга Digimind, пише вестник „Ню Йорк таймс“.\r\n\t \r\n\tСнощи главният изпълнителен директор и президент на Фейсбук Марк Зукърбърг излезе от мълчанието си и призна, че има допуснати грешки, обещавайки по-голяма защита на личните данни. Въпреки извиненията обаче продължава повсеместният гняв срещу Фейсбук, който има над 2 милиарда потребители.\n\n\r\n\t \r\n\tДори милиардерът Брайън Актън, съоснователят на платформата \"WhatsApp\", която през 2014 г. бе купена от Фейсбук за 19 милиарда долара, обяви, че е време да се отпише и призова десетките си хиляди последователи във вторник да изтрият Фейсбук.\r\n\t \r\n\t\"Време е. #deletefacebook\", написа той в Туитър. Ектън в момента работи за Сигнал (Signal) - приложение за чат, конкурентно на УотсАп. \"Изтрийте и забравете. Време е да се погрижите за личния си живот\", допълва той. Съобщението му бе споделено повече от 10 000 пъти.\r\n\t \r\n\tПо повод скандала \"Ню Йорк таймс\" помества специална статия относно възможностите за отписване от Фейсбук, като мотивира публикацията с постъпили в редакцията множество запитвания по въпроса.\r\n\t\r\n\tНо докато изтриването на вашия акаунт, пише Ню Йорк таймс“, е проста работа и става с натискането на няколко клавиша, може би Фейсбук е прекалено вездесъщ, за да бъде в действителност напуснат.\r\n\t \r\n\tВ някои случаи би било неточно да се каже, че сте отстранили от живота си Фейсбук само с простото излизане от сайта. Има вероятност все още да ползвате \"WhatsApp\" (най-голямата в света платформа за размяна на съобщения) или \"Инстаграм\" (най-популярната платформа за размяна на изображения).\r\n\t \r\n\tИ двете са собственост на Фейсбук.\r\n\t \r\n\tА освен това Фейсбук не е единствената компания, способна да събира информация за вас. Един от големите виновници за това са например \"бисквитките\", които съпътстват уебсайтовете и рекламите върху тях. Те са навсякъде и ви преследват, докато се прехвърляте от сайт на сайт, продължава изданието.\r\n\t \r\n\tМожете да напуснете Фейсбук просто защото вече не го намирате за забавен. Но ако искате да го изоставите по идеологически съображения за личното пространство, това е безполезно усилие, обобщава \"Ню Йорк таймс\".\r\n\t \r\n\tРазлични сайтове предлагат находчиви начини за деактивиране, но предупреждават, че процесът е сложен.\r\n\t \r\n\tФейсбук предлага опция за \"деактивиране\" на акаунта, за да бъде спрян временно. Дневникът на потребителя вече няма да бъде достъпен, но някои информации, като изпратените съобщения, ще продължават да се виждат.\r\n\t \r\n\tАко се избере опция \"премахване\", вече няма начин акаунтът да се активира отново.\r\n\t \r\n\tПосланията до приятели остават достъпни. В базата данни на Фейсбук остават и копия от някои елементи (като историята на връзките).\r\n\t \r\n\tОкончателното премахване на акаунта може да отнеме до 90 дни, но през този интервал информациите вече не са достъпни. Ако потребителят се включи отново, искането за премахване се анулира, предупреждава Фейсбук.\r\n\t \r\n\tКотировките на акциите на Фейсбук спаднаха с до 8 процента, след като се появиха информации през уикенда, че компанията Кеймбридж аналитика (Cambridge Analytica) е използвала данни на над 50 милиона потребители на социалната мрежа без тяхно разрешение. Главният изпълнителен директор и основател на Фейсбук (Facebook) Марк Зукърбърг е изгубил 6,06 милиарда долара.\r\n\t \r\n\tНищо ново?\r\n\t \r\n\tПо същия повод \"Вашингтон пост\" припомня за издадената през 1964 г. книга \"480-те\" на американския писател и политолог Юджийн Бърдик, станала бестселър. В нея са описани, както заявява авторът в предговора си, \"хора, които работят при хлабави правила с компютри, способни да запаметят почти безкрайно количество информация и да сортират, категоризират и възпроизвеждат тази информация с едно натискане на бутон\".\r\n\t \r\n\tСтава дума за реално съществуваща корпорация \"Симулматикс\", идентифицирала 480 категории избиратели по демографски характеристики като средство за отправяне на послания към малки подгрупи.\r\n\t \r\n\tДрамата в романа се свежда до ролята на манипулирането на лични данни за издигането на сенчест кандидат срещу президентската номинация на републиканците. Влиянието на книгата е толкова голямо, че Джон Ф. Кенеди ползва услугите на \"Симулматикс\" в президентската си кампания през 1960 г., подчертава \"Вашингтон пост\".\r\n\t \r\n\t\"480-те\" показва колко отдавна американците са започнали да се опасяват от манипулации на нашите политически решения, извършвани от технологични магьосници с достъп до купища информация. А скандалът Фейсбук/Кембридж Аналитика издига нашата параноя на съвсем ново ниво. Макар че \"параноя\" не е точната дума, защото гневът по повод нахлуването в около 50 милиона акаунта в полза на Тръмп не е признак на психично разстройство и ние трябва да сме гневни на Фейсбук\", пише изданието.\r\n\t \r\n\tКакто показва книгата на Бърдик, проучването на данни не е новост. Но днес социалните медийни компании правят това по-мащабно и по-ефективно, продължава вестникът и препоръчва на читателите да помислят върху следното:\r\n\t \r\n\t\"Всеки предизборен щаб може да намери вашия стационарен телефон в указателя, но на никой щаб не е позволено чрез подслушване на телефона да получи достъп до вашите надежди, страхове, грижи, страсти или весекидневни бизнес дела. Навярно Фейсбук не събира информация точно както при телефонно подслушване, но със сигурност компанията знае доста много за вас. Така че ние сме в правото си да се безпокоим от обстоятелството, че един изследовател е в състояние да се възползва от доброволно дадени отговори в допитване на Фейсбук и после да се добере до информация за 50 милиона души.\r\n\t \r\n\tТрябва да се противопоставим на конфликта между обществения интерес и методите, с които социалните медийни компании печелят пари. Какво става с правото на лично пространство? Дали те несправедливо блокират прозрачността върху това как се ръководят политическите кампании и кой ги финансира? И дали те са податливи на манипулация от чуждестранни сили?\"\r\n\t \r\n\tВ предговора на \"480-те\" авторът изразява надежда, че книгата илюстрира \"политическите реалности на днешния ден и политическите рискове на утрешния\". Е, утрото вече е тук и рисковете даже надхвърлят пророческо въображение на Бърдик, констатира \"Вашингтон пост\".", "date": "2018.03.22", "title": "Време е за отписване от Фейсбук? Но дали вече е възможно?"}
{"url": "http://www.mediapool.bg/ruski-medii-boikotirat-dumata-zaradi-onevinyavaneto-na-obvinen-v-seksualen-tormoz-deputat-news277068.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко видни руски медии заявиха, че ще бойкотират отразяването на работата на руската Дума (долната камара на парламента), след като депутатите оневиниха влиятелен депутат, срещу когото бяха отправени редица обвинения в сексуален тормоз, предаде Асошиейтед прес. \r\n\t \r\n\tМиналия месец медиите публикуваха обвинения в сексуален тормоз срещу Леонид Слуцки - шеф на парламентарната комисия по външните работи. Три руски журналистки, чиито имена отначало не бяха оповестени, подробно разказаха как депутатът се е държал неприлично с тях през последните години. \r\n\t \r\n\tПо-късно те се разконспирираха и публично разказаха за щенията на Слуцки към тях. \n\n\r\n\t \r\n\tЕтичната комисия на Думата се събра на заседание във вторник и не видя \"никакви нарушения\" в поведението на Слуцки. Тя окачестви действията на трите журналистки като \"избирателни, целенасочени и предварително планирани\". \r\n\t \r\n\tТова решение предизвика възмущение в руските медийни среди. Радио \"Ехото на Москва\" обяви вчера, че няма да изпраща репортери в Думата, защото я смята за \"небезопасно място\". \r\n\t \r\n\tПечатно-електронното издание РБК също отзова репортерите си от Думата, а вестник \"Комерсант\" каза, че няма да използва никакви изказвания и коментари на Слуцки.\r\n\t \r\n\tДнес въпроси по този повод бяха отправени и към говорителя на Кремъл Дмитрий Песков на редовния му брифинг. \r\n\t \r\n\tТой се въздържа от оценка на решението, прието от парламентарната комисия за жалбите от поведението на депутата Слуцки. \"Това не е въпрос от компетенцията на президентската администрация\", отбеляза Песков.", "date": "2018.03.22", "title": "Руски медии бойкотират Думата заради оневиняването на обвинен в сексуален тормоз депутат"}
{"url": "http://www.mediapool.bg/kremal-pribarzano-e-da-se-govori-za-probiv-v-otnosheniyata-mezhdu-rusiya-i-sasht-news277069.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки изявленията на американския президент Доналд Тръмп за ползата от установяване на взаимодействие с Русия, пробив в отношенията между двете страни е още далече, каза пред журналисти в Москва днес говорителят на Кремъл Дмитрий Песков, цитиран от ТАСС и Ройтерс. \r\n\t \r\n\t\"Нека не говорим за каквито и да е пробиви, отначало трябва все пак да говорим как, като минимум, да бъде установен диалог. До пробив е още далече\", каза той. \r\n\t \r\n\tПесков отбеляза, че в телефонния разговор между президентите Владимир Путин и Доналд Тръмп те \"са се договорили да поръчат на министъра на външните работи и на държавния секретар да установят контакт за обсъждане на времето и мястото на евентуална среща на върха. \n\n\r\n\t \r\n\tКремъл разчита на елементарната политическа логика и мъдростта на европейските страни, ако премиерката на Великобритания Тереза Мей тръгне да ги убеждава да предприемат мерки срещу Русия във връзка с т.нар. случай Скрипал, каза говорителят на Путин на редовния си брифинг. \r\n\t \r\n\t\"Ние констатираме, че продължава трудно обяснимата линия на британската страна, констатираме нежеланието й реално да взаимодейства за разкриване на истината около този случай и кой може да стои зад него, - посочи Песков. - Ние констатираме нежеланието на британската страна да предостави каквато и да е информация и констатираме също, че всички изявления по този въпрос нямат абсолютно никакви основания, лишени са от каквито и да било доказателства, а често и от елементарна логика.\"\r\n\t \r\n\tТой изрази надежда, че партньорите на Великобритания най-малкото ще отчетат всички тези елементи. \r\n\t \r\n\tПесков повтори изразеното снощи от говорителката на руското външно министерство Мария Захарова мнение, като нарече \"оскърбително и отвратително\" изказването на британския външен министър Борис Джонсън, който сравни предстоящото световно първенство по футбол в Русия с олимпийските игри в нацистка Германия през 1936 г. Подобно изявление не подобава на външен министър на която и да е страна и е недопустимо, посочи говорителят на Кремъл.", "date": "2018.03.22", "title": "Кремъл: Прибързано е да се говори за пробив в отношенията между Русия и САЩ"}
{"url": "http://www.mediapool.bg/makron-danatsite-na-internet-gigantite-v-es---polovinata-ot-vnoskata-na-velikobritaniya-news277070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТаксата, която ЕС обмисля да наложи на големите интернет компании, може да се внася в бюджета на ЕС и да се равнява на \"половината от нужното финансиране\" след Брекзита, заяви френският президент Еманюел Макрон, който пристигна на посещение в Холандия, предаде Франс прес.\r\n\t\r\n\tМакрон се позова на данни на Европейската комисия и заяви на пресконференция с холандския премиер Марк Рюте, че тази такса би донесла нови приходи за политики на ЕС, без да се иска от страните членки да увеличат вноската си.\r\n\t \r\n\tМарк Рюте, който е поддръжник на бюджетната дисциплина, повтори позицията, че не иска Холандия, която вече е нетен вносител в европейския бюджет, да плаща още повече. Той изрази желание отпускането на субсидии от ЕС да се прави при условие, че се провеждат задълбочени реформи и се спазват ценностите на ЕС.\r\n\t \r\n\tПреди срещата си с Марк Рюте Макрон посети седалището на Организацията за забрана на химическите оръжия (ОЗХО) в Хага. Организацията е учредена през 1997 г. за прилагане на международната Конвенция за забрана на химическите оръжия.\r\n\t \r\n\tЕлисейският дворец заяви, че това посещение на ОЗХО се вписва \"в контекста на сирийската криза и нападението в Солсбъри\". Имат се предвид подозренията за употреба на химически оръжия от сирийския режим в анклава Източна Гута и отравянето на бивш руски шпионин в Англия, което се приписва на Русия. Кремъл отрича обвинението, отбелязва АФП.", "date": "2018.03.22", "title": "Макрон: Данъците на интернет гигантите в ЕС - половината от вноската на Великобритания"}
{"url": "http://www.mediapool.bg/prezidentat-na-peru-podade-ostavka-za-da-izbegne-impiychmant-news277071.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Перу Педро Пабло Кучински подаде оставка малко преди гласуване в парламента за негов импийчмънт, което той вероятно щеше да загуби, предаде ДПА.\r\n\t \r\n\tВ телевизионно обръщение 79-годишният Кучински заяви, че е направил всичко по силите си въпреки постоянни атаки от опозиционната партия \"Народна сила\", която по думите му е създала \"обстановка, в която е невъзможно да се управлява\".\r\n\t \r\n\tНатискът над Кучински нарасна, след като четирима от 14-те депутати на собствената му партия го призоваха да се оттегли.\r\n\t \r\n\tПарламентът щеше за втори път слез декември да гласува за импийчмънт на президента заради връзките му с корумпираната бразилска строителна компания \"Одебрехт\".\r\n\t \r\n\tПрез декември Кучински оцеля на поста си, но този път главната опозиционна партия \"Народна сила\" показа видеозаписи, в които съюзници на президента се опитват да убедят депутат да гласува против импийчмънт в замяна на инфраструктурни проекти в избирателния му район.\r\n\t \n\n\r\n\tВицепрезидентът Мартин Вискара ще положи клетва като президент утре, вероятно около 16-17 ч. по Гринуич, предаде Ройтерс.\r\n\t \r\n\tОпозиционният депутат Луис Галарета, който е председател на парламента, съобщи, че всички парламентарно представени сили са се съгласили да приемат оставката на Кучински.\r\n\t \r\n\tВсички министри от правителството на Перу са написали заявления за оставка в знак на солидарност с президента Кучински, съобщи министърът на труда Хавиер Бареда.\r\n\t \r\n\t\"Щом първият вицепрезидент (Мартин Вискара) встъпи в длъжност (като президент), той ще трябва да назначи свой премиер поради оставката на правителството. Ние сме длъжни да предадем портфейлите си на новите министри. Президентът Кучински ни е назначил и е правилно да напуснем заедно с него\", каза Бареда.", "date": "2018.03.22", "title": "Президентът на Перу подаде оставка, за да избегне импийчмънт"}
{"url": "http://www.mediapool.bg/svetat-se-trogna-ot-balgarite-spasili-desetki-shtarkeli-ot-izmrazvane-news277072.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДобротата е заразна. Постъпката на българина от силистренското село Зарица Сафет Халид, който спаси щъркели от измръзване, и на хората, които последваха примера му, не остана незабелязана.\r\n\tИсторията беше разказана от редица чужди медии, сред които британският \"Гардиън\" (The Guardian) и \"Франс прес\".\r\n\t\r\n\t\"Франс прес\" разказв а историята под заглавие: \"Българи се втурват да спасяват колония стресирани и измръзнали щъркели\". И обяснява, че внезапно застудяване в североизточната част на страната прикова на земята стотици мигриращи птици тази седмица и покри крилата им с лед:\r\n\t\"Какво бихте направили ако се натъкнете на множество вцепенени щъркели, покрити с лед и лежащи в затрупано от сняг поле? В България хората ги прибират в домовете си\",\n\n\r\n\t\"Намерих пет замръзнали щъркела близо до пътя към селото онзи ден\", разказва 53-годишният Сафет Халид пред чуждата медия. \"Прибрах ги вкъщи, запалих печката, за да се стоплят и ги нахраних с риба\", допълва той.\r\n\tХалид, работник по поддръжката на пътищата, предизвика вълна от подкрепа в социалните мрежи в понеделник. За доброто си дело Халид беше награден в сряда от Министерството на околната среда и водите с бездимна печка за отопление.\r\n\tДобрият пример е последван и от други хора в региона. Резултатът – повече от 40 птици са приютени в къщите, гаражите и плевните на хората. В сградата на община Дулово са приютени 20 щъркела в по-тежко състояние, посочва \"Гардиън\".\r\n\tСпасени са бедстващи птици и от други видове. Ловните дружинки по места също са се организирали и обхождат землищата за премръзнали птици.\r\n\tВ шуменското село Наум добри хора помогнаха на птици в беда. В село Браничево спасяваха и соколи.\r\n\tГражданите, намерили бял щъркел в безпомощно състояние, може да се обръщат за съдействие към Държавните горски стопанства или съответната община, призоваха българските власти.\r\n\tЕксперти обясняват, че замръзналите криле на щъркелите са ги принудили да прекарат нощта на земята, вместо кацнали по клоните на дърветата, както обикновено.\r\n\tХристина Клисурова от Спасителния център за диви животни на \"Зелени Балкани\" в Стара Загора коментира пред \"Франс прес\", че това е първият път, в който вижда толкова много бедстващи щъркели в България. Тя призовава хората да \"избягват да прибират у дома си всеки щъркел, а само тези, които са пострадали, ранени или със замръзнали криле\". Всяка спасена птица трябва да се върне в природата колкото е възможно по-бързо, казва Клисурова.\r\n\tХалид разкрива пред журналистите, че планира да задържи щъркелите в дома си още няколко дни – докато преминат силните ветрове, минусовите температури и снежните бури. Според прогнозата лошото време и снежната виелица ще продължат до края на седмицата.\r\n\tСпасителят на щъркелите от Зарица споделя, че вече е получил няколко клъввания по ръката, но приема това с усмивка. Казва, че птиците се чувстват добре в дома му.\r\n\tПрез 2016-та в България са били преброени почти 6000 обитаеми щъркелови гнезда, което е с около хиляда повече, отколкото са били преди десет години.\r\n\t \r\n\tСпоред еколозите между 100 и 200 екземпляра в района Силистра (Царица, Дулово, Сокол) – Шумен – Русе са спасени от хора по домовете им и по други места, съобщи областната управа в Силистра. В 10 села екип от ветеринари е прегледал спасените щъркели. Иззети за допълнителна помощ са 4 щъркела с фрактури на крака и криле, както и един мишелов от Силистра, е посочено в съобщението.\r\n\tВ четвъртък зам.-министърът на екологията Красимир Живков, директорът на РИОСВ Русе Любомир Атанасов и зам.-областният управител на Силистра Стоян Бонев, заедно с представители на неправителствената организация \"Зелени Балкани\" са посетили село Зарица във връзка с акцията за спасяване на щъркели, започната от Сафет Халид и неговите съселяни.\r\n\tСлучаят в добруджанското село е разгледан от представителите на властта като пример за гражданска инициатива и за реализирано на практика партньорство между гражданите и кметството. Според Красимир Живков не са необходими допълнителни разпоредби как да се постъпва в подобни случаи.\r\n\tНа \"виновника\" за визитата са били връчени поздравителни адреси от министъра на екологията Нено Димов и от Областна администрация в Силистра от името на областния управител Ивелин Статев. Грамоти са получили още кметство Зарица с кмет Феджри Билял и Левент Садък, който също спаси щъркели от измръзване.\r\n\tСафет Халид е благодарил на всички за вниманието. , се казва в обръщението на Халид.\r\n\tОт 26 години насам всяка зима той има грижата за пътя в района към Исперих. Вадил е от 3-метрови преспи хора с техниката, с която разполага, помагал е на родилки, пренасял е храна за своите съселяни.\r\n\t\"Много е важна първата реакция на хората в подобни ситуации...Не случайно днес сме тук с ръководството на РИОСВ Русе и на спасителен център \"Зелени Балкани\", защото това са институциите, които могат да дадат най-добрите указания как да реагират хората. Това са птици от защитен вид, трябва да се реагира веднага, да им се окаже помощ и след това да се пуснат отново на свобода\", каза Красимир Живков. Той е благодарил на жителите на селото, защото заради тяхната незабавна реакция тези птици от защитен вид са останали живи.\r\n\tПрепоръката е да бъдат отглеждани в кметства, млекарни и стопански дворове, а не по домовете на селяните, за да са далече от хора. По този начин птиците няма да бъдат подлагани на стрес, обясняват еколозите. Хората са уговорени да премахнат вързаните на щъркелите мартеници. Еколозите са попаднали на щъркел с пръстен, поставен му в чужбина, който е дошъл да дойде да се размножава у нас, е посочено още в съобщението на областната управа в Силистра.", "date": "2018.03.22", "title": "Светът се трогна от българите спасили десетки щъркели от измръзване"}
{"url": "http://www.mediapool.bg/premierat-na-daniya-mnogo-migranti-ne-spodelyat-tsennostite-na-es-news277073.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМного мигранти не споделят ценностите на ЕС и не желаят да стават част от европейското общество, заяви премиерът на Дания Ларс Льоке Расмусен в интервю за германския вестник \"Франкфуртер алгемайне цайтунг\".\r\n\t \r\n\t\"Приветствам това, че мнозина млади мюсюлмани постъпват в нашите университети, но остават твърде много хора, които не споделят нашите ценности и не са част от нашето общество. Това представлява опасност, особено когато такива хора са съсредоточени в определени градски райони или общини\", казва Расмусен.\r\n\t \r\n\tНа властите понякога се налага да се сблъскват с факта, че в страната живеят имигранти от второ или трето поколение, които не са интегрирани в обществото.\r\n\t \r\n\t\"Те живеят тук от 10, 20 или 30 години и не говорят датски. В Дания отдавна имаме проблеми с паралелни общества в някои квартали\", отбелязва датският премиер.\r\n\t \r\n\tКонтролът по вътрешните граници на ЕС е необходим, \"докато незаконната миграция продължава да е сериозно предизвикателство\", казва Расмусен и признава, че през 2015 г., в пиковия период на мигрантската криза, \"положението излезе от контрол\".", "date": "2018.03.22", "title": "Премиерът на Дания: Много мигранти не споделят ценностите на ЕС"}
{"url": "http://www.mediapool.bg/propan-butanat-shte-poskapne-zaradi-novite-regulatsii-pri-gorivata-tvardyat-targovtsi-news277074.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГазът за битови нужди ще поскъпне, ако парламентът приеме внесения от различни депутати законопроект за горивата, който въвежда регистриране на обектите за търговия с горива при покриване на редица критерии и банкови гаранции за дейността им. Това смятат членовете на Асоциацията на производителите, разпространителите и потребителите на бутилиран пропан-бутан.\r\n\tПромените в законопроекта, регулиращ пазара на горивата, ще засегнат над 100 000 домакинства и над 80 на сто от ресторантьорския бизнес у нас, тъй като браншът обслужва към 80-85% от заведенията, които имат топла кухня, предупреди председателят на организацията Георги Палпурин на пресконференция в четвъртък.\r\n\tАсоциацията декларира, че подкрепя всички действия, които водят до ефективна борба със сивата икономика, защото около 50% от стойността на горивото са данъци и акцизи. Според нея обаче, така предложените промени ще доведат единствено до монополизиране на пазара и поскъпване на цените на бутилирания пропан-бутан.\r\n\tПо данни на асоциацията в момента има 67 обекта, които са собственост на 54 компании, от които може да се пълни и доставя бутилиран пропан-бутан. Цените сега на 10-литрова бутилка пропан-бутан са между 14 и 24 лева. \"Имаме конкуренция, която позволява потребителят да прави добър избор. В новата ситуация на изискванията ще отговарят седем обекта, притежавани от 5 компании, съответно имаме значително намаляване на конкурентната среда\", коментира Палпурин.\r\n\tАсоциацията оспорва и изискването за наличие на минимален обем на складове от 500 кубични метра, като в случая инвестицията за изграждане на подобен склад е минимум 10 000 000 лв. \"Такъв склад е невъзможно да съществува в градска среда, защото изграждането му ще е много скъпо\", казаха от бранша.\n\n\r\n\tВ законопроекта са заложени и финансови изисквания към търговците на бутилиран втечнен газ пропан-бутан за уставен капитал от 3 000 000 лв. Заложено е и изискване за минимално количество от 10 000 собствени бутилки, с които да разполага фирмата, чиято стойност е около 450 000 лева. \"Не можем да разберем каква е логиката на това изискване\", казаха от асоциацията.\r\n\tОттам уточниха, че и в момента законите предвиждат гаранции, че държавата ще си събере данъците. От една страна фирмите заплащат банкови гаранции, а освен това от 2016 г. законът предвижда предварително събиране на ДДС при продажбите на горива, казаха от асоциацията.", "date": "2018.03.22", "title": "Пропан-бутанът ще поскъпне заради новите регулации при горивата, твърдят търговци"}
{"url": "http://www.mediapool.bg/strahat-ot-migrantite-mobilizira-poddrazhnitsite-na-orban-v-zemedelskite-raioni-v-ungariya-news277075.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПривържениците на управляващата в Унгария дясна партия ФИДЕС в Ерчи може и да не са виждали бежанец, но има нещо, което те със сигурност знаят: не искат бежанци в града си. \r\n\tТри години, след като стотици хиляди бежанци нахлуха в Унгария на път от Близкия изток и Африка към Западна Европа, жителите на това тихо градче южно от Будапеща казват, че опасенията от мигрантска \"инвазия\" ще бъдат решаващ фактор, когато отидат да гласуват в парламентарните избори на 8 април. \r\n\t \r\n\tТова устройва ФИДЕС и нейния лидер - премиера Виктор Орбан, който експлоатира тези опасения на твърдия си електорат, говорейки за важността на \"етническата хомогенност\". \"Европа сега е подложена на инвазия, - каза той на митинг в Будапеща на 15 март. - Тяхната (на опозицията) цел е да спечелят властта и да осъществят грандиозния си план: да разцепят Унгария, която е издигнала бариера на пътя на имигрантите.\" \r\n\t \n\n\r\n\tОбетът на Орбан да запази суверенитета на Унгария и да отстоява християнските й ценности, представен по неговия типичен хаплив, войнствен маниер, му донесе две поредни категорични победи в предишните парламентарни избори и вероятно същото ще се случи и сега през април. \r\n\t \r\n\tОрбан обаче е смятан за един от най-противоречивите лидери в Европа. Върховният комисар на ООН за човешките права Зейд Раад ал Хусейн неотдавна го обвини, че е расист и ксенофоб, след като той каза, че не иска неговата страна да бъде \"многоцветна\". Унгарският външен министър на свой ред не остана длъжен, като нарече това изявление \"възмутително\" и призова Зейд да подаде оставка. \r\n\tПовечето избиратели, интервюирани от Ройтерс в Ерчи, казаха че никога не са срещали бежанец, но това не им пречи да определят имигрантите като заплаха. \r\n\t \r\n\t\"Ние сме си достатъчно тук и нямаме нужда от никакви мигранти\", каза 69-годишната Мария Пулай, която от над две десетилетия е поддръжничка на Орбан и сега активно агитира за ФИДЕС. Тя гордо ни показа снимка с унгарския лидер, направена с нейния мобилен телефон, когато той посетил Ерчи, за да подкрепи местния партиен кандидат. \r\n\t \r\n\t\"Никога не съм срещала ( никакви бежанци), - каза тя с едва доловима усмивка. - Но непрекъснато гледам телевизия и съм научила много неща. Нямаме нужда от тях тук.\"\r\n\t \r\n\tДВИЖЕНИЕ ОЩЕ ПО-НАДЯСНО\r\n\t \r\n\tОрбан дърпа струната на антиимиграционните настроения в страната от момента, когато мигрантите, бягащи от войни и икономически лишения, започнаха да прииждат през южната граница на Унгария със Сърбия през 2015 г., което накара Будапеща да издигне на пътя им гранична ограда. \r\n\t \r\n\tПотокът почти секна през 2016 г., но Орбан поддържа риториката и сега тя е основен елемент в предизборната му платформа. Той има твърд контрол върху държавните медии, а негови съюзници в бизнеса контролират регионалните вестници. При това положение неговите послания биват силно \"озвучени\" в места като Ерчи, където много хора гледат само държавните новинарски канали, показващи как имигранти всяка нощ безчинстват в градовете на Западна Европа. \r\n\t \r\n\tПървоначалната визия на Орбан беше ФИДЕС да се стреми да доминира в унгарската политика пред следващите две десетилетия, обявявайки се в защита на националните интереси. Това се харесваше на консервативните унгарци, които смятат, че тяхната страна се бори за защита на своята идентичност. Тази стратегия имаше успех частично и заради фрагментираността на опозицията. \r\n\t \r\n\tСега той изглежда се опитва \"да окупира\" и част от крайнодясното пространство, освободено от радикалната националистическа опозиционна партия Йоббик, която приглуши посланията си в опит да се приближи към центъра. \r\n\t \r\n\tПридвижването още по-надясно и към радикализация може да се окаже рисковано за Орбан, защото то е \"еднопосочна улица\", каза Петер Креко - директор на либералния унгарски мозъчен тръст Политически капитал. \"ФИДЕС са самозатвори в капан с тази кампания, насочена към нейния твърд електорат\", добави той. \r\n\t \r\n\tПрез февруари Йоббик се съюзи със социалистите и с малката Унгарска либерална партия (ЛМП) в подкрепа на независим кандидат при частични избори в Южна Унгария, и (тази необичайна коалиция) изненадващо победи ФИДЕС. Но Йоббик се въздържа да влезе в съюз с левицата за парламентарните избори. Ако тя и левицата успеят да се координират и да издигнат общи кандидати, ФИДЕС може да се окаже в беда, казва Креко. \"Големият тест ще бъде през април\", добави той. \r\n\t \r\n\tЕлекторалната база на ФИДЕС се променя през последните години. Някои образовани консервативни избиратели бяха разочаровани от наблягането на популистки антимигрантски послания за сметка на мерки за подобряване на здравеопазването и образованието. \r\n\t \r\n\tВместо това партията печели терен сред по-слабо образованите и сред пенсионерите, твърдят анализатори. За да ги ухажва, неотдавна Орбан обяви еднократна парична помощ и държавни помощи за сметките за отопление. Орбан също заиграва с идеята, че \"външни сили и влиятелни международни организации\" като Европейския съюз и ООН искат да се месят във вътрешните работи на Унгария и да я принудят да приеме мигранти. \r\n\t \r\n\tГолямо множество се събра в началото на март в сградата на театъра в Ерчи, за да чуе словото на депутат от ФИДЕС и да види слайдшоу за заплахите от миграция и как американският милиардер от унгарски произход Джордж Сорос използва мрежата си от фондации, за да прокарва идеите си за мултикултурни общества по света. \r\n\t \r\n\tОрбан и Сорос, които бяха съюзници в демонтажа на комунизма през 1980-те години, сега често са в челен сблъсък. Орбан обвинява Сорос, че се меси в унгарската политика, като подкрепя опозиционни групи. Сорос пък описва Орбан като опасен автократ. \r\n\t \r\n\tИКОНОМИКАТА ВЪРВИ ДОБРЕ \r\n\t \r\n\tФИДЕС спечели солидно последните парламентарни избори през 2014 г. с 2,26 млн. гласа, или около 45 на сто от подадените гласове. Този път политическите анализатори оценяват твърдата електорална база на партията на между 1,8 и 2,2 млн. избиратели. \r\n\t \r\n\tСпоред унгарския мозъчен тръст Политически дневен ред подкрепата за ФИДЕС през 2014 г. е била най-силна в малките градове и селата, където работните места са малко, много хора са заети по (временни) държавни програми и партията вероятно е успяла да съхрани тази подкрепа. \r\n\t \r\n\tВ една слънчева неделя в съседния Дунайварош, точно срещу огромния бетонен портал на бившия комунистически металургичен комбинат, местни хора се събират на пазар, където могат да купят евтини дрехи, храни и домакински уреди. ФИДЕС води активна предизборна кампания по места. 68-годишният пенсионер Пал Балони, дошъл на пазара с внучката си, каза, че винаги е бил консервативен избирател и отново ще гласува за ФИДЕС през април, дори и да не е съгласен с всичко в правителствената политика. \r\n\t \r\n\tБалони, който е работил три години в Германия като бояджия, каза, че Орбан е поставил икономиката на правилни релси и има ясна национална визия. \"Той освен това постави западните политици на мястото им - фактор, който също отчитам. Работил съм в чужбина, а там навсякъде ни третират като второкласни хора\", подчертава той.", "date": "2018.03.22", "title": "Страхът от мигрантите мобилизира поддръжниците на Орбан  в земеделските райони в Унгария"}
{"url": "http://www.mediapool.bg/tramp-i-baidan-si-razmenyat-zakani-za-fizicheska-razprava-news277076.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският президент Доналд Тръмп се закани, че ще надвие на бой бившия вицепрезидент Джо Байдън, ако последният изпълни заплахата си \"да му хвърли як пердах\", предаде Асошиейтед прес.\r\n\t \r\n\tВ реч в университет в Маями във вторник, Байдън подложи на остра критика Тръмп, като напомни за отправените му обвинения в сексуален тормоз. Той спомена публикуван през 2005 г. видеозапис, в който Тръмп се хвали пред събеседник, че има успех сред жените, на които се харесвало, когато той ги задява.\r\n\t \r\n\t\"Питаха ме дали бих искал да вляза в дебат с този джентълмен (Тръмп), и аз казах: Не!\" - заяви Байдън пред студентите, поддръжници на неговата Демократическа партия. - \"Ако бяхме ученици в горните училищни класове, бих го завел зад физкултурния салон и бих му хвърлил як пердах.\"\r\n\t \r\n\tДнес Тръмп отвърна в Туитър: \"Лудият Джо Байдън се опитва да се прави на нахакано момче. А той, всъщност, е умствено и физически слаб и въпреки това ме заплашва за втори път с физическа разправа. Но той не ме познава - веднага ще бъде сразен и ще лее горчиви сълзи. Не заплашвай хората, Джо!\"", "date": "2018.03.22", "title": "Тръмп и Байдън си разменят закани за физическа разправа"}
{"url": "http://www.mediapool.bg/katalunskite-deputati-glasuvat-za-regionalen-lider-koito-sashto-mozhe-da-se-ozove-v-zatvora-news277077.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКаталунските депутати се събират на заседание днес, за да гласуват за Жорди Турул за регионален лидер - кандидат, който рискува да бъде дисквалифициран от испанското правосъдие, предаде Франс прес.\r\n\t \r\n\t\"Предлагам на камарата депутата Жорди Турул като кандидат за поста\", заяви вчера председателят на регионалния парламент Роже Торен след новината, че Турул е призован да се яви пред съда в петък.\r\n\t \r\n\t\"Това е голяма чест. Ако парламентът ми гласува доверие, ще работя неуморно за напредъка и защитата на 7,5-те милиона каталунци\", заяви в Туитър 52-годишният адвокат.\r\n\t \r\n\tКандидатът, който беше освободен под гаранция, след като бе обвинен от испанските власти в подстрекателство и бунт заедно с останалите членове на каталунското правителство заради кампанията за независимост през октомври. Дори да бъде избран, ако впоследствие бъде осъден, той рискува да бъде дисквалифициран и принуден да се откаже от поста.\r\n\t \r\n\tСепаратистките партии, които запазиха абсолютното си мнозинство в каталунския парламент на изборите през декември, преди него искаха да изберат други кандидати - Карлес Пучдемон, който е в изгнание, а после Жорди Санчес, който е в затвора, но съдът им попречи.\r\n\t \n\n\r\n\tПредседателят на регионалния парламент припомни вчера намесата на съда, за да блокира двамата кандидати, и добави, че това може да се повтори и утре, обяснявайки защо свикал спешно депутатите.\r\n\t \r\n\tЖорди Санчес, бивш председател на сепаратистката асоциация \"Каталунско национално събрание\", вчера се отказа от депутатското си място и по този начин се отказа да бъде кандидат за президентския пост.", "date": "2018.03.22", "title": "Каталунските депутати гласуват за регионален лидер, който също може да се озове в затвора"}
{"url": "http://www.mediapool.bg/v-belgiya-nazryava-skandal-pokrai-smyanata-na-iztrebitelite-f-16-news277078.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Белгия се разгаря скандал покрай замяната на изтребителите Ф-16 с нови машини, съобщават местни медии, цитирани от БТА.\r\n\t \r\n\tВисши ръководители в армията и министерството на отбраната са временно отстранени от длъжност заради съмнения, че са затаили информация, според която животът на използваните досега изтребители може да бъде удължен. Уточнява се, че заетите с процедурата по придобиването на нови машини не са съобщили на министъра на отбраната за доклади от производителя на Ф-16 \"Локхийд Мартин\".\r\n\t \r\n\tВ два доклада от 2016 и 2017 г. производителят уточнява, че ресурсът на белгийските изтребители може да бъде удължен и те да останат на въоръжение още от шест до 27 години.\r\n\t \r\n\tРазследването по случая досега е установило, че поне трима генерали съзнателно не са подали тези данни към своето ръководство, защото процудерата по избор на нов изтребител е вече напреднала и моментът е \"чувствителен\".\r\n\t \n\n\r\n\tРазкритията в медиите днес са по вътрешен източник от министерството на отбраната. Източникът допълва, че е получавал заповеди да не споделя тези данни дори с колеги. Въпреки това той изпратил сведенията на двама генерали с изричното настояване да ги предадат на министъра.\r\n\t \r\n\tБелгия откри процедура за избор на нови изтребители на стойност 15 милиарда евро. Предвижда се замяна на 49 изтребителя Ф-16, взети на въоръжение след 1975 година.\r\n\t \r\n\tПоръчката е за 34 нови машини, а в надпреварата участват \"Локхийд Мартин\" (САЩ) с Ф-35 и международният консорциум \"Юрофайтър\" с \"Тайфун\".\r\n\t \r\n\tИзвън процедурата предложението си представи Франция с изтребителя \"Рафал\". Дружеството \"Сааб\" (Швеция) се отказа от участие със своите машини \"Грипен\".\r\n\t \r\n\tРешението на белгийското правителство какво избира се очаква в близките седмици.", "date": "2018.03.22", "title": "В Белгия назрява скандал покрай смяната на изтребителите Ф-16"}
{"url": "http://www.mediapool.bg/radev-predade-na-mahmud-abas-pozhelanie-za-mir-ot-izrael-news277079.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДългосрочно и устойчиво решение на близкоизточния конфликт може да има само базирано на принципа на двете независими държави, живеещи в мир и разбирателство. Това заяви президентът Румен Радев днес в изявление след срещата с палестинския президент Махмуд Абас. \r\n\t \r\n\tТой посочи, че България има ясна позиция - ние сме важен партньор на Палестина като участник във формирането на позициите в ООН и в ЕС. България следва ясно изразената позиция на ЕС, че решение - дългосрочно и устойчиво на близкоизточния конфликт, може да има само базирано на принципа на двете независими държави, живеещи в мир, сигурност и разбирателство, заяви българският президент, цитиран от БТА.\r\n\t \r\n\tБез да влизам в ролята на посредник, предадох на президента Абас пожеланията на президента Ривлин и на премиера Нетаняху за конструктивни и мирни отношения, каза Радев. \n\n\r\n\t \r\n\tВ тази тежка ситуация емоциите не са най-добрият съветник и се надяваме, че този конфликт да бъде решен на основата на мирни двустранни преговори, посочи българският президент.\r\n\t \r\n\tС Палестина имаме общ враг - глобалния тероризъм, високо оценяваме сътрудничеството между нашите служби за сигурност и ще работим така, че това сътрудничество да се развива и в бъдеще, посочи държавният глава. \r\n\t \r\n\tРумен Радев отбеляза, че на срещата е направен преглед на отношенията и са набелязани мерки за задълбочаването им в бъдеще. Той е отправил покана към президента Абас да посети България. \r\n\t \r\n\tРадев припомни, че над 5000 палестинци са получили висше образование в България и отбеляза, че трябва да бъде продължено това добро сътрудничество в сферата на образованието. Имаме солидна правна база за сътрудничество в различни области - наука, образование, туризъм, селско стопанство, каза той. Радев посочи, че има какво да се желае в областта на търговско-икономическото сътрудничество.\r\n\t \r\n\tМахмуд Абас заяви, че оценява високо голямата подкрепа на ЕС за палестинския народ в отстояването на неговите институции. Искаме да подчертаем, че сме готови да участваме в преговори, но няма да приемаме решения, които са извън международната легитимност, посочи той. \r\n\t \r\n\tПо отношение на двустранните отношения подчертахме важността от свикването на двустранната комисия тази година с цел развиване на икономическите, културни и други отношения, заяви Абас. Имаме стотици кадри, учили в България, те станаха мост за сътрудничеството между нашите приятелски народи, посочи той.", "date": "2018.03.22", "title": "Радев предаде на Махмуд Абас пожелание за мир от Израел"}
{"url": "http://www.mediapool.bg/zatyagat-se-usloviyata-za-izklyuchvane-na-gazoprovodi-ot-evropravilata-news277081.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията по енергетика на Европарламента реши да затегне условията, на които трябва да отговарят съществуващите и новите газопроводи от държави извън Европейския съюз, за да получат изключение от европейските правила. Нейните членове одобриха в сряда изменения към Директивата на ЕС за пазара на газ\r\n\tВече т. нар. дерогация ще се предоставя за пет години най-много, като предоставянето на изключения от европравилата ще се обсъжда с всяка страна членка, чийто пазар може да бъде засегнат от газовата инфраструктура, собственост на компании извън Европейския съюз. Освен това при определянето на дерогацията Европейската комисия ще има предвид и дали срещу държавата, от която е собственикът на газопровода, има наложени икономически санкции.\r\n\tЗатягането на изискванията ще засегне най-силно руската \"Газпром\", която е най-големият вносител на природен газ в Европа и планира експанзията си на европейския пазар чрез построяването на разширението на газопровода по дъното на Балтийско море \"Северен поток\". Следващият потърпевш е Норвегия, който също има съществен дял в доставките на синьо гориво в ЕС.\r\n\tТези държави, както и Алжир, Либия, Тунис и Мароко, които също продават газ в Европа, ще трябва изрично да спазват основните разпоредби на европейския газов пазар, изискващи собствениците на инфраструктурата да отделят операторите на преносните системи, както и да гарантират достъпа на трети страни до газопроводите и плащане на справедливи тарифи от страна на транспортиращите суровината търговци.\r\n\t\"Днес ние гарантираме, че нашият пазар на газ ще се основава на пълна правна яснота и съгласуваност на действащото законодателство, което представлява важна стъпка към завършването на нашия енергиен съюз. Спазването на законодателството е предварително условие за нашата енергийна сигурност и независимост – още по-важно е, че зависимостта на ЕС от вноса на газ непрекъснато расте. Очаквам с интерес започването и, да се надяваме, приключването на междуинституционалните преговори по време на Българското председателство на Съвета на ЕС, което има шанса да остави трайна следа в областта на енергетиката“, коментира докладчикът по темата Йежи Бузек (ЕНП, Полша).\n\n\r\n\tЕвродепутатите могат да започнат преговорите с министрите на ЕС след като Парламентът одобри мандат за тях по време на пленарната сесия на 16 – 19 април в Страсбург и след като Съветът постигне съгласие относно своя подход по досието.\r\n\tОт Европарламента припомнят, че ЕС е е силно зависим от вноса на газ от трети държави (те представляват 69.3% от общото потребление на газ в ЕС през 2015 г.). През 2016 г. Русия е осигурила 42% от вноса на газ в ЕС, следвана от Норвегия (34%) и Алжир (10%).\r\n\tПрез 2016 г. Европейският парламент гласува резолюция, в която изразява своята загриженост във връзка с предложеното удвояване на капацитета на газопровода „Северен поток“.", "date": "2018.03.22", "title": "Затягат се условията за изключване на газопроводи от европравилата"}
{"url": "http://www.mediapool.bg/do-delyan-peevski-kakvo-kazva-pismoto-na-panova-news277082.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t“Дано само за тебе да съм уцелила езика, на който ти пиша, и да ме разбереш, ама от малкото приказки, дет съм чувала кат се изказваш у парламента, а и от тва, дет пишат медиите ти де, си викам, че тоа език сигурно най ше ти допадне и най-добре ше го разбереш”. Така Елисавета (Бети) Панова, съпругата на председателя на ВКС Лозан Панов, се обърна към депутата от ДПС, издател и крупен бизнесмен Делян Пеевски.\r\n\tИзбраните от нея форма и стил смутиха мнозина. Но с отвореното си писмо Панова просто отговаря на атаките срещу семейството ѝ, появяващи се почти ежедневно през последните години в изданията на Пеевски. Освен епистоларната атака, „Капитал\" съобщава и за засилен институционален натиск срещу семейство Панови, като последната активност в тази посока е започнала наскоро данъчна проверка.\r\n\tПисмото на Панова е адресирано до “Делян Пеевски и всички институции, които той официално и неофициално представлява”. Избраният стил в началото е дразнещ, после изглежда като кич (заради дължината на писмото), но след края му всичко си идва на мястото.\r\n\tТекстът е подписан от “Бети Панова, Черен лебед и булка на Лозан Панов”, както я наричат медиите на Пеевски. Именно затова в писмото тя многократно се нарича иронично \"черен лебед\".\r\n\t\n\n\r\n\tВ писмото си Панова се чуди как Пеевски успява да \"контролира\" всичко в съдебната система и във вестниците, като допуска, че ако ги остави без контрол, това ще наруши стабилността. С което насочва вниманието към премиера Борисов и темата за зависимостите. А по-нататък Панова иронично предполага как управляващите тормозят депутата от ДПС - заради \"независимостта на твойте медии, които винаги търсят обективната истина\".\r\n\tВ текста си тя обръща внимание на редица факти: дискусиите във ВСС; кражбата на германска фирма със съдействието на съда; отношението на самата Германия към страната ни - хвалебствени думи заради стабилността, но никакво институционално доверие, което се изразява в отсъствието ни от Шенген и еврозоната. И още: Панова разобличава връзките на Борисов с Пеевски; на Пеевски с главния прокурор; разобличава и натиска върху ВСС и, разбира се, перманентните опити да бъде смачкан председателят на ВКС. С всевъзможни средства. Включително с откровените лъжи, че Панова е съдена за хулиганство в съдебна зала - съобщение, което, макар и невярно, внушава, че щом съпругата на председателя на ВКС не уважава съда, как тогава той може да я избере за партньор.\r\n\tОсъзнавайки каква реакция ще предизвика текстът ѝ, накрая Панова се извинява за избрания от нея стил. И съобщава: спокойно, не съм се побъркала, просто говоря така, както вече ви говорят отвсякъде. С което на практика задава въпроса: щом така написаното ви дразни, защо не ви дразнят Борисов и Пеевски, медиите, които четете, телевизиите, които гледате?\r\n\t\r\n\tОттук нататък има два варианта за тълкуване на текста, написан от Панова. Първият прочит може да доведе до извода за публичното счупване на тази жена под напора на Пеевската имерия, която включва не само медиите, ползващи именно стилистиката от нейното писмо, но и “всички институции, които той официално и неофициално представлява”.\r\n\tПодобна теза има своите основания - могат да бъдат намерени из близките до Пеевски медии, където няколко души са подложени на бавен, но методичен публичен линч. Мишени са всички онези хора, които от пиедестала на своята публична позиция имат смелостта да казват, че управлението се е сляло с прокуратурата, а тя от своя страна се е сляла с Пеевски. Всеки, който дръзне да изрече и аргументира това твърдение, бива размазан като муха на стъкло. Показно, пред очите ни. А ние равнодушно подминаваме тези публични линчове. Не граничи ли това с колективно престъпление?\r\n\tВ резултат сами на себе си казваме, че имаме много по-важни дела от това да забележим случващото се. Ако пък все пак го забележим, аристократично подминаваме поредния пасквил, защото ни е под нивото. Или пък защото си правим съответните изводи и подвиваме опашки, за да не ни се случи същото. Тази самота неизбежно води до публично счупване на съответната атакувана личност.\r\n\tРазбира се, има и друг прочит на писмото: с него Панова на практика ни съобщава (без значение какъв стил използва), че тя и партньорът ѝ се чувстват уязвени от един вездесъщ модел. Заради публичните им позиции - неговата като съдия, нейната като журналист. Добра идея е да ѝ повярваме. Защото очевидно съдебната власт е под обстрел. Същото важи за публичното защитаване на позиции, различни от тези в медиите на Пеевски. Ето защо наистина е добре да повярваме на Панова - най-вече за тоталността на модела.\r\n\tАко не го сторим, всички такива публични личности един ден неизбежно ще се “счупят” от самота. И тогава вариантите за тълкувания няма да са два. Тогава онази участ на размазаната върху стъкло муха ще очаква всеки, дръзнал да се усъмни в „стабилността\". Във всичките ѝ проявления и форми.", "date": "2018.03.22", "title": "\"До Делян Пеевски\": какво казва писмото на Панова"}
{"url": "http://www.mediapool.bg/godina-platen-otpusk-pri-osinovyavane-na-dete-do-5-godini-news277083.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботещите жени ще имат право на една година платен отпуск при осиновяване на дете до 5-годишна възраст. Това решиха единодушно депутатите с окончателното приемане на промените в Кодекса на труда. \r\n\t \r\n\tС приетите промени жена, която осинови дете до 5- годишна възраст, ще има право на отпуск за период от 365 дни от деня на предаването на детето за осиновяване, но не по-късно от навършване на 5-годишната му възраст. \r\n\t \r\n\tКогато осиновителят е починал, отпускът може да се ползва от един от родителите, когато работи по трудово правоотношение.", "date": "2018.03.22", "title": "Година платен отпуск при осиновяване на дете до 5 години"}
{"url": "http://www.mediapool.bg/razrabotvan-ot-bivshata-nss-e-predlozhen-za-chlen-na-komisiya-antikoruptsiya-news277080.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКадър на бившата Национална служба за борба с организираната престъпност (НСБОП), разработван от несъществуващата вече Национална служба за сигурност (НСС) по съмнения, че е покровителствал наркотрафикант, е предложен за член на новосформираната Комисия за противодействие на корупцията и за отнемане на незаконно придобито имущество (КПКОНПИ).\r\n\tТова става ясно от прессъобщение на комисията, в което са посочени номинациите на председателя ѝ Пламен Георгиев за негов заместник и трима редови членове. Предложенията вече са внесени в Народното събрание.\r\n\tЗа заместник-шеф на комисия \"Антикорупция\" Георгиев предлага дългогодишния кадър на службите Антон Славчев, който в момента оглавява дирекция \"Противодействие на корупцията\" в комисията. Останалите трима номинирани за редови членове на новия орган са Антоанета Цонкова, член на КПКОНПИ и в момента, Силвия Къдрева, завеждаща дирекция \"Публичен регистър\" в комисията, както и Пламен Йоцов, притежаващ, подобно на Славчев, дългогодишен стаж в МВР и ДАНС.\r\n\tЗа разлика от останалите обаче, името на Йоцов определено е свързвано със съмнения в миналото. Публичен факт е, че той е бил обект на разработката \"Мавър\" на бившата НСС заедно с бившия шеф на ГДБОП Станимир Флоров.\r\n\tПрез 1999 и 2000 г. службата разработва тогавашния ръководител на видинската полиция Васил Василев, Флоров и Йоцов по подозрения, че покровителстват палестинец, занимаващ се наркотрафик, заради което е направено предложение за образуване на оперативно дело \"Араби\". Според секретните материали въпросният палестинец притежавал магазин за авточасти на столичния бул. \"Христо Ботев\", в който се продавала дрога.\n\n\r\n\tТази информация стана обществено достояние през април 2013 г., когато до редица електронни медии анонимно бяха изпратени секретни материали, описващи хода на няколко оперативни дела, по които \"протичаше\" Станимир Флоров – по онова време още шеф на ГДБОП. Впоследствие той бе отстранен и успешно се пенсионира с 20 заплати бонус, а прокуратурата образува разследване за корупция срещу него, което безславно бе прекратено.\r\n\tМакар че оперативните данни, сочещи към подозрения за покровителстване на предполагаем наркотрафикант, изобщо не представляват годни доказателства, едва ли точно кадър на службите с подобно минало е най-удачният вариант за член на натоварената с толкова очаквания в България и Европа комисия \"Антикорупция\". Това обаче явно не е попречило на Пламен Георгиев да номинира Пламен Йоцов, който освен опит в МВР и ДАНС, има и магистърска степен по изчислителна техника от Висшето военно училище в Шумен.\r\n\tПредложеният за зам.-шеф на комисията Антон Славчев е магистър по право от Юридическия факултет на Великотърновския университет. Антоанета Цонкова е единственият кадър на Юридическия факултет на Софийския университет, предложен за член на комисията. Силвия Къдрева пък има магистърска степен от Философския факултет на Софийския университет и 19-годишен стаж в Сметната палата, от които 12 в публичния регистър като експерт и директор.\r\n\tВ срок от 7 дни четиримата номинирани трябва да представят концепция за работата си като членове на комисията на хартиен и електронен носител, декларация за несъвместимост по образец и такава за имущество и конфликт на интереси. Те ще минат и през проверка дали са били служители или агенти на бившата Държавна сигурност. Кандидатите ще бъдат изслушани в комисията, а всяко от имената ще бъде гласувано поотделно. Ако някой от четиримата номинирани не бъде избран от Народното събрание, ще следва нова номинация.", "date": "2018.03.22", "title": "Разработван от бившата НСС е предложен за член на комисия \"Антикорупция\""}
{"url": "http://www.mediapool.bg/smetnata-palata-proveryava-sabiraemostta-na-dds-news277099.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСметната палата е започнала одит на Националната агенция за приходите (НАП) по отношение на събираемостта на ДДС, стана ясно от отговор на изпълнителния директор на данъчната агенция Галя Димитрова. В четвъртък тя даде извънреден брифинг по повод  че несъбраният ДДС по ревизионни актове от 2000 г. до края на 2017 г. е в размер на 5.8 млрд. лв.\r\n\tОдитът на Сметната палата е планиран в предварителната й годишна програма. За последен път одит на контролната дейност на Националната агенция за приходите бе правен през 2012 г.\r\n\tЗа периода от 2000 г. до 2017 г. Националната агенция за приходите (наследник на \"Главна данъчна дирекция\") e събрала  За същия период с ревизии са установени допълнително приходи в размер на 16.2 млрд. лв., от които 5.8 млрд. лв. е несъбраният ДДС, а от тях , отчете Димитрова.\r\n\tОт думите й се разбра, че основната причина милиардите да не могат да бъдат събрани е, че ревизиите са били насочени към  към които няма как да бъдат наложени принудителни мерки. Това са т. нар. бушони, на които дълги години се прехвърляха кухите фирми, с които се източваше ДДС. В последните години процесът е ограничен заради законодателни промени, с които се затрудни прехвърлянето на фирми по време на ревизия, въведе се солидарна отговорност на собствениците на дружествата, даде се възможност на данъчните да развалят сделки в случаи на разпродажба на имуществото на фирма, източвала ДДС и т. н., разясниха от НАП.\r\n\tВ миналото огромните несъбрани задължения са трупани най-вече при възлагане на ревизии, възложени от външна институция – например прокуратурата, при които  Затова от няколко години насам данъчната агенция е въвела критерии, които са ограничили възлагането на \n\n\r\n\tБлагодарение на това, а също и на подобряването на доброволното плащане на данъци и принудителното събиране, през 2017 г. например размерът на несъбрания ДДС е 270 млн. лв., тоест с около 75% по-малко в сравнение с 2017 г. По последни данни \r\n\tОт НАП отчетоха още, че през последните три години  което според Галя Димитрова говори за изсветляване на икономиката и подобряване на дейността на НАП. Реалният ръст на приходите, събирани от НАП, през последните три години е около 5 млрд. лв., каза още Димитрова. През 2017 г. са събрани постъпления, които са с 1/3 по-високи от тези, получени през 2014 г.\r\n\tДелът на т. нар.  която се изчислява от Европейската комисия за всички държави членки, в България към 2015 г. е  като 7 други държави се представят по-зле от София по този показател. Сред тях са Италия, Португалия, Румъния, посочи още Галя Димитрова.\r\n\tТя отчете, че освен промените в законодателството за затягане на източването на ДДС от НАП са взети и оперативни мерки като въвеждане на предрегистрационен и следрегистрационен контрол, така че лицата да не могат да влизат повторно в системата на НАП. Специалното звено за разследване на данъчните измами в НАП пък разполага със специален софтуер, който хваща измамите на ранна фаза.\r\n\t Заради случая с  в териториалната дирекция на НАП в София Димитрова е възложила  на всички звена \"Събиране\", за което е изискала доклади от териториалните директори. От този месец мярката е разширена и към дирекциите за контрола и ревизиите.\r\n\tГаля Димитрова твърди, че има добро сътрудничество с разследващите органи и прокуратурата по ДДС измамите. Въпреки това обаче стана ясно, че има сериозни пропуски в комуникацията между институциите. През 2017 г.  за данъчни престъпления до прокуратурата, като има обратна информация, че са  Шефката на НАП се ангажира да се направи опит за подобряване на обмена на информация между двете институции.\r\n\tПо данни от отчета на прокуратурата за 2016 г.  Само 5.8% е делът на ефективния затвор при данъчните измами, стигнали до присъда.\r\n\t отчетоха още от данъчната агенция.", "date": "2018.03.22", "title": "Сметната палата проверява събираемостта на ДДС"}
{"url": "http://www.mediapool.bg/okolovrastnoto-ot-mladost-do-magistrala-trakiya-shte-e-gotovo-prez-2021-g-news277100.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколовръстният път от столичният квартал \"Младост\" до края на бул.\"Цариградско шосе\" ще е готов през 2021 г. Шестте километра път с магистрален габарит ще струват около 123 млн. лв., средно по 20 млн. лв./км.\r\n\tДва пъти по-евтино ще излезе строителството на 33 км на пътя от Мездра до Ботевград. Индикативната му стойност е 302 млн. лв. (около 9 млн. лв./км) и ще отнеме около три години. Средствата и за двата обекта се осигуряват от републиканския бюджет.\r\n\tТова става ясно от съобщение на Агенция \"Пътна инфраструктура\" (АПИ), която е изпратила документацията по двете обществени поръчки до Агенцията за обществените поръчки. Предстои тя да бъде публикувана. И двете поръчки са на инженеринг – проектиране и строителство.\r\n\tМеждувременно министърът на регионалното развитие и благоустройството Николай Нанков е издал разрешение за строеж на още близо 2-километров участък от магистрала \"Струма\" след тунел \"Железница\" в посока Симитли.\r\n\tОдобрен е и подробен устройствен план – парцеларен план за близо 17-километров участък от магистрала \"Хемус\" от пътен възел \"Буховци\" до началото на пътен възел \"Белокопитово\". Това позволява да започнат отчуждителните процедури, а до два месеца трябва да стартира и строителството на магистралата, по думите на министър Нанков.\r\n\t\r\n\tУчастъкът от пътен възел \"Цариградско шосе\" до пътен възел \"Младост\" е последният за изграждане от Южната дъга на Софийският околовръстен път. Така за строителство ще остане само отсечката от западното направление между бул.\"България\" и магистрала \"Люлин\", която е най-сложна и трудна заради застрояването.\r\n\tИндикативната стойност на 6-километровият участък, който ще свърже столичният квартал \"Младост\" с магистрала \"Тракия\", е 123 млн. лв. без ДДС. Срокът за изпълнение е 910 календарни дни, от които 180 дни за проектиране и 730 дни за строителство. Това е приблизително около 2.5 години. Така, ако през тази година бъде избран изпълнител и няма обжалвания, през 2021 г. участъкът би трябвало да е завършен.\r\n\tСрокът за подаване на оферти е до 17:30 ч. на 11 юни 2018 г.\r\n\t \r\n\tНачалото на проектния участък е при км 35+260, което е малко след края на пътния възел при пресичането на бул. \"Цариградско шосе\" и Софийския околовръстен път. Краят е при км 41+340, където отсечката ще се свързва с реконструирания през 2012 г. участък от околовръстното шосе.\r\n\tОтсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари.\r\n\tПресичането на Софийския околовръстен път с по-големите пътни артерии в района ще се осъществява чрез четири пътни възела - п. в. \"Стар Лозенски път\", п. в. \"Патриарх Герман\", п. в. \"Самоковско шосе\", п. в. \"Младост\".\r\n\tЩе бъдат изградени 3 пешеходни надлеза и мостове над реките Искър и Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и други.\n\n\r\n\tС реализацията на проекта ще се улесни движението на транзитния трафик и връзката между магистралите \"Струма\" и \"Тракия\".\r\n\t\r\n\tСтроителството на пътя Видин - Ботевград ще започне от една от най-сложните отсечки от Мездра до Ботевград (33 км). Индикативната стойност на поръчката е близо 302 млн. лв. без ДДС. Обществената поръчка е разделен в два лота, а срокът й за изпълнение е 3 години.\r\n\tОтсечката ще бъде с две платна с по две ленти за движение в посока с габарит 20 метра. Трасето ще следва съществуващия път като се развива по нов терен в някои участъци, обхождайки селата Люти дол, Типченица, Новачене и Скравена.\r\n\tЩе бъдат изградени и ремонтирани редица съоръжения - над ж.п. линията Мездра - София, мостове над река Искър, Малата река, Калница, Бебреш, Рударка, както и пътен възел при село Новачене.\r\n\tПресичанията на републиканските и общинските пътища ще се осъществява чрез кръгови кръстовища \"Мездра\", \"Дърманци\", \"Ребърково\", \"Люти дол\", \"Скравена\" и \"Ботевград\".\r\n\tНа обхода на село Люти дол ще бъдат построени два тунела, с дължини съответно 490 м и 340 м.\r\n\tПредвидено е построяването на селскостопански надлези, площадки за отдих и други съоръжения.\r\n\tПървият лот за пътя от Мездра до Ботевград е от км 174+800 до км 194+122. Индикативната стойност на 20-километровата отсечка е 123 млн. лв. без ДДС. Срокът на изпълнение е 1096 дни, от които 180 дни за проектиране и 916 дни за строителство. Срокът за подаване на офертите е до 17:30 часа на 28 май 2018 г.\r\n\t\r\n\tВторият лот е от км 161+367 до км 174+800. Индикативната стойност на 13-километровия участък е 178.8 млн. лв. без ДДС. Срокът на изпълнение е 1096 дни, от които 180 дни за проектиране и 916 дни за строителство. Срокът за подаване на офертите е до 17:30 часа на 4 юни 2018 г.\r\n\tНаправлението Видин – Ботевград е с обща дължина от 167 км. Той е приоритетен проект от 2007 г., но по различни причини не се случваше досега. Това изкара видинчани на протест в началото на годината. Пет поредни съботи те блокираха достъпа до втория мост над Дунав, заради лошото състояние на пътищата до дунавския град. Спряха протестите след среща с Бойко Борисов и поет ангажимент с решение на Министерския съвет за изпълнението на пътя.\r\n\tС изграждането му транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик, посочват от пътната агенция.\r\n\tМеждувременно министърът на регионалното развитие и благоустройството Николай Нанков издаде разрешение за строеж за още близо 2 км от магистрала \"Струма\". Отсечката е част от строящия се в момента участък между Благоевград и Крупник. Той е с дължина 13 км.\r\n\tВ момента се строи участъка от Благоевград до бъдещия тунел \"Железница\", който е с дължина от 7 км. Новото разрешително за строеж е за участъка след тунел \"Железница\" в посока село Крупник. В разрешението за строеж са предвидени и строително-монтажни работи за реконструкция на далекопровод, който пресича магистралата при км 371+940. След този участък остава още един от 5.6 км, за който все още не е издадено разрешение за строеж. Срокът за изграждането им е 2020 г. в цялата ситуация е, че надземните отсечки ще са построени, но между тях няма да има връзка и ще е невъзможно ползването им. Причината е, че тунел \"Железница\" няма как да бъде готов през 2020 г. За него все още няма избран изпълнител, дори не са отворени ценовите оферти на кандидатите. В най-лошия случай тунел \"Железница\" трябва да бъде завършен през 2023 г.\r\n\tИзграждането на участъка между Благоевград и Крупник от магистрала \"Струма\" се финансира от оперативна програма \"Транспорт и транспортна инфраструктура\" 2014-2020 г.\r\n\t\r\n\tСъс заповед на заместник-министъра на регионалното развитие и благоустройството Валентин Йовев е  – парцеларен план (ПУП-ПП) за близо 17-километров участък от магистрала \"Хемус\". Той е за участъка от пътен възел \"Буховци\" до началото на пътен възел \"Белокопитово\", известен като \"диаманта\".\r\n\t\r\n\tПарцеларният план засяга землищата на селата Макариополско и Буховци в община Търговище, както и землищата на селата Черенча и Градище, намиращи се на територията на община Шумен.\r\n\tПарцеларният план позволява да започнат отчужденията на имотите. Плановете на строителния министър Николай Нанков са до два месеца да започне и строителството на 17-те километра, за които има избран изпълнител.", "date": "2018.03.22", "title": "Околовръстното от \"Младост\" до магистрала \"Тракия\" ще е готово през 2021 г."}
{"url": "http://www.mediapool.bg/mestata-v-universitetite---pochti-kolkoto-zavarshvashtite-gimnaziya-news277101.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа поредна година всички кандидат-студенти ще имат шанс да бъдат приети в университет, а висшите училища вероятно трудно ще запълнят предвидените бройки за първокурсници. Предвижда се в държавните и частните университети да се обучават 54 731 първокурсници след средно образование при 56 737 младежи, които се очаква да завършат гимназия през май. Само бройките за държавна поръчка са 38 704.\r\n\tТова става ясно от проекта на решение на правителството за броя на първокурсниците през новата учебна година, пуснато за обществено обсъждане.\r\n\tВ повечето държавни университети броят на студентите държавна поръчка (след средно образование и магистър след бакалавър) се увеличава или запазва като през миналата година. намаление има за 12 висши училища. Общият брой на първокурсниците държавна поръчка обаче леко се повишава (с около 340) в сравнение с миналата година, когато бройката беше свита с 8 на сто.\r\n\tПродължава намаляването на държавното обучение по икономика и по администрация и управление, въпреки че те остават специалностите с най-голям дял на студентите. Увеличават се местата за педагогика, както и на места за физически и химически науки, които са сред определените от държавата като приоритетни.\r\n\tТрадиционно най-много студенти държавна поръчка ще бъдат приети в Софийския университет \"Св. Климент Охридски\". Първокурсниците през новата учебна година там може да са 6388 и са с около 400 повече в сравнение с миналата година, когато висшето училище обяви извънредно класиране, тъй като не можа да запълни отпуснатите бройки на редовните три подреждания.\r\n\tКакто реши Академичният съвет на университета, през новата година там няма да се приемат първокурсници по медицина. Миналата година за тях бяха отпуснати 80 места, но сега те са 0. Няма да има прием и обществено здраве. Така в Медицинския факултет на СУ ще се приемат само първокурсници по фармация и бъдещи медицински сестри. Обяснението за нулевия прием за медицина беше, че студентите станали повече.\r\n\tОт новата учебна година отпада и задочното обучение по право. Това важи не само за Софийския университет, а и за всички останали, след като през 2017 г. правителството реши, че бъдещите юристи трябва да се обучават само в редовна форма.\r\n\tИначе най-старото висше училище в България ще приема повече студенти по педагогика, физически и химически науки.\n\n\r\n\tПродължаващата политика на държавата да свива броя на студентите по икономика води и до намаляване на държавната поръчка в икономическите университети. В Университета за национално и световно стопанство през новата учебна година може да бъдат приети 4419 първокурсници (включително след бакалавър). Същата е тенденцията и за Стопанската академия в Свищов (615 първокурсници през 2018/2019 г.) и за Икономическия университет - Варна (1843 места).\r\n\tНамален прием ще има и в някои технически университети. В Техническия университет - София през новата учебна година може да бъдат приети 3546 първокурсници, което е с около 70 места по-малко. Една от причините за свиването на местата е по-малкият прием за администрация и управление. По-малко студенти ще приеме и Университетът по архитектура, строителство и геодезия - 843 или с около 130 по-малко от миналата година.\r\n\tУвеличение на приема има обаче в Техническия университет в Габрово - с около 70 места до 1001. Вероятната причина е, че правителството реши да дава повече пари за обучение в изостанали икономически региони, сред които и Габрово.\r\n\tНа някои места пък обучението по икономика, администрация и управление и туризъм отпада напълно. Става въпрос за университети, които по принцип са профилирани в други специалности, но през годините са пуснали и курсове по модерните икономически специалности или пък по публична администрация и мениджмънт. През последната година те са имали право да обучават двайсетина първокурсници, а в същото време са на последните места по тези специалности според рейтинговата система.\r\n\tТакъв е случаят с Аграрния университет в Пловдив, на който държавата вече няма да плаща за студенти по икономика и администрация и управление. Отпада държавната поръчка за първокурсници по администрация и управление в Националния военен университет във Велико Търново. Няма да има прием по икономика и туризъм в Шуменския университет, както и по администрация и по икономика в университета \"Асен Златаров\" в Бургас. Отпада и обучението по администрация и управление в Химико-технологичния университет в София.\r\n\tДържавната политика за по-високи субсидии за обучението на студенти по туризъм в университети във Варна и Бургас е накарала висшите училища там да поискат повече бройки за първокурсници по тази специалност.\r\n\tПочти двойно е увеличението на предвидените бройки за професионален бакалавър и за бакалавър по туризъм в държавното висше училище в Бургас - общо 160 места. С над 160 честа е увеличението по тази специалност в Икономическия университет във Варна - до 468 първокурсници общо.\r\n\tПо-малко студенти ще бъдат приети в частните университети през новата учебна година. намалението е с около 2000 места - около 1000 за специалности след средно образование и още толкова за магистри след бакалавър. Общо в частните висши училища може да влязат 14 340 първокурсници. От тях 9350 след завършена гимназия.\r\n\tМестата за платено обучение в държавните университети са 10 692, от които 6 677 след средно образование.\r\n\tНовите докторанти ще бъдат общо 2 417. За държавните висши училища местата са 2 263, за частните – 154, а за научните организации - 290.\r\n\tОпределени са 2000 места за българи от чужбина, които ще се обучават в бакалавърски и магистърски програми в български висши училища. Четиридесет са местата за докторанти.\r\n\tБългарската държава ще осигури отново и 150 места за обучение на граждани на Република Македония.", "date": "2018.03.22", "title": "Местата в университетите - почти колкото завършващите гимназия"}
{"url": "http://www.mediapool.bg/borisov-se-usamni-che-rusiya-stoi-zad-atakata-sreshtu-skripal-news277102.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов публично се усъмни в позицията на Великобритания, че \"очевидно\" Русия стои зад похищението срещу бившия руски шпионин Сергей Скрипал и дъщеря му Юлия.\r\n\tзаяви Борисов в Брюксел пред български журналисти преди началото на срещата на европейските лидери.\r\n\tСлед което разви теза, която звучи донякъде двузначно и може да се тълкува разнопосочно. Същото щял да сподели по-късно и с колегите си европейски лидери.\r\n\tказа Борисов и продължи в друга посока:\r\n\t\"\n\n\r\n\t\r\n\tказа Борисов в отговор на журналистическо припомняне, че за Великобритания няма съмнение, че Русия стои зад атаката.\r\n\tДосега останалите европейски лидери са изключително внимателни в реакциите си по случая. Европейският съюз безусловна солидарност с Лондон, а българският външен министър Екатерина Захариев публично британските санкции срещу Москва.\r\n\t, добави Борисов.\r\n\t\r\n\tБританските власти обвиниха Русия за покушението и в отговор експулсираха 23 руски дипломати от страната. Атаката срещу Скрипал бе извършена с разработения в Русия нервопаралитичен агент \"Новичок\".\r\n\tВеликобритания заявява, че няма никакви съмнения, че използваният при нападението нервнопаралитично вещество е от типа, известен като \"Новичок\", който се произвежда в Русия. Британските следователи вече знаят какъв точно вид нервнопаралитично вещество от типа \"Новичок\" е било използвано, както и къде точно в Русия е било произведено.\r\n\tСпоред източници на Блумбърг сега се очаква Великобритания да и други страни да последват британския пример, да осъдят Русия и да предприемат действия срещу агентите на Кремъл, съобщават източниците на Блумбърг, пожелали анонимност.\r\n\tСпоред тях един от вариантите, обсъждан от Великобритания и нейните съюзници, е голяма вълна от прогонване на руски дипломати.\r\n\t\r\n\tНяколко часа преди началото на срещата британският премиер Тереза Мей коментира, че \r\n\t, каза Мей.\r\n\tМиналата седмица британският външен министър Борис Джонсън стигна още по-далеч и Обикновено в такива случаи никога не е това, което изглежда на пръв поглед и каза, че е е \"изключително вероятно\" отравянето на бившия полковник от руското разузнаване Сергей Скрипал да е било санкционирано лично от президента Владимир Путин.", "date": "2018.03.22", "title": "Борисов се усъмни, че Русия стои зад атаката срещу Скрипал"}
{"url": "http://www.mediapool.bg/vtori-politsai-e-poluchil-meditsinska-pomosht-sled-otravyaneto-na-skripal-news277103.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВтори британски полицай е получил медицинска помощ в болница заради предполагаемо отравяне след химическата атака срещу бивш руски двоен агент, но симптомите не са сериозни, пише днес в. \"Дейли мейл\", цитиран от Ройтерс.\r\n\t \r\n\tБританският премиер Тереза Мей обвини руския президент Владимир Путин за станалото и изгони 23 дипломати от руското посолство, на което Москва отговори с реципрочна мярка.\r\n\t \r\n\tРусия отрича да е замесена в нападението срещу бившия шпионин Сергей Скрипал и дъщеря му Юлия, които са в критично състояние в болница, след като загубиха съзнание на 4 март в град Солсбъри.", "date": "2018.03.22", "title": "Втори полицай е получил медицинска помощ след отравянето на Скрипал"}
{"url": "http://www.mediapool.bg/plemennik-na-putin-vliza-v-upravata-na-gazprom-news277104.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРоднина на руския президент Владимир Путин е номиниран за висок пост в държавния руски газов гигант \"Газпром\", съобщиха руски медии в четвъртък. Те цитират кратък финансов документ на концерна, в който се посочва, че съветът на най-големия производител на газ в света ще разгледа въпрос, свързан с \"М.Е.Путин\".\r\n\tСтава дума за Михаил Путин, който е син на братовчед на държавния глава. Говорителят на президента Дмитрий Песков потвърди, че става въпрос за роднина на Путин. Доколкото знам, той е далечен роднина на президента. Не знам дали въобще двамата си общуват, каза Песков на редовната конферентна връзка с журналисти.\r\n\tЛипсват подробности какъв точно въпрос ще се обсъжда за М.Е.Путин, но местните издания посочват, че тази формулировка обикновено се използва от \"Газпром\" при номинация за нов член на управата на компанията или отстраняването на такъв. В момента на високи позиции има само едно вакантно място – на починалия през декември председател по стопанскиет въпроси на на \"Газпром\" Александър Козлов. Засега компанията не е съобщавала кой ще го наследи на поста.\r\n\t\"Газпром\" отказа коментар за евентуалния пост в компанията.\r\n\tМихаил Путин е роден в Иваново през 2967 г. и е завършил Ивановския държавен медицински институт и Държавната академия на името на името на Орджоникидзе. кандидат е на медицинските науки.\n\n\r\n\tБил е зам.-шеф на фирма към здравното министерство, която е осигурявала лекарствени и медицински издалия за нуждите на ведомството, както и управител по финансите в Министерството на здравеопазването.\r\n\tМихаил Путин вече е работил за \"Газпром\" през 2004-2007 г. като шеф на медицинското управление на газовия концерн. След това започва работа в застрахователната компания СОГАЗ, главен застраховател на \"Газпром\".\r\n\tПутин пази строго информацията за семейството си от обществеността. Той държи далеч от медиите двете си дъщери Мария и Катерина, както и внуците си.\r\n\tПрез 2015 година Ройтерс, позовавайки се на източници, съобщи, че Катерина използва фамилията Тихонова, наследена от прабаба й. Тя управлява държавно финансирани проекти в Московския държавен университет и е вицепрезидент, отговарящ за растежа и маркетинга, на Световната рокендрол конфедерация.", "date": "2018.03.22", "title": "Племенник на Путин влиза в управата на \"Газпром\""}
{"url": "http://www.mediapool.bg/borisov-hakerite-mogat-da-proveryavat-idiotskite-gluposti-koito-pishat-za-men-news277105.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t, заяви премиерът Бойко Борисов пред журналисти в Брюксел.\r\n\tТака той коментира репортаж на бТВ, който показва, че Единният граждански номер (ЕГН) в България може да бъде разкрит за броени минути, ако търсещият знае името и рождената дата на лицето, до чиито лични данни иска да стигне.\r\n\tРазкриването става със законни приложения и програми, а математическата формула, по която се определят ЕГН-тата е публична.\r\n\tВ телевизионния репортаж бе показано как може да се стигне само с ЕГН до чувствителни лични данни на всеки гражданин, включително на премиера или главния прокурор.\r\n\t, каза Борисов.\n\n\r\n\tТой увери, че във вторник ще бъде дадена подробна информация за мерките, които държавата предприема за защита на личните данни и повишаване на киберсигурността, което е европейски и световен проблем.\r\n\tТемата бе коментирана по-рано и от главния прокурор Сотир Цацаров.\r\n\t, каза Цацаров.\r\n\tВътрешният министър Валентин Радев също не обърна сериозно внимание на въпроса:", "date": "2018.03.22", "title": "Борисов: Хакерите могат да проверяват идиотските глупости, които пишат за мен"}
{"url": "http://www.mediapool.bg/aezh-akreditira-vlezli-v-zatvora-turski-zhurnalisti-za-sreshtata-es---erdogan-news277106.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАсоциацията на европейските журналисти (АЕЖ) в България издаде символични акредитации за срещата на върха Европейски съюз – Турция във Варна на 26 март за 95 турски журналисти.\r\n\t\"Събитието е изключително важно и мястото на тези наши колеги е в Евксиноград. Те трябва да бъдат там и да вършат работата си – да задават въпроси на политиците и да ги държат отговорни за ангажимента, който са поели, към обществото. За съжаление тези 95 души няма да могат да присъстват, тъй като са лишени от свобода. Ние каним българските журналисти, които ще присъстват на срещата, да вземат символични баджове с имена и снимки на свои турски колеги и да говорят и от тяхно име\", обясниха от АЕЖ.\r\n\t\"Дори да сложите критичните журналисти зад решетки, няма да спрете да ги чувате – с техния глас ще говорят други. С техния глас ще говорим ние. Затова и организирахме тази необичайна акредитация – 95 акредитационни карти, наредени на една маса, изглеждат много. Но представяте ли си, че зад всяка една стои човек, а зад този човек стоят неговото семейство, приятели, читатели, зрители, слушатели? В крайна сметка стоим всички ние, тъй като мисията на истинския журналист е да служи на цялото общество. Затова, когато толкова много журналисти са лишени от свобода, в най-пълна степен важи максимата, изречена от Мартин Лутър Кинг: Никой не може да бъде свободен, докато всички не бъдат свободни\", добавят от асоциацията.\r\n\tОт АЕЖ настояват Турция незабавно да освободи задържаните заради работата им журналисти.\r\n\t\"Европейският съюз в никакъв случай не трябва да мълчи по този въпрос и трябва да поставя съдбата на задържаните журналисти като условие за всякакво сближаване с Анкара\", категорични са от асоциацията.Те припомнят, че след неуспешния опит за преврат от лятото на 2016 г. Турция се превърна в най-големия затвор за журналисти в света.\r\n\tОт асоциацията разчитат на солидарност от българските и европейските журналисти. За символичната акредитация са използвани снимки, предоставени от Стокхолмския център за свобода. Имената на акредитираните са проверени в четири независими един от друг източника.", "date": "2018.03.22", "title": "АЕЖ \"акредитира\" влезли в затвора турски журналисти за срещата ЕС - Ердоган"}
{"url": "http://www.mediapool.bg/blyasakat-i-nishtetata-na-ruskite-liberali-news277107.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПопулярна е хипотезата, че в Русия \"либералният\" електорат е 15-20%. За нещастие обаче, обявилите се за либерали не успяват да получат гласовете на тези хора на избори, за да потвърдят справедливостта на това твърдение.\r\n\tВече почти 15 години, от изборите през 2003 г., в парламента отсъстват каквито и да било десни партии. Тогава се провалиха \"Яблоко\" и Съюзът на десните сили, които не прескочиха бариерата от 5 процента. Оттогава на всички избори руските либерали демонстрират унизително нисък процент гласове, изключително далечен от границата 15-20%, която често им обещават руските политически анализатори.\r\n\tПоследните президентски избори демонстрираха съвършено унизителен процент гласове за кандидатите, които могат да се отнесат към десния спектър и които периодично се определят като либерални. Дяволът, разбира се, е в детайлите.\r\n\tПърво, това не са съвсем либерални кандати. Като класически \"дясна\" може да бъде посочена, кажи-речи, само Ксения Собчак - дъщеря на известен политик демократ от 90-те години, богата и успешна жена, застъпваща европейския път на развитие на страната.\r\n\tВ случая с Григорий Явлински положението далеч не е толкова еднозначно. Неговите привърженици от \"Яблоко\" са на категорично \"западни\" позиции по отношение свободата на словото и защитата на демокрацията, но по отношение на социално икономическата програма често изхождат от позиции, които в Европа несъмнено биха били определени като леви или социалдемократически. Произлезлият от \"Яблоко\" руски опозиционер Иля Яшин веднъж в интервю се нарече \"социал-либерал\", което по същество е стопроцентов аналог на \"социалдемократ\" в страните, където към думата \"социализъм\" се отнасят предпазливо. Тоест, \"Яблоко\" е повече лява партия, а и самият Явлински в риториката си често апелира към бедните и унизените.\r\n\tБорис Титов – третият от \"либералната\" линия кандидати – прилича на десен (бизнесмен, защитник на правата на предприемачите), но с една важна поправка – той самият предпочита да не се нарича либерал, а и неговата \"Стратегия на Ръста\" на места е доста далеч от традиционните десни рецепти.\n\n\r\n\tВсе пак, с една или друга честота тези трима кандидати бяха наричани либерали или десни. Отличава ги акцентът върху икономиката (по-малко при Собчак и напълно при Титов и Явлински), при това с акцент върху намаляване дела на неефективния държавен бизнес. Още едно често повтарящо се послание – европейски избор за Русия, както в ценностен и политически, така и в икономически план.\r\n\tВ този смисъл всичките трима кандидати се явяват условни либерали. И ето че те тримата вкупом събраха 3.5 от 20–те процента, за които говорят анализаторите. Слаб беше резултатът и в големите градове и даже в столицата, които традиционно се смятат за опора на десните западняци, тъй като там живее \"осъзнатият\" избирател. Защо така? Нима либералната (условно) идея в Русия е обречена?\r\n\tНе е съвсем така. Обаче политиците от десния фланг определено имат проблеми.\r\n\tПърво, самата дума е придобила устойчиво негативен контекст в очите на значителна част от руския електорат, включително и за потенциалните десни. За това се постараха опонентите от левицата и политиците на власт, както и самите \"либерали\".\r\n\tВторо, самият формат на избирателната кампания е от типа референдум. Традиционно се смята, че десният избирател е капризен и често настроен срещу властта. И когато вижда, че нито един от либералните кандидати няма шансове, ако не за победа, то поне за малко от малко достоен резултат, той не си губи времето и не стига до изборните урни.\r\n\tТрето, предложеното от кандидатите меню беше, меко казано, спорно. Да кажем, всички харесват Ксения Собчак, но да видят бившата водеща на шоуто \"Дом – 2\" в качеството на президент малцина ще се съгласят. Или Григорий Явлински – изказванията му са скучни, макар и аргументирани в сравнение с някои от противниците му. Позицията на тези кандидати по външната политика на путинска Русия – която е и в пресечна точка с вътрешната политика и това, което наричат \"кримски консенсус\" или \"ново путинско мнозинство\" – беше в разрез с надеждите на голяма част от електората. А позицията на Собчак, която поиска от Украйна разрешение да посети Крим за агитация, беше неразбрана не само от пламенните патриоти на Русия, но и от украинците. Ако говориш с избирателя на различни езици е трудно да постигнеш взаимност.\r\n\tКолкото до Борис Титов, остава да отговорим с неговия слоган – \"Какво за Титов?\". Тоест малката известност и крайно слабо проведената кампания първоначално го лишиха от шанса за достоен резултат. Той зае трето място отзад-напред, едва преодолявайки вече съвсем карикатурните кандидати Сергей Бабурин и Максим Сурайкин.\r\n\tНакрая, често забравят, че значителна част от потенциално десния електорат гласува за Владимир Путин. Обективно Путин има много качества, които могат да го определят именно като десен политик. Даже той в едно интервю сам се определяше за \"истински либерал\". И действително, политиката на Путин често е повече дясна от лозунгите и обещанията на обявилите се за негови противници либерали. А властта активно работи за включване на активните и европейски настроени граждани в управленската дейност – спомнете си например конкурса \"Лидерите на Русия\", който наскоро протече с активното участие на администрацията на президента.\r\n\tОще един аспект: агитацията на застъпниците за бойкот на изборите ( на първо място Алексей Навални, но не само на него). Ясно е, че никаква \"стачка на избирателите\" никого не устройва, историята просто не знае ефективни примери на електорален бойкот. Но в резултат на агитацията фрустриран се оказа именно десният избирател. Който не отиде на избори, докато в същото време привържениците на другите кандидати като цяло показаха доста по-голяма отговорност.\r\n\tКойто закара своите привърженици на изборите, той и печели – това не е новина.\r\n\tОзначава ли това, че либерализмът като идея е нежизнеспособен в Русия? Разбира се, че не. Тези същите 15-20% образовани \"сърдити граждани\", предприемачи и други представители на средната класа са налице. Да, те безкрайно се разстройват от дрязгите на политиците, които се опитват да говорят от тяхно име (това е още една важна причина за това дясно ориентираните политици да губят или да не могат да спечелят доверието на своите избиратели). И да: на тях не им харесва, когато от тяхно име говорят хора, които виждат „живия живот“ само в ефира на телевизиите или на път за тези телевизии през оградите на извънградските къщи. Но на тях, разбира се, им трябва политическо представителство.\r\n\tМоже и това да не се харесва на кандидатите, но въпросът за техния ангажимент в политически план все пак стои остро. Ясно е, че даже при следващия политически цикъл шансовете кандидат от прозападните либерали да се пребори за поста президент ще бъдат крайно малки. Но да се конкурират на есенните избори за кмет на Москва – това изглежда напълно реално. Още повече, че същата тази Ксения Собчак заедно с Дмитрий Гудков вече анонсираха създаването на партия, прицелваща се явно в тези избори. А там вече никога не се знае – може и да се намери общ език с избирателите за Държавна Дума през 2021 г.", "date": "2018.03.22", "title": "Блясъкът и нищетата на руските либерали"}
{"url": "http://www.mediapool.bg/sarbiya-podpisa-dogovor-s-frenska-kompaniya-za-kontsesiya-na-letishteto-v-belgrad-news277108.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСърбия подписа договор с френската компания \"Ванси Еърпортс\" за концесия на белградското летище \"Никола Тесла\" за срок от 25 години, предаде Танюг.\r\n\t \r\n\tОбщата номинална стойност на договора е около 1,46 милиарда евро. Документът бе подписан в присъствието на сръбския премиер Ана Бърнабич и френския посланик в Белград Фредерик Мондолони.\r\n\t \r\n\tДоговорът обхваща финансиране, управление, поддръжка, разширяване и надграждане на съществуващия летищен терминал и на пистите. Компания \"Ванси Еърпортс\" предложи еднократно концесионно възнаграждение от 501 милиона евро, чието изплащане ще се извършва под формата на дивиденти - 417 милиона евро на държавата и 84 милиона на малките акционери. Трансакцията на тези средства се очаква до септември тази година.\r\n\t \r\n\tПрез периода на договора ще бъде плащана и годишна концесионна такса - от 4,4 до 15,1 милиона евро.\r\n\t \r\n\tКапиталните вложения са предназначени за реконструкция на главната писта, изграждане на нови писти и разширяване на терминала и стендовете за товари.\r\n\t \n\n\r\n\tТъргът за концесия на белградското летище започна на 10 февруари 2017 г. и приключи на 5 януари тази година.\r\n\t \r\n\tОператорът \"Ванси Еърпортс\" развива, финансира, строи и работи на 35 летища в 7 страни на 3 континента /12 летища във Франция, 10 в Португалия, 2 в Япония, 6 в Доминиканската република, 1 в Чили, 1 в Бразилия и 3 в Камбоджа/. През миналата година компанията е имала 1,4 милиарда евро приходи.", "date": "2018.03.22", "title": "Сърбия подписа договор с френска компания за концесия на летището в Белград"}
{"url": "http://www.mediapool.bg/stranata-ostava-v-plen-na-zavarnalata-se-zima-news277046.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗавърналата се зима ще се задържи още известно време със снеговалежи и вятър, като най-усложнена ще е обстановката в Северна България. Остават в сила предупрежденията за опасно време. За петък оранжев код е обявен във всички области от Плевен и Ловеч до Шумен и Силистра, където към обилния сняг ще се прибавят виелици и опасност за навявяния. Жълт код е обявен за всички останали области в страната.\r\n\tВ София почти през целия ден в четвъртък валеше сняг, който причини закъснение на градския транспорт и задръствания, макар 150 машини да почистваха улиците. Разриват се и ръчно тротоари, спирки, подлези и трасетата на вътрешнокварталните улици, съобщиха от Столичната община. Трасетата се обработват срещу заледяване\r\n\tЗаради обилния снеговалеж в област Перник временно бе спряно движението по автомагистрала \"Люлин\". Това причини задръствания. Аварийните екипи се включиха в укрепването и обезопасяването на пътя за Трън, който беше затворен заради свлачище.\r\n\tОбстановката в област Пазарджик се нормализира, но в родопската част на региона има заледени участъци, в следствие мокрия сняг. Остава забраната за движението на тежкотоварни автомобили по пътя Велинград-Юндола-Якоруда, както и по пътя Белово-Юндола. Всички големи водоеми в областта имат между 20 и 30 процента свободен обем и на този етап не се налага изпускане, предаде БНР.\r\n\tНивото на река Дунав се следи отблизо, но засега няма опасност от преливане на реката.\r\n\tСитуацията в област Бургас е спокойна, има наводнени ниви, но река Средецка е влязла в коритото си и няма опасност за населението на село Дебелт, каза областният управител Вълчо Чолаков.\r\n\t\"Към момента няма опасност от заливане на главния път Бургас – Средец. Няма и нужда от действия за евакуация\", допълни той. Извършена е проверка на язовира в Ахелой, след като е получен сигнал, че водата е с високо ниво, но е в рамките на нормалното, добави областният управител. Десет процедури, включително и за ремонт на дигата на река Средецка, са обявени от \"Напоителни системи\". До месец-два трябва да започнат дейностите. Сняг вали почти в цялата област. Общо 47 машини почистват или са в готовност.\r\n\tПристанище Варна бе затворено заради мъгла, летището работи нормално. 26 машини почистват пътищата във Варненска област, но градският транспорт работи нормално. Магистрала \"Хемус” бе затворена за тежкотоварни камиони.\r\n\tОбстановката в област Търговище се усложнява, в района на Боаза има аварирали ТИР-ове. Вали обилен сняг, видимостта е намалена до 500 метра. Забранено е движението на тежкотоварни камиони по главния път София – Варна на територията на област Търговище, както и в участъка Търговище – Разград.\r\n\tОбласт Монтана е сред районите в страната, където през последното денонощие падна най-много сняг. 50 машини са ангажирани да почистват републиканската пътна мрежа. Проходът \"Петрохан\" е проходим при зимни условия.\r\n\tПреди обед леки и товарни автомобили бяха закъсали на изхода на Монтана в посока Видин, в района на село Долна Вереница.\r\n\tНяма населени места без ток заради по-силните валежи от сняг, съобщиха трите електроразпределителни дружества. Оттам увериха, че следят обстановката, тъй като при рязко застудяване може да се стигне до обледяване и късане на електропроводи.\r\n\tПотреблението на ток е около 6 хиляди мегавата, като 17 на сто от него е произведено от водноелектрическите централи. Дружествата разполагат с достатъчно аварийни екипи и техника за работа в труднодостъпни язовири.", "date": "2018.03.22", "title": "Страната остава в плен на завърналата се зима"}
{"url": "http://www.mediapool.bg/polskoto-pravitelstvo-se-distantsira-ot-tvardenie-za-evreiskite-geta-v-polsha-news277109.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолското правителство се разграничи днес от изказване на бащата на премиера, че евреите доброволно са отивали в гетата по време на германската окупация на страната, за да избягат от християнските си съседи, предаде Асошиейтед прес.\r\n\t \r\n\tАгенцията отбелязва, че коментарът на Корнел Моравецки, депутат и баща на премиера Матеуш Моравецки, е най-новият епизод напрежението след приемането в Полша на противоречив закон, свързан с Холокоста.\r\n\t \r\n\tМоравецки-старши каза неотдавна в интервю, че евреите не са били принуждавани от немците да отидат да живеят в гета, а са отишли там доброволно, защото \"им било казано, че ще има анклав, където ще могат да избягат от гадните поляци.\"\r\n\t \r\n\tКоментарът е исторически неточен. Той освен това омаловажава трагедията на евреите и внушава, че те частично са виновни за нея, защото са изпитвали омраза към поляците, посочва АП.\r\n\t \r\n\tПолският заместник-министър на външните работи Бартош Чихоцки каза, че тези думи не отразяват позицията на правителството.\r\n\t \n\n\r\n\tЧихоцки посети наскоро Израел, където води разговори за намаляване на вредните последици от гневния спор, предизвикан от новия полски закон. Той криминализира неоснователни публични изявления, обвиняващи Полша за Холокоста.\r\n\t \r\n\tГенералният прокурор и министър на правосъдието Збигнев Жбро каза днес, че една част от закона е неконституционна.\r\n\t \r\n\tТова изявление е изненадващо, като се има предвид, че Жобро бе сред инициаторите на нормативния акт, подготвен от ръководеното от него ведомство. Очаква се Конституционният съд да се произнесе скоро по спорния закон и според мнозина е възможно съдът да отмени поне част от него, отбелязва АП.\r\n\t \r\n\tВ разгара на яростните дебати около закона премиерът Матеуш Моравецки също предизвика критика с коментари, възприети като безчувствени и исторически погрешни.\r\n\t \r\n\tНа Мюнхенската конференция по сигурността миналия месец той каза, че сред хората, участвали в Холокоста, е имало и евреи, сякаш внушавайки, че евреите са частично отговорни за изтребването си, посочва АП.", "date": "2018.03.22", "title": "Полското правителство се дистанцира от твърдение за еврейските гета в Полша"}
{"url": "http://www.mediapool.bg/v-restorantite-i-barovete-v-avstriya-shte-se-pushi-svobodno-news277110.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ ресторантите и баровете в Австрия ще се пуши свободно, решиха депутатите от управляващото мнозинство на консерваторите и крайната десница. По този начин те пренебрегнаха официална петиция с 543 000 подписа срещу приемането на решението, предаде ДПА.\r\n\t \r\n\t\"Досега нямаше случай на страна в света, която да е отстъпвала от защитата на непушачите\", каза опозиционният депутат от Австрийската социалдемократическа партия (АСДП) Памела Ренди-Вагнер в разгорещените дебати по темата, които предшестваха гласуваното решение.\r\n\t \r\n\tЗабраната за тютюнопушенето в заведенията в Австрия бе въведена от предишното правителство на АСДП и консерваторите от Австрийската народна партия (АНП). Тя трябваше да влезе в сила през май. В края на миналата година обаче крайнодясната Австрийска партия на свободата (АПС) направи отмяната на тази мярка условие за участието си в новото правителство с АНП, припомня. В спора АПС поддържаше либералната теза, според която гражданите трябва свободно да избират дали и къде да пушат, припомня ДПА.\r\n\t \r\n\tМинистърът на здравеопазването Беате Хартингер-Клайн (АПС) обвини опозицията в дискриминиране на пушачите. \"Осъждам маргинализирането на пристрастените\", каза тя.\r\n\t \r\n\tПрез последните седмици Австрийската медицинска камара и организация на пациенти с ракови заболявания събраха над 543 000 подписа в рамките на петиция, която ще принуди депутатите да обсъдят отново решението си. Тя обаче не ги задължава да променят своята позиция.\r\n\t \n\n\r\n\tВъпреки че партиите от управляващата дясна коалиция оттеглиха забраната за пушене в баровете и ресторантите, те приеха мерки срещу приучването на младежите към тютюнопушенето: парламентът повиши минималната позволена възраст за закупуване на цигари от 16 на 18 години и забрани да се пуши в автомобилите, ако в тях има непълнолетни пътници.", "date": "2018.03.22", "title": "В ресторантите и баровете в Австрия ще се пуши свободно"}
{"url": "http://www.mediapool.bg/krainodesnite-partii-v-holandiya-pechelyat-podkrepa-na-mestnite-izbori-news277111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКрайнодесните партии ще влязат в общински съвети в цяла Холандия след произведените вчера избори в 355 избирателни района, предаде ДПА.\r\n\t \r\n\tФранс прес съобщи, че холандците изглежда отхвърлят на организирания едновременно с местните избори консултативен референдум разширяването на правомощията на разузнавателните служби да следят интернет трафика.\r\n\t \r\n\tПартията на свободата (ПС) на Герт Вилдерс за пръв път е избрана в 30 общински съвета, сочат публикувани предварителни резултати, цитирани от ДПА.\r\n\t \r\n\tДосега ПС беше представена само в два съвета. Като цяло обаче представянето й е под очакванията - тя не можа да повтори резултата си от миналогодишните национални избори, отбелязва ДПА.\r\n\t \r\n\t\"Главната цел - разширяване на присъствието в общинските съвети - е постигната\", заяви Вилдерс.\r\n\t \n\n\r\n\tВ цялата страна във всеки втори избирателен район крайнодесните партии са най-силните.\r\n\t \r\n\tВ Амстердам партия \"Форум за демокрация\", която е оглавявана от ултрадесния учен Тиери Боде, печели достатъчно гласове за две места в общинския съвет.\r\n\t \r\n\tВ Ротердам дясната популистка партия \"Ротердам, годен за живеене\" остава първа политическа сила.\r\n\t \r\n\tОт партиите в сегашната управляваща коалиция в Холандия само дясноцентристката либерална формация Народна партия за свобода и демокрация на премиера Марк Рюте съумява да постигне леко увеличение на позициите си.\r\n\t \r\n\tВ по-големите градове добре се е представила партия \"Зелени леви\", в Амстердам тя е първа по резултат.\r\n\t \r\n\tНа произведения едновременно с местните избори консултативен референдум холандците изглежда отхвърлят засилването на правомощията на разузнавателните служби за следене на интернет трафика. Разликата между двата лагера обаче е много малка и изходът от надпреварата все още не е ясен, предаде Франс прес.\r\n\t \r\n\tПри преброени около 94 процента от подадените бюлетини 48,7 процента от гласоподавателите са против проекта, а 47,3 процента го подкрепят. 4 процента са пуснали празни бюлетини.\r\n\t \r\n\tВсе още обаче не са ясни окончателните данни в някои градове като Амстердам.\r\n\t \r\n\tОфициалните резултати се очакват на 29 март.\r\n\t \r\n\tПремиерът Марк Рюте изрази готовност да преразгледа закона за службите, ако бъде отхвърлен на референдума.", "date": "2018.03.22", "title": "Крайнодесните партии в Холандия печелят подкрепа на местните избори"}
{"url": "http://www.mediapool.bg/karanikolov-sdelkata-s-chez-mozhe-da-bade-spryana-samo-ako-parite-sa-mrasni-news277112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдва след като бъде направено плащането от страна на \"Инерком\" към чешката ЧЕЗ за активите й в България, службите могат да проверят произхода на средствата и само ако парите са мръсни, да се прекрати сделката. Това коментира министърът на икономиката Емил Караниколов пред бТВ в четвъртък. Малко по-рано през деня обаче от Националната агенция по приходите съобщиха, че засега не са открити нарушения от страна на фирмите от групата на Гинка Върбакова.\r\n\tСпоред Караниколов напрежението около сделката се ескалира и е в повече. Държавата в момента няма лостове за намеса в бизнес отношенията между ЧЕЗ и \"Инерком\". \"Няма закон, когато при продажба на частен стратегически актив държавата да може да има мнение и становище, но такъв текст трябва да се съобрази с европейските директиви за свободно движение на стоки и капитали. Европейското законодателство ще е в полемика, ако има такъв текст\", каза министърът.\r\n\tТой допълни, че след плащането на цената на сделката ще има пълна проверка и при съмнения за нечисти капитали държавата има механизми да я развали. \"Има закон за мръсните пари, има си финансово разузнаване, всяка банка при съмнения е длъжна да уведомява финансовото разузнаване. Има процедури, ако се окаже, че парите са с неясен произход, ще се предприемат действия\", посочи Караниколов.\r\n\tПо думите му предложенията на \"Обединените патриоти\", от чиято квота той е министър, енергийният регулатор да одобрява сделки с над 20 процента от енергийни компании ще се спънат в европейското законодателство.\r\n\tКараниколов стана поредният представител на управлението, който акцентира върху това, че държавата чрез енергийния регулатор има механизми за контрол както върху доставките на електроенергията, така и върху цените на тока.\n\n\r\n\tТой коментира и обявеното от премиера Бойко Борисов намерение държавата да придобие контрол върху сделката на Върбакова. Това желание вече беше предадено от \"Инерком\" на ЧЕЗ, откъдето обявиха, че юристите на компанията ще направят анализ дали това е възможно предвид воденото от чехите арбитражно дело срещу страната ни за нарушени инвеститорски интереси. Ако има такава опция, ще се проучи как българската държава да стане партньор на Върбакова.\r\n\tСпоред Караниколов, преди да се взима решение държавата да си върне участието в електроразпределителните дружества, трябва да се анализира на каква цена може да стане това. \"Ако трябва да платим 6-7 пъти по-голяма цена, няма смисъл\", смята той и допълни, че са заблуда очакванията, че като влезе в дружеството, държавата ще свали цената на тока.\r\n\tИзпълнителният директор на Националната агенция за приходите Галя Димитрова също заяви пред журналисти, че данъчните не могат да проверят сделката с ЧЕЗ преди тя да бъде финализирана и платена. Досегашните одити на \"Инерком\" не показвали дружествата от групата да са извършвали нарушения.", "date": "2018.03.22", "title": "Караниколов: Сделката с ЧЕЗ може да бъде спряна, само ако парите са мръсни"}
{"url": "http://www.mediapool.bg/sasht-nalagat-mita-varhu-kitaiski-vnos-na-stoinost-50-miliarda-dolara-news277113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп ще подпише в четвъртък президентско разпореждане за евентуално налагане на мита на китайски внос, на стойност 50 милиарда долара, заради кражба на интелектуална собственост, посочи заместник-директорът на американския Национален икономически съвет Еверет Айсенстат, цитиран от Ройтерс.\r\n\t \r\n\tМярката крие опасност Пекин да обяви ответни мерки и да се стигне до търговска война между двете най-големи световни икономики.\r\n\t \r\n\tС подписването на документа ще започне период на консултации за определяне на списък с китайски продукти, които могат да бъдат засегнати от митата, каза Айсенстат.\r\n\t \r\n\tМного от сферите са тези, в които Китай се опитва да спечели предимство чрез нечестни придобивания и насилствен трансфер на технологии от американски компании, допълни Айсенстат.\r\n\t \r\n\tПо думите му Тръмп също така ще разпореди на финансовото министерство да предложи мерки, които да ограничат китайските инвестиции в САЩ.\r\n\t \n\n\r\n\tОсвен това САЩ ще подадат иск в Световната търговска организация срещу китайските дискриминационни лицензионни практики, допълни той.\r\n\t \r\n\tАйсенстат посочи, че разследването ясно е разкрило нечестни китайски практики, които принуждават американските инвеститори да предават ключови технологии на китайски фирми.", "date": "2018.03.22", "title": "САЩ налагат мита върху китайски внос на стойност 50 милиарда долара"}
