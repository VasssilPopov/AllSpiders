{"url": "http://www.mediapool.bg/politicheskiyat-skandal-provali-sdelkata-na-ginka-za-chez-news276167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест дни след подписването й в Прага, сделката на Гинка Върбакова за придобиване на българските активи на ЧЕЗ изглежда безнадеждна. Не защото двете страни се отказват от нея, а защото съпротивата на българското правителство срещу сделката повиши рязко политическия риск за банките, обещали да финансират покупката на ЧЕЗ от паразджиката фирма \"Инерком\".\r\n\tИзточници, започнати със ситуацията, потвърдиха в сряда пред Mediapool, че сделка едва ли ще има, след като  я определи като заговор за сваляне на правителството и поиска намеса на всички държавни регулатори плюс спецслужбите.\r\n\tСпоред документи на ЧЕЗ, изпратени до българското правителство, източниците на \"Инерком\"  са три: две офшорни фирми, три български банки и собствени средства на \"Инерком\".\r\n\t\r\n\tВ същото време обаче Върбакова продължава да твърди, че зад нея не стоят офшорки и че кредитът за сделката е от голяма международна банка. Тя по никакъв начин не дава вид да се притеснява от цялата шумотевица и призовава да се изчака приключването на сделката, след което от публикуваните в Търговския регистър документи всичко около структурата на финансирането щяло да стане ясно.\n\n\r\n\tВидно от предоставените на Борисов данни, ангажимент за кредитиране на сделката е поет от \"Уникредит Булбанк\" – със 180 млн. евро; Първа инвестиционна банка (която отрече) – с 80 млн. евро, а държавната Българска банка за развитие е потвърдила с писмо, че ще даде 75 млн. евро за рефинансиране на съществуващи заеми на придобиваните активи. Останалите пари са от офшорни фондове и компании.\r\n\tСлед възмутените коментари на Бойко Борисов от вторник и общополитическото съгласие, че стратегическите за националната сигурност активи на ЧЕЗ не бива да попадат в съмнителен инвеститор с малък опит и неясно финансиране като \"Инерком\", банките оттеглят ангажимента си към сделката, научи Mediapool.\r\n\tТака наречените \"писма за комфорт\", които спомена Борисов, са ангажимент за финансиране с много условия, но при измерим политически риск. В момента този риск вече е неизмерим, коментира банков източник пред Mediapool.\r\n\tТова означава, че Върбакова няма как да осигури всичките 342 милиона евро (над 8.5 милиарда корони), каквато е общата стойност на сделката, според предоставената в парламента справка.\r\n\tВсъщност най-достъпният за правителството инструмент да осуети продажбата е да нареди на Българската банка за развитие, чийто приницпал е Министерството на икономиката, да оттегли писмото за подкрепа. Твърди се, че това вече е сторено, макар към момента ББР да отрича какъвто и да е ангажимент, което е отделен скандал.\r\n\tМинистърът на икономиката Емил Караниколов е наредил на надзорния съвет на ББР да извърши пълна проверка на случая с фигуриращите в информацията от Чехия данни за нейно участие в сделката, съобщиха от ведомството пред Mediapool в сряда. Резултатите й ще бъдат обявени като приключи, допълниха от министерството.\r\n\t\r\n\t, заяви зам.-председателят на ГЕРБ Цветан Цветанов в интервю за вестник \"24 часа\" в сряда.\r\n\tТова означава, че правителството смята да изиграе своя коз за спиране на покупката на ЧЕЗ от Върбакова., допълни Цветанов, макар преди ден Борисов да обяви, че се прави опит да бъде свалено правителството му заради сделката.\r\n\t\r\n\tВицепремиерът по икономическата политика Валери Симеонов заяви, че все още не ясно дали тази сделка ще бъде финализирана: \"\r\n\tСимеонов отхвърли идеята на БСП за одържавяване на електроразпределителните дружества. По думите му, няма сериозни основания за подобна законодателна инициатива.\r\n\t\r\n\tВицепремиерът по сигурността Красимир Каракачанов пък обяви, че сделката за продажбата на дружествата на ЧЕЗ в България може да бъде спряна при условие, че бързо се приемат законодателни промени, които да дадат правомощия на Комисията за енергийно и водно регулиране (КЕВР) - освен да проверява и да спира подобни сделки.\r\n\t коментира Каракачанов\r\n\t\r\n\tОсвен вътрешнополическа буря, сделката на Гинка Върбакова  между българския и чешкия премиер. Ден след като Бойко Борисов  от информацията, която получил от чешкия си колега Андрей Бабиш за сделката, Бабиш заяви, че не е предоставял никакви документи на Борисов.\r\n\tВъв вторник българският премиер обяви, че е внесъл в секретното деловодство на Народното събрание изпратени му от Бабиш документи по сделката за ЧЕЗ, за да ги четат депутатите.\r\n\tВ сряда се оказа, че секретните документи представляват таблица с банките, за които се твърди, че осигуряват финансирането. Внесеният от Борисов документ не носи никакви атрибути на официален документ и бе определен от БСП като хвърчащ лист.\r\n\tСпоред обясненията на правителството, документът бил изпратен от чешкия зам.-финансов министър Ондрей Ланда, участващ в надзора на ЧЕЗ, след като Борисов разговаря по телефона с Бабиш във вторник.\r\n\tИнтересен детайл е, че основните разкрития за сделката, включително схемата за финансиране, която Върбакова държи в тайна, , който е част от групата на чешкия милиардер и премиер в оставка Бабиш. Самият Бабиш потвърди пред вестника, че е шокиран от непрозрачността на сделката, но заяви, че правителството му няма да я анулира, тъй като надзорът на ЧЕЗ, основавайки се на получените от \"Инерком\" документи, неколкократно е заявил, че всичко е наред и ЧЕЗ ще си получи парите. Чешката държава държи близо 70% в ЧЕЗ, но компанията работи независимо от правителството и Бабиш я нарече \"държава в държавата\".\r\n\tРазправията около получения от Прага документ – по-точно кой го е изпратил - допълнително сгъсти мътилката на вътрешнополитическата разправия в България.", "date": "2018.02.28", "title": "Политическият скандал провали сделката на Гинка за ЧЕЗ"}
{"url": "http://www.mediapool.bg/berluskoni-ili-haos-vsichko-mozhe-da-se-sluchi-na-parlamentarnite-izbori-v-italiya-news276147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа парламентарните избори в Италия в неделя можем да станем свидетели на възкръсването като феникс на опетнения от скандали бивш премиер Силвио Берлускони, а третата по големина европейска икономика да стане почти неуправляема.\r\n\t \r\n\tНо макар блокът на Берлускони да води в допитванията пред популисткото \"Движение 5 звезди\" и управляващата Демократическа партия, то може да не получи абсолютно мнозинство в парламента. Нещата се усложняват допълнително от вътрешните разногласия в блока на Берлускони, които пораждат съмнения дали той би се задържал на власт.\r\n\t \r\n\t\"Парламент, в който никоя партия няма мнозинство или такъв с минимално мнозинство на десноцентристите са двата най-вероятни сценария\", прогнозира Волфганго Пиколи, съпредседател на консултантската фирма \"Тенео интелиджънс\". Той отбелязва, че според последните проучвания на избирателните нагласи на консерваторите малко не им достига за пълна победа.\r\n\t \r\n\tПоради това мнозина анализатори предричат следизборно прегрупиране, в което Берлускони и левоцентристката Демократическа партия се обединяват в повторение на широката коалиция, която наблюдаваме в Германия от 2013 г.\r\n\t \r\n\tСегашният италиански премиер Паоло Джентилони, уважаван в целия политически спектър ветеран на Демократическата партия, и председателят на Европейския парламент Антонио Таяни, който е бивш говорител на Берлускони, се споменават като компромисни кандидати за следващ правителствен ръководител.\r\n\t \n\n\r\n\tРастящото недоволство от управляващия елит обаче може а доведе на власт радикално правителство на \"Движение 5 звезди\", което би дестабилизирало финансовите пазари и обезпокоило партньорите на Италия в ЕС. Може и да се стигне до невъзможност за съставяне на правителство и предсрочни избори преди края на годината.\r\n\t \r\n\tПроучванията на общественото мнение не се разрешават в последните две седмици от предизборната кампания, но преди забраната да влезе в сила допитванията даваха на блока на Берлускони близо 40 процента, а \"Движение 5 звезди\" и воден от Демократическата партия съюз бяха под 30 процента всеки.\r\n\t \r\n\tТези числа са свидетелство за впечатляващата държеливост на Берлускони, който бе осъден за укриване на доходи и изгонен от парламента през 2013 г., а три години по-късно претърпя сърдечна операция. Сега той ухажва избирателите с нереалистични обещания да намали данъците и да експулсира 600 000 мигранти.\r\n\t \r\n\tВ последното си превъплъщение 81-годишният политик се представя като мъдър проевропейски държавник, обратно на неуправлявалото \"Движение 5 звезди\".\r\n\t \r\n\t\"Аз съм като доброто вино, ставам все по-качествен с напредването на възрастта и сега съм идеален\", пошегува се той този месец.\r\n\t \r\n\tЗавръщането на превърналия се в политик магнат идва в една напрегната кампания, белязана от политическо насилие, по-специално в централния град Мачерата, където нацистки симпатизант простреля шестима африкански мигранти.\r\n\t \r\n\tБерлускони обаче не може да постигне пълно политическо възраждане, тъй като криминалното му минало му забранява да заема държавна длъжност. Той освен това е в спор с крайнодесния си съюзник и лидер на партията \"Северна лига\" Матео Салвини за ЕС, протекционизма и кой да стане премиер при победа.\r\n\t \r\n\tСпоред анкетьорите около една трета от близо 51 милиона италианци с право на глас все още се колебаят как да гласуват, така че изборният резултат все още е съвсем непредвидим, особено в южните райони, където \"Движение 5 звезди\" може да постигне исторически пробив.\r\n\t \r\n\t\"Демократическата партия се разпада, сега надпреварата е между нас и десноцентристите\", заяви вчера пред радио РАИ кандидатът на движението за премиер, 31-годишният Луиджи ди Майо, недипломиран студент и заместник-председател на долната камара на парламента.\r\n\t \r\n\tМладоликият Ди Майо замени Бепе Грило начело на партията миналата година и насочва това протестно движение към по-умерени позиции, например с отказа от намерението да се направи референдум за излизане от еврозоната.\r\n\t \r\n\t\"Време е да прегърнем промяната, защото вече няма причина да се боим от нея\", каза Ди Майо и обеща да изключи от управленския си екип \"лицата, които неизменно виждате от 20 години\".\r\n\t \r\n\tОчаква се Ди Майо да обяви екипа си утре.\r\n\t \r\n\tКритиците на партията посочват като основното й слабо място неопитността, обаче именно това се харесва на много от привържениците й, които жадуват за започване на чисто в често корумпираната политика на Италия и са привлечени от обещанията на партията да въведе държавни помощи за най-бедните.\r\n\t \r\n\tДемократическата партия пък изпитва затруднения въпреки някои успехи в управлението й. Избирателите посочват икономиката и миграцията като най-големи проблеми, а партията може да си припише заслугата за намаляването на броя на пристигащите в Италия кораби от Либия и измъкването на страната от рекордно тежка двойна рецесия.\r\n\t \r\n\t\"Подобри ли се положението ви или се влоши за последните четири години? Този въпрос ще зададем\" на избирателите, каза лидерът на Демократическата партия Матео Ренци на журналисти по-рано този месец. Не изглежда обаче това послание да постига резултати.\r\n\t \r\n\tИталианската икономика все още изостава от тази на другите страни в ЕС, а повечето от тези \"1 милион нови работни места\", с които се хвали Ренци, са нископлатена временна заетост, което обяснява защо не цари особено обществено задоволство, от което да се възползва партията му.\r\n\t \r\n\tОсвен изтичането на леви гласове към отцепилата се миналата година фракция \"Свободни и равни\", Демократическата партия страда от спада в популярността на Ренци, който се изостри след поражението му на референдума от 2016 г. за конституционни реформи, предизвикало оставката му.\r\n\t \r\n\tСпоред социологическите институти Демократическата партия има голям потенциал за повишаване на подкрепата си, ако успее да си върне някои от разочарованите си избиратели. Резултатите от неделния вот, които ще станат известни в понеделник, ще покажат дали поляризираща личност като Ренци е била подходящият човек за тази задача.", "date": "2018.02.28", "title": "Берлускони или хаос? Всичко може да се случи на парламентарните избори в Италия"}
{"url": "http://www.mediapool.bg/devetnaiset-zaginali-i-38-raneni-pri-sblasak-na-dva-vlaka-v-egipet-news276146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНай-малко 19 души загинаха и 38 бяха ранени след сблъсък между два влака в Египет. Това съобщи телевизионният канал \"Скай нюз-Арабия\", цитиран от ТАСС.\r\n\t \r\n\tНовинарският портал \"Ал Яум ас Сабия\" съобщава, че пътническа композиция се врязала в товарен влак в провинция Бухайра, северно от Кайро и два пътнически вагона се разкачили, след което в тях се врязала идваща товарна композиция. В момента на мястото на катастрофата работят около 30 екипа на бърза помощ.\r\n\t \r\n\tЕгипетското министерство на здравеопазването засега потвърждава данни за десет загинали и 15 ранени.\r\n\t \r\n\tПредишната подобна катастрофа в Египет стана през август, когато пътнически влак от Кайро за Александрия се вряза с голяма скорост в околностите на столицата в спрял влак от Порт Саид. Тогава загинаха 41 души, а над 30 бяха ранени.", "date": "2018.02.28", "title": "Деветнайсет загинали и 38 ранени при сблъсък на два влака в Египет"}
{"url": "http://www.mediapool.bg/gerb-v-kragova-otbrana-sreshtu-atakite-na-bsp-za-chez-news276122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГръмкият политически скандал около сделката за ЧЕЗ е на път да я стопира, с което обаче скандалът не спира, тъй като въпросът защо държавата реагира при свършен факт все още стои на дневен ред. Парламентарното мнозинство отхвърли в сряда сутринта поисканото от БСП изслушване на премиера Бойко Борисов, който преди ден определи сделката на пазарджишката фирма \"Инерком\" за придобиване на българските активи на ЧЕЗ като.\r\n\tБорисов направи аналогия с февруарските протести срещу цените на тока от 2013 г., но се зарече, че този път оставки няма да има.\r\n\tПрезидентът Румен Радев коментира в сряда, че \"в този скандал жертвата не е властта, жертвата сме ние, абонатите на електроразпределителното дружество, българските граждани. Затова и държим да знаем как така тази фирма без история, без капацитет, получава такива големи банкови гаранции. Кои са банките и какви са най вече механизмите за финансиране и получила ли е тази фирма политическа подкрепа, за да бъдат банките толкова щедри към нея\".\r\n\tРадев изрази готовност да изпрати свой представител на съвместното заседание на парламентарни комисии по енергетика и контрол върху СРС-тата по темата за сделката с ЧЕЗ, което ще се проведе в четвъртък.\r\n\tНа него е поканена и собственичката на \"Инерком\" Гинка Върбакова, заяви шефът на енергийната комисия Делян Добрев (ГЕРБ).\n\n\r\n\t\r\n\tНа въпрос ще поканят ли представители и на държавната Българската банка за развитие, която отричаше да е обещавала подкрепа за сделката на \"Инерком\", но получените от ЧЕЗ документи сочат обратното, Добрев каза: \"Притеснението ни да каним банки е, че по този начин нарушаваме документа, класифициран от Министерския съвет. Нека БСП кажат кои са банките, посочени в документа, и тогава може да ги поканим в комисия. Но в крайна сметка не може да каним само една. Ако каним някого, трябва да са и трите банки. Премиерът каза, че банките са дали писма за намерения, но тъй като има закон на банковата тайна, съм сигурен, че МС ще провери доколко този документ може да се разсекрети, и ако може, ще го разсекретят\".\r\n\t\r\n\tСлед като Българската банка за развитие стои зад купувача на ЧЕЗ, това означава, че и правителството на Бойко Борисов стои зад Гинка Върбакова, коментира зам.-председателят на ПГ на \"БСП за България\" Жельо Бойчев на брифинг в Народното събрание.\r\n\tЛевицата внесе и проекторешение за създаване на анкетна комисия за ЧЕЗ. \"За нас поведението на г-н Борисов е необяснимо и неоправдано по никакъв начин. Той или лъже българският народ, че няма информация за тази сделка или обратното, ако той не е знаел, мястото му не е там\", коментира Бойчев.\r\n\tНяма нужда от нова анкетна комисия по темата, отвърна Делян Добрев от ГЕРБ. Всички, включително колегите от БСП, са добре дошли да зададат въпросите си на съвместното заседание на комисиите утре, допълни той.\r\n\t\r\n\tБСП настояха Бойко Борисов да дойде в парламента и отговори на въпросите и. Именно такива закани отправи той във вторник, възмущавайки от получената от Прага информация за финансирането на \"Инерком\".\r\n\tПоемала ли е българската държава ангажименти по сделката с ЧЕЗ и по какъв начин са защитени интересите на българските граждани, попита Драгомир Стойнев от БСП. \"Искаме да разберем кои са \"гадовете\", заяви той,\r\n\tДанаил Кирилов от ГЕРБ отговори, че премиерът вчера е депозирал в деловодството на парламента данни, които е получил от премиера на Чехия по казуса с ЧЕЗ.\r\n\tПо отношение на опитите за клатене на правителството погледнете около себе си, запитайте себе си и вашата парламентарна група и отговорите са налице, коментира той.\r\n\tВалери Симеонов коментира пред журналисти в Народното събрание, че опозицията и партии извън парламента искат да свалят правителството и ненужно преекспонират случая със сделката на ЧЕЗ: \"\r\n\t\r\n\tСимеонов определи като скандална сделката на чешката компания ЧЕЗ с българската фирма с управител Гинка Върбакова: \"\r\n\t\r\n\tВ сряда сутринта Делян Добрев отхвърли пред бТВ твърденията на БСП, че сделката на Върбакова е скрито придобиване на ЧЕЗ, тъй като се знае кое е юридическото лице.\r\n\tТой коментира и думите на бившия член на енергийния регулатор от квотата на БСП Еленко Божков, че зад сделката стои сянката на премиера Бойко Борисов.\r\n\t\"Абсурдно звучи това, видяхте реакцията на премиера. Еленко Божков не може просто така да хвърля обвинения в общественото пространство. Много е лесно да подхвърлиш две фрази по телевизията без да носиш отговорност за тях\", каза Добрев.\r\n\t\"На този етап имаме малко информация. Според това, което излиза в медиите в тази сделка има две офшорки, три банки. Не знаем точната цена на сделката, но знаем, че има предварителен договор. Всички тези детайли ще ги обсъдим утре\", допълни той.\r\n\tПо думите му след изслушването управляващите ще направят преглед на законодателството, за да установят дали КЕВР, подобно на БНБ, има правомощия да се произнася по такъв тип сделки, подобна на продажбата на банки у нас.\r\n\t\"Ще я попитаме (Върбакова) дали наистина има осигурено финансиране, защото има писма за намерение, но те не са ангажиращи и ще я попитам какъв ще бъде размерът на акционерния капитал и кой ще го предостави, поясни Добрев.\r\n\t\"Не приемам факта, че тази фирма \"Инерком\" иска да купи ЧЕЗ. Трудно е за приемане. Това означава, че зад това се крие друга собственост\", коментира експертът на БСП Еленко Божков. Той повтори тезата на БСП, че тази сделка няма как да се случи без знанието на Борисов, \"особено като се има предвид посещението на Андрей Бабиш\".\r\n\tПо думите му в чешкия вестник \"Лидове новини\" преди посещението на Бабиш е публикуван материал, в който пише, че са планирани разговори за продажбата на ЧЕЗ с българския премиер.\r\n\t\"Най-простият начин да се спре тази сделка е една от банките да се откаже от гаранциите или добрите си намерения, които е изразила с писмо. Край, пропада сделката. Това е най-простият и безболезнен начин\", каза Божков.\r\n\t\"Виждате кой седи зад Гинка Върбакова, това са едни скрити капитали. Появи се името на един собственик на офшорна фирма, който е описан много добре и в \"Досиетата от рая\", допълни той.\r\n\tКакто научи Mediapool, мнозинството няма да приеме оставката на енергийния министър Теменужка Петкова, подадена преди седмица по искане на премира заради познанството на Петкова със собственичката на \"Инерком\" Гинка Върбакова. Твърденията на Борисов бяха, че никой от правителството, включително Пенкова, не са повлияли на частната сделка между \"Инерком\" и ЧЕЗ, но оставката била нужна, за да падат съмнения върху репутацията на Петкова и на правителството.", "date": "2018.02.28", "title": "ГЕРБ в кръгова отбрана срещу атаките на БСП за ЧЕЗ"}
{"url": "http://www.mediapool.bg/vaprosat-za-irlandskata-granitsa-otnovo-spava-pregovorite-za-brekzit-news276148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия представи в сряда писмено позицията си в преговорите за излизането на Великобритания от ЕС. На пресконференция по този повод главният преговарящ на ЕС Мишел Барние заяви, че остават множество дълбоки различия с Лондон, както и че в писмената позиция на ЕК няма нищо ново и не се крият изненади.\r\n\t \r\n\tТой посочи, цитиран от БТА, две от различията - по въпроса за границата между Ирландия и Северна Ирландия, както и за правата на гражданите. Барние отбеляза, че споразумението за преходен срок след напускането на Великобритания следва да бъде заложено в самия договор за оттеглянето.\r\n\t \r\n\tПо въпроса за правата на гражданите ЕС настоява европейците, пристигнали във Великобритания до края на 2020 г., да имат същите права като онези, дошли до март догодина. ЕС предпочита също Съдът на ЕС да следи спазването на общностното право от страна на Великобритания в преходния срок, в който Лондон няма да има глас в приемането на европейските правила.\n\n\r\n\t \r\n\tПо думите на Барние стремежът на ЕС е между двете части на ирландския остров да няма граница. Той отбеляза, че е възможно въвеждането на \"проверки на места\" през пропускателни точки.\r\n\t \r\n\tПредставяйки проекта на ЕС за споразумение за излизането на Обединеното кралство, главният преговарящ от европейска страна заяви, че има три начина това да стане: чрез сключване на бъдещо споразумение за свободна търговия между Великобритания и ЕС; чрез \"конкретни алтернативи\", например технологични алтернативи на физическата граница, за които Брюксел заяви, че все още чака Великобритания да предложи; чрез оставане на Северна Ирландия в единния европейски пазар и митнически съюз.\r\n\t \r\n\tВ документа на ЕС се предлага да бъде обособено \"единно регулаторно пространство между ЕС и Обединеното кралство, що се отнася до Северна Ирландия\". Посочва се, че в това пространство няма да има вътрешни граници, мита и ограничения за вноса и износа.\r\n\t \r\n\tТъкмо последният вариант разпали дебати във Великобритания: според подкрепящите Брекзит политици това представлява въвеждане на граница между Северна Ирландия и останалата част от Обединеното кралство и така Лондон няма да може да напусне изцяло ЕС.\r\n\t \r\n\tБарние каза, че ЕС влага въображение в търсенето на изход, както и че е време не за изявления, а за съставянето на правни документи. По неговите думи в ЕС има единодушие в преговорите с Лондон, въпреки различните интереси. Той съобщи, че следващата седмица се очаква нов кръг преговори с британските представители. В отговор на въпрос Барние добави, че ЕК е готова с план за \"извънредни обстоятелства\" - в случай, че преговорите се провалят.\r\n\t \r\n\tТереза Мей нарече неприемливо предложението за ирландската граница\r\n\tБританският премиер Тереза Мей нарече неприемливо предложението на ЕС за ирландската граница, предаде Асошиейтед прес.\r\n\t \r\n\tВ реч в парламента днес Мей заяви, че подобен вариант ще \"подкопае единния пазар на Обединеното кралство\" чрез създаване на практика на граница между Северна Ирландия и останалата част от Великобритания. \"Никой премиер на Обединеното кралство не би се съгласил на това\", каза тя и допълни, че така ще бъде подкопано и конституционното единство на нейната държава.\r\n\t \r\n\tМей обаче посочи, че Великобритания ще работи с ЕС по неговите предложения и остава \"напълно ангажирана\" да не се допусне поява на физическа граница между Ирландия и Северна Ирландия.\r\n\t \r\n\tДоговаряне на нов митнически съюз с ЕС ще бъде предателство към резултатите от референдума от 2016 г., заяви британският премиер, цитирана от Ройтерс.\r\n\t \r\n\tПо този начин тя отправи предизвикателство към предложението на опозиционната Лейбъристка партия между Обединеното кралство и ЕС да има митнически съюз и след Брекзит.\r\n\t \r\n\tМей заяви, че правителството й иска да сключи споразумение с ЕС, което да дава на Великобритания контрол над нейните закони, граници и финанси и което да не предвижда физическа граница между Северна Ирландия и Република Ирландия.\r\n\t \r\n\tЛидерът на по-малкия партньор в британското правителство - Демократичната юнионистка партия на Северна Ирландия Арлин Фостър заяви, че публикуваният днес от ЕК проект на споразумение за излизането на Великобритания е \"неприемлив от конституционна гледна точка\".\r\n\t \r\n\t\"Проектът на ЕС е неприемлив от конституционна гледна точка и ще бъде икономически катастрофален за Северна Ирландия\", написа тя в Туитър. \"Приветствам ангажимента на правителството на Нейно величество да не допусне появата в Ирландско море на нова граница. Северна Ирландия трябва да има свободен достъп до британския пазар.\"\r\n\t \r\n\tДъблин приветства варианта на ЕК\r\n\t \r\n\tРепублика Ирландия приветства публикувания от ЕК вариант за проект на споразумението за Брекзит. Нейното правителство обяви същевременно, че е готово да обсъди и други варианти, когато Великобритания изложи своите виждания за това как да се запазят свободната търговия и достъп през границата между Ирландия и Северна Ирландия.\r\n\t \r\n\tКогато догодина Лондон напусне ЕС, 500-километровата граница ще бъде единствената граница по суша между Обединеното кралство и съюза.\r\n\t \r\n\tТова превръща въпроса в един от най-трудните в преговорите за Брекзит с оглед на конфликта в миналото в Северна Ирландия и враждата между населяващите я общности, представителите на едната от които се определят като британци, а на другата като ирландци.\r\n\t \r\n\tФактът, че през границата има свободно движение на стоки и хора допринесе в значителна степен в Северна Ирландия да се намали напрежението, след като през 1998 г. беше сключено мирното споразумение, станало известно под името Споразумението от Разпети петък, отбелязва Асошиейтед прес.\r\n\t \r\n\tПрез декември Лондон и Брюксел се споразумяха границата да остане отворена и след Брекзит, но оставиха открит въпроса как ще стане това на практика.", "date": "2018.02.28", "title": "Въпросът за ирландската граница отново спъва преговорите за Брекзит"}
{"url": "http://www.mediapool.bg/afganistanskiyat-prezident-napravi-predlozheniya-na-talibanite-news276149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Афганистан Ашраф Гани предложи талибаните да бъдат признати за легитимен политически субект. Идеята е част от политически процес, който би могъл да доведе до мирни преговори за прекратяване на 16-годишната война между бунтовниците и афганистанските власти, съобщи Ройтерс.\r\n\t \r\n\tНа започналата в сряда в афганистанската столица втора среща на държавите от т.нар. Кабулски процес, чиято цел е да създаде платформа за мирни преговори, Гани предложи спиране на огъня, освобождаване на затворниците, участие на талибаните в следващите избори и заяви, че е готов в рамките на евентуален мирен договор с талибаните да приеме промяна на конституцията.\r\n\t \r\n\tВ срещата в афганистанското външно министерство в Кабул участват представители на двадесетина страни от региона, САЩ и ООН, но не и талибаните. Първата им среща бе през юни м.г.\r\n\t \r\n\t\"Трябва да има политическа рамка за мира. Талибаните трябва да бъдат признати като политическа партия и да започне процес по укрепването на доверието\", заяви Гани, цитиран от Франс прес.\r\n\t \r\n\tПреди започването на преговори Гани иска талибаните да признаят правителството му и конституцията, в която е готов да внесе изменения.\r\n\t \n\n\r\n\t\"Решението сега е във ваши ръце. Приемете мира и да донесем стабилност на тази страна\", каза Гани по адрес на талибаните.\r\n\t \r\n\tПредложението му идва ден след като талибаните поискаха от САЩ да преговарят с техни представители в Катар, без да споменават афганистанските власти, които наричат \"марионетки на американците\", отбелязва АФП.\r\n\t \r\n\tДруго условие на Гани е талибаните \"да спазват правата на гражданите, по-специално на жените, съобразно конституцията и да уважават силите за сигурност\".\r\n\t \r\n\tОт своя страна властите се ангажират да гарантират сигурността на талибаните, които приемат предложението им, да обмислят техните предложения, да отменят забраните за пътуване на някои от ръководителите им и да получат международна подкрепа за преговорите.\r\n\t \r\n\tГани обаче настоя, че \"никоя въоръжена групировка, която е свързана с чуждестранни терористични организации, били те правителствени или не, няма да бъде разрешена на афганистанска земя\", имайки предвид организации като Ал Каида, \"Ислямска държава\" и някои пакистански или узбекистански регионални групировки.", "date": "2018.02.28", "title": "Афганистанският президент направи предложения на талибаните"}
{"url": "http://www.mediapool.bg/borisov-politikata-mi-e-izgradena-iztsyalo-varhu-postiganeto-na-mir-i-stabilnost-news276143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Това, което ни трябва, е мир. Моята политика е изградена изцяло върху постигането на мир и стабилност“. Това е заявил българският премиер на среща с външния министър на Иран Мохамад Джавад Зариф.\r\n\t \r\n\tПо време на срещата Борисов е изразил загриженост от нарастването на напрежението в региона на Близкия Изток, съобщиха от правителствената пресслужба. \r\n\t \r\n\tДвамата са обсъдили възможностите за задълбочаване на икономическите отношения между двете страни и обстановката в Близкия Изток. \n\n\r\n\t \r\n\t\"Войната в Сирия трябва да бъде спряна от дипломатите, а не от армиите“, посочил Борисов. \r\n\t \r\n\tТой е запознал подробно външния министър с проектите за изграждане на пътна, железопътна, газова и дигитална инфраструктура на Балканите. \r\n\t \r\n\t\"Коридорите дават възможност за връзки, търговия, бизнес, туризъм между Европа и Азия“, посочил Борисов. \r\n\t \r\n\tТой изтъкнал и необходимостта от мир и стабилност, за да бъде реализиран потенциалът на възможностите.", "date": "2018.02.28", "title": "Борисов: Политиката ми е изградена изцяло върху постигането на мир и стабилност"}
{"url": "http://www.mediapool.bg/dvama-bivshi-kmetove-sa-zadarzhani-zaradi-krizata-s-bokluka-v-pernik-news276151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециализираната прокуратура е задържала двама бивши кметове на община Перник по обвинение за сключване на неизгодна сделка. От шефа на прокуратурата Иван Гешев се разбра, че разследването е започнало през декември по сигнал на Агенцията за финансова инспекция. Данните са сочели сключени неизгодни сделки от 2012 до края на 2016 г.\r\n\tПред БНР Гешев уточни, че държавното обвинение приоритетно работи по случай от 2014 г. Тогава общината е сключила договор със сметопочистваща фирма, позовавайки се на наличието на бедствено положение в града заради криза с боклука. Ръководители на общината към онзи момент бяха кметът Иван Иванов и временно изпълняващата длъжността кмет към онзи момент Илинка Никифорова.\r\n\tСпоред разследващите бедствието е било съзнателно създадено с цел източване на общината, а двете фирми били под контрола на едно и също лице.\r\n\tПрокуратурата е установила, че на 9 септември 2014 г. общината е възложила кризисно сметосъбиране и сметоизвозване на търговско дружество, на което е изплатена сумата от 1.258 млн. лева. Това е станало без да бъде извършен анализ на цените и услугите, предложени от това дружество. Сумата е платена без в протоколите за приемане на свършената работа да е бил посочен район на изпълнение. Няма и приложени документи, които да удостоверяват реално извършена работа.\r\n\tСъщевременно към този момент общината е плащала за сметосъбиране и сметоизвозване на друго дружество, с което е имала действащ основен договор. По основния договор е заплатена сумата от близо половин милион лева.", "date": "2018.02.28", "title": "Двама бивши кметове са задържани заради кризата с боклука в Перник"}
{"url": "http://www.mediapool.bg/rim-zabranyava-dizelovite-avtomobili-ot-2024-g-news276150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРим ще въведе забрана за влизане на автомобилите с дизелови двигатели в центъра на града от 2024 г. в борба срещу замърсяването на въздуха, съобщи кметът Вирджиния Раджи.\r\n\t \r\n\tТя е член на популисткото Движение 5 Звезди и огласи идеята си в рамките обръщение към жените кметове от целия свят.\r\n\t \r\n\tИзползването на автомобилите с дизелови двигатели в Европа вече намалява от няколко години и автопроизводителите се намират под засилващ се натиск да се завърнат към бензиновите двигатели, докато в същото време се занимават с разработването на електромобили.\n\n\r\n\t \r\n\tПреди два дни британският в. \"Файненшъл таймс“ съобщи, че италиано-американската група Фиат-Крайслер планира да отстрани дизеловите двигатели от всички свои леки автомобили от 2022 г., след като се стигна до разък спад в търсенето и разходите се увеличиха.\r\n\t \r\n\tВъв вторник висш германски съд излезе с решение, по силата на което градовете имат правото да налагат забрана за използването на дизелови автомобили в името на борба със замърсяването на въздуха.\r\n\t \r\n\tТези мерки обаче поставят милиони собственици на коли в несигурно положение.", "date": "2018.02.28", "title": "Рим забранява дизеловите автомобили от 2024 г."}
{"url": "http://www.mediapool.bg/nagrazhdavat-posmartno-pande-eftimov-edin-ot-golemite-zastapnitsi-na-balgarshtinata-v-makedoniya-news276144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството предлага на президента да издаде указ, с който да награди посмъртно Панде Ефтимов с орден \"Стара планина\" – втора степен, за изключително големите му заслуги за популяризирането на българската история през периода на войните за национално обединение и за съхраняване на българщината в Република Македония. Това съобщи правителствената информационна служба.\r\n\tПанде Ефтимов е роден на 15 март 1932 г. в преспанското село Претор. Внук е на революционера от ВМОРО и ВМРО Панде Суджов.\r\n\tЗавършва висшето си образование във филологическия факултет на Скопския университет.\r\n\tПрез 1956 г. уведомява българските власти за откриването на Битолския надпис на цар Иван Владислав, като тайно носи лентата със снимките в българското посолство в Белград.\r\n\tОткрито се самоизявява като българин и участва в групи, целящи независимостта на Македония, заради което прекарва седем години в затвора – между 1957 г. и 1961 г., както и от 1971 г. до 1974 г.\r\n\tОбвиняват го в македонски национализъм и че иска отделянето на Македония от Югославия и присъединяването й към България. В документите на обвинението е записано \"българофилство\".\r\n\tСлед освобождаването му от затвора са му отнети всички граждански права и в продължение на 20 години е с отнети лични документи.\r\n\tСлед 1986 г. участва в процеса по формирането на ВМРО-ДПМНЕ.\r\n\tПанде Ефтимов е работил като учител и журналист. Той е горещ популяризатор на българската военна история. На него се дължи възстановяването на българските военни гробища в пределите на Република Македония.\r\n\tПрез 2007 г. получава българско гражданство. Умира на 13 август 2017 г. в София след продължително боледуване.", "date": "2018.02.28", "title": "Награждават посмъртно Панде Ефтимов, един от големите застъпници на българщината в Македония"}
{"url": "http://www.mediapool.bg/pred-nesigurnostta-okolo-brekzita-grazhdani-na-es-izbirat-britanskoto-grazhdanstvo-news276152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлис Ричи, Франс прес\r\n\t \r\n\tПод звуците на \"Бийтълс\" чисто новите британски поданици се готвят да положат клетва за вярност към кралица Елизабет Втора и да се влеят в редиците на гражданите от Европейския съюз, надяващи се така да гарантират бъдещето си в Обединеното кралство след Брекзита.\r\n\t \r\n\tВ кметството в Излингтън (Северен Лондон) група хора, събрала се пред британското знаме \"Юниън Джак\" и портрет на кралицата, разговарят за крикет (един високо ценен в страната спорт) - признак за привързаността им към новата родина.\r\n\t \r\n\t\"Преди референдума (за ЕС от 23 юни 2016 г.) никога не бях мислила да взема британско гражданство\", обяснява 43-годишната испанка Алмудена Лара, служителка в благотворителна организация.\r\n\t \r\n\t\"Като европейска гражданка се чувствах у дома тук. Сега обаче, при цялата тази несигурност. . . Предвид това, че имам право на гражданство, беше по-сигурно да го направя\", допълва жената - майка на две деца, която живее във Великобритания от 19 години.\"Тук имам своето място\"\r\n\tПред декември миналата година Лондон и Брюксел сключиха предварително споразумение, за да гарантират правата на около три милиона европейски граждани, живеещи в Обединеното кралство, и един милион британци, емигрирали в ЕС.\r\n\t \n\n\r\n\tМнозина обаче не вярват на обещания и през 2017 г. 38 528 граждани на ЕС получиха британско гражданство - при едва 15 460 през 2016 г.\r\n\t \r\n\t\"Рано или късно вероятно щях да го направя\", казва при получаването на новия си паспорт 33-годишната датчанка Юлие Кверндруп, учителка по музика.\r\n\t \r\n\t\"Референдумът обаче ускори решението ми. Запитах се какво ще стане след пет, след десет години\", допълни тя.\r\n\t \r\n\tУзаконяването на полученото британско гражданство става на церемония в районното кметство, на която кандидатът полага клетва за вярност към кралицата и обещава да спазва законите и да уважава демократичните ценности на страната.\r\n\t \r\n\tСлужителят по гражданското състояние в Излингтън Дион Гонсалвеш е решил да добави малко атмосфера, като пуска хитове на \"Бийтълс\".\r\n\t \r\n\tРаботата му се състои главно в това да следи натурализираните лица да произнесат правилно клетвата.\r\n\t \r\n\tКогато стига до обясняването на новите им права, той заговаря за множащите се призиви за второ допитване за Брекзит, отбелязвайки, че сега те ще могат да участват \"в съвсем нов референдум\".\r\n\t \r\n\tГонсалвеш, южноафриканец с родители португалци, ръководи тези церемонии от 2005 г., макар самият той да е придобил гражданство през 2013 г.\r\n\t \r\n\tКакво е спечелил от това? Възможността да носи чорапи със сандали!, шегува се той преди да добави по-сериозно: \"Това означава, че тук имам своето място\".\"Усещане за спешност\"\r\n\tПовечето молби идват от Индийския субконтинент и Тропическа Африка. Някои граждани на тези страни, но и от ЕС, са дошли във Великобритания, бягайки от родината си.\r\n\t \r\n\t\"Аз съм гей и израснах в страна, където не се чувствах в безопасност\", подчертава 36-годишният кипърски артист Георгиос. \"Днес се чувствам в безопасност. Въпросът не е просто да съм британец, а да имам дом, където ме приемат\", казва той.\r\n\t \r\n\tПо правило, за да получат британски паспорт, кандидатите трябва да са живели в Обединеното кралство поне пет години. Самата процедура може да се окаже продължителна и скъпа (над 1300 лири, което прави около 1500 евро).\r\n\t \r\n\tКандидатите трябва да положат също изпит под формата на тест по британска култура, което включва история, политика, спортове и дори британска кухня.\r\n\t \r\n\tАндрей Мизарка, 26-годишен румънски компютърен инженер, току-що е получил гражданството си на церемония в Илинг, Западен Лондон. Той обаче не очаква особени промени от това, като се изключат облекченията за пътуване.\r\n\t \r\n\tМладият мъж, живеещ във Великобритания вече повече от седем години, казва, че след референдума за Брекзита и бил обзет от \"чувство за спешност\".\r\n\t \r\n\t\"Сега вече се чувствам като част от /британското/ общество. Въпреки че така и не разбрах правилата на крикета. . .\", отбелязва той.", "date": "2018.02.28", "title": "Пред несигурността около Брекзита граждани на ЕС избират британското гражданство"}
{"url": "http://www.mediapool.bg/sofiya-shte-plashta-19-godini-zaem-ot-67-mln-evro-za-toplofikatsiya-news276106.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтоличната община задейства процедурата за получаването на 67 млн. евро заем от Европейската инвестиционна банка за проект на \"Топлофикация - София\". Става въпрос за изграждането на мощност, в която да се изгаря горивото, получавано от отпадъците на столицата. Тя трябва да е алтернатива на производството на пара и топла вода с газ, а в сряда беше общественото обсъждане за отпускането на кредита.\r\n\tСпоред общината инсталацията ще доведе до намаляване на разходите на столичното парно, включително за газ, ще намали вредните емисии и фините прахови частици, изхвърляни от една от топлоцентралите на дружеството, и ще даде възможност цените на парното и топлата вода поне да не се увеличават през 19-те години, в които заемът ще се изплаща.\r\n\tОбщественото обсъждане, което е задължителна стъпка преди общинският съвет да гласува поемането на дълга, събра доста граждани. Повечето от тях бяха недоволни от липсата на предварителна информация за кредита. Голяма част от хората обаче оспориха и нуждата от подобна инсталация, както и обявените от общината екологични ползи от нея. Преобладаваха мненията, че изгарянето на горивото от боклук ще доведе до замърсяване на въздуха, включително с канцерогенни и мутагенни вещества.\r\n\tЧесто въпросите ескалираха във всеобщ хор от изказвания на висок глас, а отговорите на представителите на общината и на \"Топлофикация\" бяха прекъсвани с викове на недоволство и обвинения в лъжи.\r\n\t\n\n\r\n\tЦелият проект на \"Топлофикация\" е за 157.54 млн. евро. По-голямата част от тях - 91.8 млн. евро, ще са от европрограмата за околна среда. Около 65.7 млн. евро трябва да дойдат от общината. За осигуряването им ще се тегли кредит до 67 млн. евро от Европейската инвестиционна банка.\r\n\tСрокът на заема е 19 години, като през първите 4 ще се погасяват само лихвите, а от петата година и главницата. Разходът след гратисния период ще е по около 5 млн. евро годишно. Лихвеният процент - 1.5 на сто. Предвижда се общината да подпише споразумение с \"Топлофикация\", която по неясно какъв механизъм да превежда в общинския бюджет средствата за изплащане на кредита. Ако дружеството не успее да ги осигури, не е изключено те да се плащат от парите на всички данъкоплатци в София.\r\n\tКогенерацията ще бъде направена в ТЕЦ \"София\", зад Централна гара. Изграждането ще отнеме 3 години от подписването на договора с изпълнител, за който все още дори не е обявена обществена поръчка. Произведената топлоенергия трябва да стига за 40 000 домакинства, а електроенергията - за 30 000 домакинства. Токът ще се продава по преференциални цени и така да се увеличат приходите за дружеството.\r\n\tЕксплоатационният живот на инсталацията е 26 години - само 7 години след изплащането на заема.\r\n\tКогенерацията е трета фаза на големия проект за отпадъците на София. До момента с европари бяха изградени инсталация за компостиране на хранителни и зелени отпадъци и завод за третиране на битовите боклуци, при което като краен продукт се получава гориво.\r\n\tЕвропейската комисия постави условие да се направи и инсталация в \"Топлофикация\" за използването на горивото, произвеждано в завода за боклука. В момента брикетите се горят в циментовите заводи в страната, за което общината плаща по 5 млн. лева на година.\r\n\t\r\n\tОбщественото обсъждане за заема предизвика недоволство още преди да е започнало. Граждани, политически партии, сред които \"Да, България\" и БСП, обвиниха общината, че не е предоставила достатъчно информация за кредита преди дискусията. От левицата обаче обявиха, че подкрепят изграждането на инсталацията, тъй като в противен случай София трябва да връща парите за завода за боклука и да продължи да плаща за оползотворяването на горивото от отпадъци в циментовите заводи. Според тях обаче тя трябва да се направи до завода за боклука край село Яна. От общината казват, че този вариант не е добър, тъй като трябва да се прави топлопровод от мястото до мрежата в града.\r\n\tОт \"Да, България\", ДСБ, \"Деос\", БЗНС и \"Зелените\" смятат, че проектът е икономически и екологично несъстоятелен, а в София има много по-спешни екологични и инфраструктурни проекти, в които да се инвестира.\r\n\tНа сайта на местната власт беше качено пестеливо обяснение за размера и целта на кредита, както и линкове към решенията на общинския съвет по проекта и към документите по оценката за въздействие върху околната среда. Липсва цялостната финансова рамка, както и параметрите на заема.\r\n\t\r\n\tЕдно от основните опасения на хората беше, че заемът ще натовари бюджета на София, а изграждането на когенерацията може да повиши цената на парното и топлата вода. Зам.-кметът по околната среда Йоана Христова обясни, че целта е за времето на изплащане на заема цените за клиентите на \"Топлофикация\" да не се увеличават. Ако съоръжението работело днес, то услугите на парното щели да са с 6% по-ниски.\r\n\tСпоред разчетите на общината производството на парно и ток от отпадъци ще доведе до икономия от 15 - 18 млн. евро на година от разходите на \"Топлофикация\" за газ, тъй като горивото от боклук ще е без пари. Около 2.3 млн. евро ще бъдат спестени от това, че дружеството ще купува по-малко въглеродни емисии. Разходите за експлоатация на съоръжението щели да са по 6.9 млн. евро на година.\r\n\t\r\n\tГоляма част от общественото обсъждане беше посветена на това дали бъдещата инсталация е опасна за околната среда и здравето на хората - въпрос, който се обсъжда от години. Основните опасения са, че изгарянето на горивото от боклук ще увеличи праховите емисии, а във въздуха ще се изхвърлят и канцерогенни и мутагенни вещества като диоксини и фурани.\r\n\tНедоволните от технологията изтъкват, че е масова практика в кофите с битови отпадъци да се хвърлят и опасни боклуци като луминесцентни лампи, почистващи препарати, батерии. Не е сигурно, че те се отделят от общия боклук преди той да бъде обработен в завода за отпадъци и превърнат в гориво. Така остава съмнението, че в брикетите от смет попадат и вредни вещества, които през инсталацията на \"Топлофикация\" ще отидат във въздуха.\r\n\tОт общината обясниха, че инсталацията ще има 4-степенна пречистваща система, каквато към момента не съществувала в България. Вредните емисии щели да са минимални, а след заместването на част от мощностите в ТЕЦ \"София\" с новата инсталация, общите емисии от него щели да намалеят с 9.6 % или 6.2 тона на година.\r\n\tЗам.-кметът по екологията Йоана Христова обясни, че проучванията показват, че от инсталацията ще се изпускат диоксини и фурани. Годишното им количество обаче щяло да е между 3 и 6 пъти по-малко от това, което излъчва само за 24 часа една скара за месо в ресторант.", "date": "2018.02.28", "title": "София ще плаща 19 години заем от 67 млн. евро за \"Топлофикация\""}
{"url": "http://www.mediapool.bg/siriyskite-sili-napredvat-v-iztochna-guta-vapreki-obyavenoto-ot-moskva-primirie-news276125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийските правителствени сили и съюзени с тях милиции печелят терен в сражения с бунтовниците в Източна Гута близо до Дамаск в продължаващи боеве въпреки обявеното от Русия ежедневно петчасово примирие. Това съобщи базираната във Великобритания неправителствена организация Сирийски център за наблюдение правата на човека, цитирана от Ройтерс.\r\n\t \r\n\tПравителствените сили са напреднали в района Хауш ад Дауахири по източния фронт на обсадения бунтовнически анклав, заяви организацията.\r\n\t \r\n\tНяма коментар на тази новина от сирийската армия или бунтовниците, отбелязва Ройтерс.\r\n\tРуският план предвижда всекидневно петчасово примирие от 09.00 до 14.00 ч. местно време (07.00 до 12.00 ч. по Гринуич), но то бе нарушено с възобновени бомбардировки още в първия си ден вчера.\r\n\t \r\n\tВторият ден от хуманитарното примирие в Източна Гута бе нарушен от минометен обстрел от бунтовниците, свидетели на който станаха работещи в Сирия журналисти, предаде ТАСС.\r\n\tБунтовниците обстрелвали с минохвъргачки и леко стрелково оръжие позиции на правителствените войски в района на хуманитарния коридор в селището Мухаям ал Уафидин.\r\n\t \n\n\r\n\tПетчасовото спиране на огъня вчера не донесе много спокойствие на контролирания от бунтовници район Източна Гута в Сирия, съобщи ДПА.\r\n\t \r\n\tПрекратяването на военните действия от 9 до 14 часа бе разпоредено от Русия с цел доставяне на хуманитарна помощ и извеждане на цивилни и на ранени от анклава, но главните действащи лица почти веднага си размениха обвинения в нарушаване на хуманитарната пауза.\r\n\t \r\n\tПри артилерийски обстрел там е загинало едно дете и са били ранени 17 души по информация на базирания във Великобритания Сирийски център за наблюдение на човешките права. Центърът каза, че малко преди изтичането на хуманитарната пауза са били нанесени въздушни удари в някои части на Източна Гута.\r\n\t \r\n\tСирийската агенция САНА съобщи за един загинал и петима ранени при артилерийски обстрел на бунтовниците срещу Дамаск, предаде Франс прес.\r\n\t \r\n\tОбстрел е имало и по хуманитарните коридори, за да бъде попречено на цивилните да напуснат анклава. Военен източник заяви пред ДПА, че 15 линейки и 10 автобуса са чакали в покрайнините на Източна Гута и чрез високоговорители са били отправени призиви към опозиционните фракции да позволят евакуация на цивилните. Бунтовниците обаче не са им разрешили да напуснат контролирания от тях район, добави източникът.\r\n\t \r\n\tРусия ще подкрепя и занапред сирийската армия в усилията й окончателно да изкорени терористичната заплаха. Това заяви днес руският външен министър Сергей Лавров пред Съвета по правата на човека към ООН в Женева.\r\n\t \r\n\t\"Смятаме за недопустимо терористите да бъдат разделяни на \"добри\" и \"лоши\", още повече въз основа на заявени от екстремистите техни цели или източници на финансиране. Русия ще се бори упорито и занапред с порочното практикуване на подобни двойни стандарти, включително като съдейства на сирийската армия за окончателно изкореняване на терористичната заплаха\", посочи първият дипломат на федерацията.", "date": "2018.02.28", "title": "Сирийските сили напредват в Източна Гута въпреки обявеното от Москва примирие"}
{"url": "http://www.mediapool.bg/puskat-na-kontsesiya-tri-plazha-krai-varna-news276145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството открива процедури за предоставяне на концесии на три морски плажа в община Варна – \"Св. Св. Константин и Елена – малък плаж\", \"Слънчев ден\" и \"Св. Св. Константин и Елена – север\" за срок от 15 години.\r\n\tЦелта е да се осигурят водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес, се казва в съобщението на правителствената пресслужба.\r\n\tМинимално определеното концесионно плащане за плаж \"Св. Св. Константин и Елена – малък плаж\" е 21 266 лева без ДДС, за плаж \"Слънчев ден\" – 294 575 лева без ДДС, а за плаж \"Св. Св. Константин и Елена – север\" – 57 345 лева без ДДС.\r\n\tКонцесионерите на морските плажове ще бъдат определени чрез конкурси, организирани от министъра на туризма. Комисията по избор на концесионер ще бъде назначена от премиера.\r\n\tНе е посочено по какви критерии ще бъдат избрани бъдещите концесионери.\r\n\tИзборът на концесионери на плажовете е повод за напрежение между премиера Бойко Борисов и вицепремиера Валери Симеонов. Миналото лято атрактивни плажове бяха дадени на членове на бившите групировки ВИС, СИК, Маджо и т.н, по думите на Валери Симеонов.", "date": "2018.02.28", "title": "Пускат на концесия три плажа край Варна"}
{"url": "http://www.mediapool.bg/erusalimskiyat-hram-vazkresenie-hristovo-otvori-vrati-sled-tridnevno-prekasvane-news276117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕрусалимският храм \"Възкресение Христово\" отвори врати, след като три дни бе затворен в знак на протест срещу данъчната политика на градските власти в Ерусалим, съобщиха информационните агенции. \r\n\t \r\n\tВ 4 часа местно време големите дървени порти бяха отворени от двама пазачи и чакащите отвън богомолци влязоха в свещеното място, предаде Франс прес.\r\n\t \r\n\t\"Благодарим на Бог за комюникето, разпространено по-рано от премиера и изразяваме нашата благодарност към тези, които работиха неуморно, за да запазят присъствието на християнството в Ерусалим\", заявиха в общо комюнике Гръцката православна, Арменската апостолическа и Католическата църква.\n\n\r\n\t \r\n\tНяколко часа по-рано вчера правителството на Бенямин Нетаняху обяви, че отменя плановете да се облагат църквите в Ерусалим с данъци.\r\n\t \r\n\tЦърквата, изградена на мястото, където според църковното предание е било положено тялото на разпнатия Исус, бе затворена от неделя.", "date": "2018.02.28", "title": "Ерусалимският храм \"Възкресение Христово\" отвори врати след тридневно прекъсване"}
{"url": "http://www.mediapool.bg/pochti-tsyalata-strana-e-v-snezhen-kapan-news276118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВече трети ден почти цялата страна е в снежен капан. Над 1100 училища са затворени, а условията за пътуване са влошени, тъй като и през нощта валя сняг над цялата страна. Пътищата на много места - особено в Източна България, са затворени за движение. Наложи се спасителни екипи да изтеглят закъсали в преспите хора.\r\n\tНай-сериозно е положението в областите Добрич, Русе, Разград, Силистра, Бургас, Варна.\r\n\t \r\n\tВ област Добрич снощи всички пътища бяха затворени с решение на щаба за изпълнение на областния план за защита при бедствия.\r\n\t \r\n\tВ цяла Северна България предупрежденията са за опасно студено време. \n\n\r\n\t\r\n\t \r\n\tЗаради силния вятър и обилните снеговалежи е затворена в отсечката между Ямбол и Бургас. Вятърът там е ураганен с около 100 км/ч. и навява много силно, съобщи бТВ. Тежкотоварни камиони стоят блокирани от рано тази сутрин на автомагистрала \"Тракия\" преди разклона за Карнобат, в посока Бургас.\r\n\t \r\n\tЗатворен за камиони над 12 тона е и обходният път от Бургас до Карнобат, там също се образуват навявания. Обстановката в областта остава усложнена. Ограничено е движението за МПС-та над 12 т през Ришки проход.\r\n\tПодбалканският път от София до Бургас също е затворен за всички МПС на територията на област Стара Загора - в отсечката от Мъглиж до Гурково.\r\n\t\r\n\t \r\n\tОбстановката е усложнена в Северна и Североизточна България в района на Русе, Разград и Шумен. На много места са въведени ограничения за движение на тежкотоварните автомобили.\r\n\tВ следобедните часове в двете посоки беше затворена и  в участъка между Каспичан и Варна. Край село Слънчево стана верижна катастрофа с над 10 коли. Няколко часа по-късно движението беше пуснато, но само в посока от Шумен към Варна.\r\n\t\r\n\tЗаради усложнените метеорологични условия на територията на Румъния до към 16 часа се спираше движението на превозните средства над 12 тона, пътуващи към ГКПП \"Дунав мост\"-Русе. Поради обилния снеговалеж, силния вятър и снегонавяванията временно е ограничено движението на камиони над 12 т по пътя Русе - Бяла. Отсечката се почиства от 15 машини и от роторен снегорин.\r\n\tЗа първата половина на деня спасителните екипи на пожарната са реагирали на 100 сигнала за произшествия, от които 21 пожара и 79 спасителни дейности, съобщи МВР. Голяма част от сигналите са от района на Бургас, където е имало закъсали автобуси на градския транспорт. Освен това е евакуирано болно дете от затънал в преспите автомобил. Транспортирана е жена за хемодиализа от с. Козичино до болницата в Несебър.\r\n\tСигнали за закъсали имало и около Русе. Там болни на хемодиализа също са транспортирани до болница.\r\n\tИзтеглен е автобус, аварирал в района на изхода на с. Средец край Горна Оряховица.\r\n\tУсложнената метеорологична обстановка в Североизточна България наложи спиране на движението на някои пътнически влакове по направленията Добрич-Кардам, Самуил - Силистра, както и два влака между Русе и Шумен. Влаковете по всички други направления в страната се движат нормално, като са възможни закъснения, предупреждават от железопътния превозвач. Отменени са и автобусните превози в части от страната. Не се пътува до Добрич, Силистра, Дулово, Исперих, Разград.\r\n\t \r\n\tДървена ваканция има в 26 от 28-те области на страната. Не се провеждат учебни занятия в 1103 училища. Най-много – 122 и 121 училища, са затворени в областите Бургас и Варна. В област Плевен и област Кърджали - по 84 училища, а в област Русе - 70.\r\n\t \r\n\tКрасимир Димитров от  съобщи, че в столицата булевардите са почистени, но в отделните райони на София интензивността на снеговалежа е различна, като има райони, в които обилно вали сняг, а в други не вали. Градският транспорт се движи нормално, не е затруднено и движението на автомобили, каза още той. Синята и зелената зона работят, след като два дни паркирането там беше безплатно, тъй като местата нямаше как да бъдат разчистени.\r\n\t \r\n\tЗа момента няма отменени полети от летище София.\r\n\t \r\n\t\r\n\t \r\n\tOчаква се  в сряда снеговалежите да спрат. Ще духа умерен до силен вятър от север-северозапад. Остава студено, с максимални температури между минус 7 и минус 2 градуса, малко по-високи в крайните югозападни и югоизточни райони, за София – около минус 3 градуса.\r\n\t \r\n\tЖълт код за ниски температури е обявен за 9 области на страната и София-град, показва справка в сайта на НИМХ-БАН.\r\n\t \r\n\tПредупреждението е в сила за областите Видинска, Монтанска, Врачанска, Ловешка, Плевенска, Великотърновска, Габровска, Русенска, София област и София-град. В тези райони температурите ще останат под нулата.", "date": "2018.02.28", "title": "Почти цялата страна е в снежен капан"}
{"url": "http://www.mediapool.bg/kndr-dava-material-za-himicheski-orazhiya-na-siriya-news276120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСеверна Корея е доставила на сирийското правителство материали, които биха могли да бъдат използвани в производството на химически оръжия.\r\n\t \r\n\tКерамични киселиноустойчиви плочки и клапани с термометри са сред материалите, доставени от Северна Корея, пише в. \"Ню Йорк таймс\", цитиран от БТА. Вестникът цитира съобщение на експертен екип, който следи дали се спазват санкциите, наложени от ООН върху Пхенян.\r\n\t \r\n\tПоне 40 неоповестени официално доставки на потенциални компоненти за химически оръжия са били доставени от 2012 г. до 2017 г., въпреки че тези материали могат да бъдат използвани както за военни, така и за цивилни цели, посочва вестникът. \n\n\r\n\t \r\n\tОсведомен източник от световната организация заяви, че това не са забранени материали от резолюциите на Съвета за сигурност на ООН. Споменатите в статията киселиноустойчиви плочки се използват масово, например в жилищното строителство в Китай. \r\n\t \r\n\tПо думите на източника в статията се съдържа несъответстваща на действителността информация, че експертите на ООН били уличили Русия и Китай в недостатъчно изпълнение на санкциите, касаещи сделките с нефт и въглища и доставките на луксозни стоки за Северна Корея.\r\n\t \r\n\tРъководителят на Централното командване на Въоръжените сили на САЩ (СЕНТКОМ) генерал Джоузеф Вотел заяви във вторник, че Министерството на отбраната на САЩ има намерение да следи отблизо, дали сирийските власти не получават химическо оръжие от Северна Корея.\r\n\t \r\n\t\"Очевидно е, че сме разтревожени от разпространението на оръжие от такъв тип в Сирия, в страна, която вече демонстрира намерението си да го използва“, заяви Вотел, в отговор на въпросите на членове на комитет на американския Конгрес.", "date": "2018.02.28", "title": "КНДР дава материал за химически оръжия на Сирия"}
{"url": "http://www.mediapool.bg/dostavchitsite-na-tok-shte-iskat-po-visoki-tseni-ot-yuli-news276153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрите компании, разпределящи и доставящи електроенергия у нас, обявиха плановете си да поискат повишаване на цените си от 1 юли 2018 г. Конкретните им искания за поскъпване обаче ще станат ясни, след като заявленията им бъдат внесени на 30 март в Комисията за енергийно и водно регулиране (КЕВР). Това стана ясно от публикуваните от ЧЕЗ, ЕВН и \"Енерго-Про\" намерения за промяна на сегашните им цени на услугите, което те правят по закон всеки 28 февруари.\r\n\tОт регулатора обявиха, че няма да бъде позволена позволи рязка промяна на цената на тока.\r\n\t\"Ние сме били винаги консервативни в своите решения, което означава, че се придържаме към стабилни цени на електрическата енергия. В продължение на три години общо увеличението на цялата електроенергия е само 2.5%\", каза председателят на КЕВР Иван Иванов пред журналисти по-късно през деня.\r\n\tВ съобщенията на енергийните компании не се посочват изрично какво сочат изчисленията им за новите цени на тока с уговорката, че е възможно до 30 март да настъпят промени, които ще бъдат отразени. Тази тактика от няколко години се прилага от снабдителите с идеята да не се нагнетява общественото недоволство, а и регулаторът традиционно орязва предложените повишения от компаниите.\r\n\tТъй като в публикациите на електроразпределителните и електроснабдителните дружества се казва, че намеренията са да се поискат цени, които да покриват необходимите им разходи за предоставяне на услугите, а фирмите непрекъснато се оплакват, че регулаторът им одобрява по-ниски цени, очакванията са отново да се предложи повишение.\n\n\r\n\t\"ЧЕЗ Електро\" са малко по-подборни в съобщението си, заявявайки ,че им трябват 581 млн. лв. приходи в едногодишния ценови период, за да могат да изпълняват качествено ангажиментите си по лицензията. От \"ЧЕЗ Разпределение\" пък посочват, че планират за пренесат през мрежата си над 9 385 737 МВтч електрическа енергия до крайни клиенти в периода юли 2018 – края на юни 2019 г. В заявлението си мрежовият оператор ще отрази ниво на технологични разходи за 2017 г. в размер на 10.35%, реалните разходи за балансиране, както и планирани брутни инвестиции за над 278 млн. лв. за новия регулаторен период.\r\n\tДружествата на ЕВН - \"Електроразпределение Юг\", \"ЕВН България Електроснабдяване\" и \"ЕВН България Топлофикация\", обявиха, че както досега заявленията, които ще внесат в края на март ще следват основните принципи за сигурност на снабдяване, качество на обслужването, адекватна възвращаемост и покриване на оперативни разходи. Заявленията ще отразяват и наложените задължения на операторите на разпределителни мрежи по отношение на либерализирания пазар на електроенергия в България, посочва групата, която от години недоволства срещу подхода на регулатора за орязване на част от разходите, за да се натисне ръстът на цените за битовите потребители.\r\n\t\"Енерго-Про Продажби\" и \"Електроразпределение Север\", работещи в Североизточна България, също са уклончиви в съобщението си. В него обаче се посочва, че компанията планира да инвестира в електроразпределителната мрежа по 45 млн. лв. годишно до юли 2021 г., ще иска да се коригира размерът на технологичните им разходи и нормата на възвръщаемост до актуалните им нива. Това също означава повишаване на цените за пренос и разпределение на енергията и съответно поскъпване на тока.", "date": "2018.02.28", "title": "Доставчиците на ток ще искат по-високи цени от юли"}
{"url": "http://www.mediapool.bg/hilyadi-protestiraha-v-skopie-sreshtu-pregovorite-za-imeto-na-makedoniya-news276119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНяколко хиляди протестиращи се събраха пред парламента на Македония в Скопие, за да поискат правителството да отмени преговорите със съседна Гърция по дългогодишния спор за името на бившата югославска република, съобщи Асошиейтед прес.\r\n\t \r\n\tПротестът протече мирно. Демонстрантите организираха поход от главната православна църква, покрай представителството на ЕК в Скопие до сградата на парламента.\r\n\t \r\n\tТе скандираха \"Македония, Македония\" и развяваха националното знаме.\n\n\r\n\t \r\n\tЛевоцентристкото правителство на Зоран Заев започна разговори с Гърция  и каза, че може да подкрепи предложение за промяна на името на страната. Гърция твърди, че то съдържа териториална претенция спрямо гръцкия район Македония.\r\n\t \r\n\tМеждународният посредник в спора между властите в Скопие и Атина Матю Нимиц предложи четири имена за името - Република Северна Македония, Република Горна Македония, Република Вардарска Македония и Република Македония (Скопие).\r\n\t \r\n\t\r\n\t\tОсвен към името Атина има претенции и към македонската конституция, която според гърците допуска  присъединяване на съседни територии. \r\n\t\r\n\t\t \r\n\t\r\n\t\t\r\n\t\t\tМакедония се надява, че спорът ще бъде решен навреме, за да получи препоръка за започване на преговори с ЕС през юни и потвърждение на поканата за членство в НАТО през юли тази година.", "date": "2018.02.28", "title": "Хиляди протестираха в Скопие срещу преговорите за името на Македония"}
{"url": "http://www.mediapool.bg/obichate-li-brams-news276090.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВторият концерт от цикъла \"Обичате ли Брамс?\" на 1 март ще представи последната - Четвърта симфония на емоционалния композитор в изпълнение на Софийската филхармония и не по-малко емоционалния маестро Найден Тодоров.\r\n\tЧетвъртата симфония е своеобразна обобщаваща кулминация на творчеството и светогледа на Брамс. За нея критикът Ханслик пише: \"за музиканта няма друга съвременна творба толкова благодатна като обект на изследване - тя е като тъмен кладенец, колкото повече го гледаме, толкова по-ярко звездите светят.\"\r\n\tВ първата част на концерта ще прозвучи Концерт за цигулка и оркестър на Макс Брух със солист Волфганг Давид.\r\n\tМакс Брух е един от редките примери на творец, който в бурното, изпълнено с радикални новаторски търсения време от края на ХІХ и първите десетилетия на ХХ век остава верен на художествените идеали и традиции на романтичната епоха. Неговата дълга кариера като преподавател, диригент и композитор е свързана с различни немски музикални центрове – Манхайм, Кобленц, Зондерхаузен, Бон. Три сезона е диригент и на Кралското филхармонично общество в Ливерпул, след това повече от 20 години – до 1910 г., е професор по композиция във Висшето училище за музика в Берлин.\r\n\tНеговото богато творчество обхваща повече от 200 опуса във всички жанрове, сред тях са и \"Шотландска фантазия\" за цигулка и оркестър, и пиесата му за виолончело и оркестър \"Кол Нидрей\" върху религиозна молитвена еврейска мелодия. Но най-популярен остава Първият от трите му цигулкови концерти, привлекателен за всеки цигулков виртуоз от времето на прочутия Йозеф Йоахим до днес.\r\n\tКонцертът за цигулка № 1 се нарежда сред знаменитите инструментални опуси на ХІХ век, показателен за инструменталната естетика от епохата на романтизма със съчетанието на богата емоционалност, драматика, красива мелодичност и виртуозно майсторство.\r\n\tТворбата съзрява постепенно между 1866 и 1868. Първото й изпълнение през 1866 от Ото фон Кьонигслов под диригентството на самия Брух не удовлетворило автора и той се обръща за съвет към големия цигулар Йозеф Йоахим, с чието активно участие концертът е завършен две години по-късно. Подобна е ролята на Йоахим и в създаването на цигулковия концерт на Брамс.\r\n\tПремиерата на тази редакция е поднесена от Йозеф Йоахим, този път под палката на диригента Карл Мартин Райнхалтер, на 5 януари 1868 в Бремен. Брух посвещава Концерта на Йоахим и многократно подчертава в своите писма неговото съавторство в раждането на творбата, която ще остане един от предпочитаните шедьоври в цигулковия репероар.", "date": "2018.02.28", "title": "Обичате ли Брамс?"}
{"url": "http://www.mediapool.bg/balgarskiyat-patriarh-neofit-ochakva-s-radost-vizitata-na-ruskiya-patriarh-kiril-v-bulgaria-news276121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският патриарх Неофит очаква с радост визитата в България на патриарха на Москва и цяла Русия Кирил, заяви вчера главата на Българската православна църква в интервю за ТАСС.\r\n\t \r\n\t\"Вече 140 години живеем със своя вяра и в свое свободно отечество. Най-големият дар от Бога е свободата, затова няма да забравим да благодарим на Него за Неговата милост, както и на всички герои, дали живота си в името на ближния\", заяви Неофит в навечерието на годишнината от подписването на Санстефанския мирен договор, с който се слага край на Руско-турската война 1877-1878 г.\r\n\t \r\n\tТой добави, че очаква с радост да отслужи Божествена света литургия заедно с руския патриарх, който ще пристигне на тридневно посещение в България на 2 март.", "date": "2018.02.28", "title": "Българският патриарх Неофит  очаква с радост визитата на руския патриарх Кирил в България"}
{"url": "http://www.mediapool.bg/zetyat-na-donald-tramp-gubi-dostapa-si-do-strogo-sekretni-informatsii-news276123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДжаред Къшнър, зетят и близък съветник на американския президент Доналд Тръмп, вече няма достъп до най-високото ниво на класифицирана информация с гриф \"строго секретно\", съобщиха световните агенции, като се позоваха на осведомени източници.\r\n\t \r\n\tКъшнър и още няколко служители на Белия дом са били информирани в петък, че достъпът им до класифицирана информация е бил понижен от \"строго секретно\" на \"секретно\" ниво. Досега той имаше временно разрешение за достъп до документи, съдържащи най-деликатни информации.\r\n\t \r\n\tКъшнър, който е женен за Иванка Тръмп, най-голямата дъщеря на президента, отговаря за преговорите по израелско-палестинския мирен процес. \n\n\r\n\t \r\n\tНовината бе съобщена след разкритията, че редица служители на президентството още не са получили постоянен достъп до класифицирана информация, но въпреки това работят невъзпрепятствано с такива документи.", "date": "2018.02.28", "title": "Зетят на Доналд Тръмп губи достъпа си до строго секретни информации"}
{"url": "http://www.mediapool.bg/ruskoto-posolstvo-vav-vashington-veche-e-na-adres-ploshtad-boris-nemtsov-news276124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧаст от булевард \"Уисконсин\" във Вашингтон пред посолството на Русия, бе официално преименувана на площад \"Борис Немцов\", съобщи Асошиейтед прес.\r\n\tНемцов бе един от най-ярките критици на руския президент Владимир Путин. Той бе убит близо до Кремъл преди три години.\r\n\tМиналия месец общинският съвет на Вашингтон одобри промяната след публични разисквания, в които бе изслушана и дъщерята на Немцов - Жана.\r\n\tОбщинската съветничка Мери Чех, която е вносителка на предложението за промяна на името на част от булеварда, отрича това да е свързано с твърденията за руска намеса в президентските избори в САЩ от 2016 г.\r\n\tТя заяви, че целта е да бъде почетен един руски патриот и борец за демокрация.", "date": "2018.02.28", "title": "Руското посолство във Вашингтон вече е на адрес площад \"Борис Немцов\""}
{"url": "http://www.mediapool.bg/kabinetat-gotvi-svoi-zakon-za-prozrachnost-na-mediynata-sobstvenost-news276127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството ще внася свои законодателни промени относно собствеността и финансирането на медиите и тяхното разпространение. Трима министри са натоварени да подготвят поправките, съобщи правителствената пресслужба в сряда.\r\n\tВ началото на февруари депутати от ДПС, сред които и Делян Пеевски , за медиите, който предвижда да бъдат разкрити не само действителните им собственици, но и онези, които ползват \"непазарно финансиране\".\r\n\tДо този момент управляващите от ГЕРБ и \"Обединени патриоти\" не са излезли с ясна позиция за законопроекта на ДПС, чиято прозрачна цел е легитимира медиите на Пеевски и компания като \"пазарно\" финансирани и да покаже, че депутатът няма монопол върху пазара и разпространението на печатни медии.\r\n\tПроектът на Пеевски не предвижда прозрачност на банковото финансиране, нито на правителствените грантове за \"пазарно\" финансирани медии.\r\n\tПравителственият законопроект ще се пише от работна група с участието на трима министри - на икономиката, на финансите и на културата, както и определени от тях експерти, информира правителствената пресслужба.\n\n\r\n\tТе имат за задача да предложат ясен механизъм за разкриване на крайния собственик на доставчика на съответната медийна услуга и източниците му на финансиране. Освен това трябва да кажат кой ще е отговорният държавен орган, който ще прилага механизма, както и размера на санкциите, в случай на неизпълнение на задълженията на адресатите на законопроекта.\r\n\tРаботната група трябва да предложи също законово допустим начин за сезиране от компетентен държавен орган на Комисията за защита на конкуренцията (КЗК) и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии.\r\n\tАко КЗК установи, че конкуренцията на медийния пазар е ограничена или нарушена, трябва да бъде създаден механизъм за нейното възстановяване - това е друга от поставените пред тримата министри задачи.\r\n\tОсвен това правителството възложи в 14-дневен срок от приемането на решението работната група да сезира КЗК за извършване на секторен анализ на медийния пазар в страната.\r\n\tЗадачата на КЗК ще бъде да изследва характеристики и структура на медийния пазар, участниците, степента на пазарна концентрация, динамиката в сектора, нормативната уредба, саморегулациите и да бъдат направени изводи за състоянието на конкурентната среда, се казва в съобщението на МС.\r\n\tИнтересна подробност е, че КЗК и в момента е длъжна да следи за концентрация на собственост, включително при медиите, а всички трансформации на медийната собственат до момента са ставали с благословията на антимонополната комисия, която не е констатирала никакви нередности.\r\n\tПо-големият въпрос, за който властите си затварят очите, е по отношение на скрит контрол върху медии, чиито официални собственици са подставени лица на реалния им притежател. Нагледен пример за подхода на държавните органи в такива случаи е актуалният скандал със сделката на Гинка Върбакова за ЧЕЗ, при която формално всичко изглежда законно и по правилата.\r\n\tБългария е на последно място в ЕС по свобода на медиите, според класацията на \"Репортери без граници\". Страната е силно критикувана от различни международни организации за непрозрачност на медийната собственост и олигархичен контрол върху тях. Нещо чудно правителственият законопроект да е формален отговор на тези критики, но без сериозно намерение за съществена промяна на ситуацията.\r\n\tЗаконът на Пеевски все още не е внесен за разглеждане в ресорната медийна комисия в парламента, която е възможно да изчака и правителствения законопроект, за да гледа двата заедно.", "date": "2018.02.28", "title": "Кабинетът готви свой закон за прозрачност на медийната собственост"}
{"url": "http://www.mediapool.bg/upravlyavashtite-skorostno-propravyat-pat-za-bezkontrolno-nalivane-na-milioni-v-ogradata-news276128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ разгара на скандала с продажбата на ЧЕЗ управляващите скоростно придвижиха напред законовите промени, които дават възможност да се наливат още милиони левове в поддържането и ремонтирането на оградата по границата с Турция без провеждането на обществени поръчки.\r\n\tПромените в Закона за обществените поръчки, които изключват дейностите около оградата от Закона за обществените поръчки, бяха приети на първо чете в парламента с гласовете на депутатите от ГЕРБ и \"Обединени патриоти\".\r\n\tПротив бяха 65-ма депутати от БСП и ДПС, а четирима от \"Воля\" се въздържаха.\r\n\tУправляващите мотивираха промените с необходимостта да се извършват бързо необходимите ремонти по оградата, но от БСП са на мнение, че те \"дават възможност за огромна кражба и корупция\".\r\n\tСтроителството на оградата се превърна в един от най-големите инфраструктурни проекти и излезе близо 200 млн. лева. Фирмите изпълнители бяха избрани без обществени поръчки, а съмненията за злоупотреби витаят още от началото на строежа през 2013 г.\n\n\r\n\t\r\n\tВицепремиерът Валери Симеонов за пореден път отхвърли всички съмнения за злоупотреби около проекта и .\r\n\t, каза Валери Симеонов.\r\n\tПо думите му досега около проекта \"няма корупция и мога да ви уверя в това като човек, който е бил плътно до оградата от самото ѝ започване до момента\".\r\n\tМиналата седмица прокуратурата съобщи, че е образувала досъдебно производство за евентуални нередности около оградата, а ДАНС и Агенцията за държавна финансова инспекция (АДФИ) вече са проверили проекта.\r\n\t\"Зная, че ще има упреци по отношение за бъдеща корупция. Неуместно е да се отправят такива намеци или твърдения, че в бъдеще време ще има корупция“, добави Симеонов.\r\n\tПодобно изключение от Закона за обществените поръчки вече бе направено при избора на фирмите, които построиха съоръжението. То бе мотивирано със спешността на строителството на оградата, на която правителството възлагаше огромни надежди да спре евентуален миграционен натиск към България, какъвто от месеци наред липсва. Фирмите бяха избрани от областните управители на Ямбол, Хасково и Бургас.\r\n\t\r\n\tДепутатът от БСП Крум Зарков коментира, че гласуваните промени имат за цел да освободят Министерския съвет от отговорността, а \"при проблем областните управители да изгорят като бушони\".\r\n\t\"Законът за обществените поръчки все повече започва да прилича на швейцарско сирене\", коментира той.\r\n\tПо думите му истинската цел на този законопроект не е да улесни поддръжката на оградата, а да улесни прикриването на следи, които са обект на разследване.\r\n\tФилип Попов (БСП) допълни,че законопроектът е без оценка на въздействието и е без финансови параметри, а поправката е вкарана скоропостижно.\r\n\tПредседателят на правната комисия Данаил Кирилов (ГЕРБ), който е един от вносителите на промените, коментира, че опозицията \"злоупотребява с истината“.\r\n\t\"Целта е да се даде възможност за най-бърза реакция. Когато имаме пробив, нямаме гаранционна отговорност, така че не можем да ангажираме предходния изпълнител да поправя щетите\", добави той,.\r\n\tСимеонов от своя страна допълни, че мнозинството иска да поправи една грешка, тъй като при обжалване на поръчките се губи много време, а оградата има \"живот\" и непрекъснато е подложена на природни стихии или човешко посегателство.\r\n\tОт мотивите на вносителите стана ясно, че областните управители са сключили с фирмите изпълнители договори, според които голяма част от повредите, които се дължат на природни стихии и умишлени действия, са извън гаранцията.\r\n\t\r\n\tПо-рано този месец депутатите от БСП Елена Йончева и Крум Зарков поискаха от главния прокурор Сотир Цацаров доклада на ДАНС и резултатите от проверката, но от прокуратурата отказват да им ги предоставят, тъй като те могат да бъдат част от доказателствата в евентуален съдебен процес.\r\n\tОт прокуратурата обясниха обаче, че още на 10 март миналата година е  от бившия депутат Велизар Енчев (разделил се след скандал с коалицията \"Патриотичен фронт\" на ВМРО и НФСБ), в който се твърди, че оградата се строи от фирми на \"Патриотичен фронт“ и цените по договорите са многократно завишени.\r\n\tПрокуратурата възлага на Агенцията за държавна финансова инспекция (АДФИ) да провери възлагането и проектирането на проекта, а на ДАНС - твърденията за корупция на лица, заемащи висши държавни длъжности.\r\n\tОще тогава лидерът на НФСБ Валери Симеонов отхвърли всички съмнения около проекта и го нарече \"Великата българска стена\".\r\n\tПрез юни в прокуратурата постъпва нов сигнал. Този път от БСП, който също е включен в проверката.\r\n\tПрез август проверките на ДАНС и АДФИ вече са готови и са изпратени на Специализираната прокуратура. Тя извършва допълнителна проверка, събира обяснения от много лица и на 19 декември м.г. образува досъдебно производство за извършено престъпление от общ характер.\r\n\tПо делото е назначена и инженерно-техническа експертиза, която още не е готова.", "date": "2018.02.28", "title": "Управляващите скоростно проправят път за безконтролно наливане на милиони в оградата"}
{"url": "http://www.mediapool.bg/lekari-nastoyavat-za-aktualizirane-na-spisaka-s-redki-zabolyavaniya-news276129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛекари настояха за актуализиране на списъка с редки заболявания, който не е променят повече от две години и това пречи за създаването на нови експертни центрове за тези болести. Това съобщи в сряда проф. Ивайло Търнев, началник на Клиниката по нервни болести към Александровска болница и ръководител на Експертния център за наследствени неврологични и метаболитни заболявания.\r\n\tАктуализиране на списъка се налага, за да може български експертни центрове да се включат в европейските референтни мрежи по редки заболявания. Достъпът до тези мрежи ще даде възможност за европейско финансиране на диагностиката и подобряване на лечението на българските пациенти.\r\n\tСпоред Търнев проблем е и липсата на национална програма за редки болести, тъй като предишната е приключила през 2013 г.\r\n\tСпециалистите са обезпокоени от неосведомеността както на обществото, така и на общопрактикуващите лекари относно разпознаването на редките заболявания, което води до късно диагностициране и късно начало на терапията.", "date": "2018.02.28", "title": "Лекари настояват за актуализиране на списъка с редки заболявания"}
{"url": "http://www.mediapool.bg/nuzhni-sa-speshni-promeni-v-zakona-po-kazusa-chez-news276130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tЗаконът за енергетиката урежда Комисията за енергийно и водно регулиране (КЕВР) като колективен орган и съответно като институция с регулативни и надзорни правомощия. На КЕВР е предоставена лицензираща власт (издава, изменя, отнема и прекратява) лицензи на енергоразпределителни дружества. Това е изрично уредено като правомощие на комисията в чл. 21, ал.1, т.1.\r\n\tИзключително странно е, че КЕВР има лицензираща власт, но . Лицензионните режими имат своята нормативно-юридическа логика. Този, който лицензира, трябва да има и власт да контролира чрез разрешения и одобрения сделките с дялови участия (акции и дялове) в лицензираните дружества.  Ако не контролираш акционери и съдружници със съществено влияние върху дейността на лицензираното дружество, самото лицензиране не струва пукната пара като инструмент за защита на обществения интерес.\r\n\tАко вземем за пример Българската народна банка (БНБ) и Комисията за финансов надзор (КФН) като лицензиращи институции, ще видим, че те имат властта да упражняват надзор не само при лицензирането, но и при сделките с акции в банките, в инвестиционните посредници, в регулираните пазари, в пенсионноосигурителните дружества, в застрахователните компании и т. н. Обичайно нормативно решение е надзорът на БНБ и КФН да се упражнява при сделки с определен праг на прехвърляно дялово участие. Това е така нареченото квалифицирано дялово участие – 10 и над десет на сто от акциите и дяловете с право на глас или друго по размер участие, което позволява решаващо влияние върху дейността на лицензираното дружество. Процедурите за издаване на предварителни разрешения (одобрения) са подробно и прецизно уредени в в съответните закони – Закона за кредитните институции относно банки, Закона за пазарите на финансови инструменти относно инвестиционни посредници и регулирани пазари (такъв пазар у нас е само фондовата борса), Кодекса за социално осигуряване относно пенсионноосигурителни дружества и т. н.\r\n\tНапример придобиването на дялово участие в банка, което е квалифицирано (има специална дефиниция за такова участие), както и което участие надхвърля праговете 20, 33, 50 на сто от капитала на банката изисква предварително одобрение от БНБ. Процедурата по издаване на одобрението е уредена много добре в чл. 28, 28а и 28б от ЗКИ. Придобиването без одобрение е нищожно. Ако акциите са придобити на борса без одобрение, правото на глас по тях се блокира до последващото получаване на такова одобрение. При издаването на одобрението и съответно да откаже или одобри придобиването, основавайки се на тези преценки (вж. чл. 28а, ал.3 от ЗКИ).Тези дискреционни преценки принципно не подлежат на съдебен контрол, въпреки възможността за обжалване отказа пред ВАС. Наскоро БНБ се произнесе по реда на тази процедура за купувача на дяловото участие на Софийска община в капитала на .\r\n\tАналогична е уредбата на процедурата по разрешаване от КФН на придобиването на дялово участие в пенсионно дружество, уредена в чл. 121ж от КСО.. Те са  в сравнение с пенсионни дружества, банки, инвестиционни посредници и други подобни търговци, които все пак не са монополни доставчици на услуги, засягащи огромна част от българското население.  Ако това бе така, сега нямаше да възникне с такава острота казусът с ЧЕЗ. Просто държавата се е лишила сама от необходим инструмент за защита на обществения интерес., с която КЕВР да бъде овластена с разрешителни правомощия, аналогични на тези, които са предоставени на БНБ и КФН. В Закона за енергетиката , които уреждат разрешаването на придобиване на квалифицирано дялово участие, съответните по-високи прагове в капитала на лицензирано дружество. С преходна разпоредба новият режим трябва да се приложи и за висящия казус с ЧЕЗ. Това не е обратно действие на закона.\r\n\tВ този смисъл е . Държавата има достатъчно инструменти като регулатор и надзорник, за да реши проблема, без да се натоварва с качеството на собственик.", "date": "2018.02.28", "title": "Нужни са спешни промени в закона по казуса \"ЧЕЗ\""}
{"url": "http://www.mediapool.bg/edinaiset-postradali-pri-otvaryane-na-samnitelno-pismo-v-amerikanska-voenna-baza-news276131.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПощенски плик, съдържащ \"неизвестно вещество\", е бил отворен вчера в американска военна база край Вашингтон, вследствие от което 11 души са се почувствали зле, предаде Франс прес.\r\n\t \r\n\tКорпусът на морската пехота на САЩ обяви в \"Туитър\", че сградата в базата \"Майър-Хендерсън хол\", където е станал инцидентът, е била евакуирана.\r\n\t \r\n\t\"Няколко морски пехотинци получават лекарска помощ след този инцидент\" и \"се води разследване\", се казва още в съобщението.\r\n\t \r\n\tТрима военни обясниха за телевизия Си Ен ЕН, че са почувствали парене по ръцете и лицето.", "date": "2018.02.28", "title": "Единайсет пострадали при отваряне на съмнително писмо в американска военна база"}
{"url": "http://www.mediapool.bg/yan-kutsiyak-pisal-za-vrazka-na-italianski-mafioti-s-priblizheni-do-premiera-na-slovakiya-news276132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКалабрийската мафия Ндрангета е установила контакти с Мария Трошкова - помощничка на словашкия премиер Роберт Фицо, и със секретаря на Държавния съвет за сигурност Вилиам Ясан. Благодарение на тези връзки мафиотите, регистрирали в Словакия фирми, могат да осъществяват мащабни финансови машинации със средства от фондовете на Европейския съюз.\r\n\t \r\n\tТова се твърди в недовършен материал от убития словашки журналист Ян Куциак, публикуван в сряда от братиславското онлайн издание, където е работил - Aktuality.sk.\r\n\t \r\n\tКуциак и приятелката му Мартина Кушнирова бяха намерени мъртви в неделя в дома му във Велка Мача недалеч от Братислава.\r\n\t \r\n\t\"Вие свързвате невинни хора с двойно убийство без никакви доказателства. Не го правете\", коментира премиерът Фицо, цитиран от Асошиейтед прес.", "date": "2018.02.28", "title": "Ян Куцияк писал за връзка на италиански мафиоти с приближени до премиера на Словакия"}
{"url": "http://www.mediapool.bg/pravitelstvoto-razreshi-prodazhbata-na-blizo-230-dka-ot-svobodna-zona-ruse-news276133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството разреши около 230 декара терени в \"Свободна зона – Русе\" ЕАД да бъдат продадени на бъдещи инвеститори. Това става ясно от съобщение на правителствената информационна служба.\r\n\tЗа целта с решение на Министерския съвет в сряда са променени границите на свободната зона. Нейна територия остава само един поземлен имот с площ от 141.7 дка (идентификатор на имота 63427.128.31), а всички останали имоти отпадат, е посочено в съобщението на правителството.\r\n\tКъм момента  е разположена на площ от 370 дка на около 800 метра източно от Дунав мост в непосрествена близост до най-голямото речно пристанище у нас. Разполага със складове и сгради със застроена площ от 30 дка и открити складови площи от 20 дка.\r\n\tСтратегическата локация на зоната и добре развитата инфраструктура я превръщат в атрактивна инвестиционна дестинация. Това е причината за \"множеството заявени инвестиционни намерения в \"Национална компания индустриални зони\" ЕАД, която е едноличен собственик на капитала на \"Свободна зона – Русе\", се казва в правителственото съобщение.\r\n\tС отпадането на близо 230 дка като част от \"Свободна зона – Русе\", тези терени ще могат да бъдат продавани, а не само отдавани под наем както досега, което възпрепятстваше осъществяването на инвестиционни намерения, е посочено в правителственото съобщение.\r\n\tСпоред него потенциалните инвеститори нямат интерес от наем на площи, тъй като търсената устойчивост на инвестиционните им програми в дългосрочен план изисква реализирането на инвестициите да се осъществява на собствен терен.\r\n\tВ прессъобщението не е посочено кои инвеститори имат интерес към свободната зона в Русе и искат да купят терени. Няма яснота и на какъв принцип ще бъдат продавани тези имоти.", "date": "2018.02.28", "title": "Правителството разреши продажбата на близо 230 дка от \"Свободна зона Русе\""}
{"url": "http://www.mediapool.bg/ungarskata-opozitsiya-se-sazhivyava-i-podnovyava-opitite-si-da-otstrani-orban-news276134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШокиращото поражение на управляващата в Унгария партия ФИДЕС на междинни избори подтикна опозиционните партии да предприемат нови усилия за по-близко сътрудничество помежду си и представляваше неприятно напомняне за ФИДЕС шест седмици преди изборите, че тя не е непобедима.\r\n\t \r\n\tДясната партия ФИДЕС на министър-председателя Виктор Орбан, която е явен фаворит според социологическите проучвания, претърпя неуспех в неделя в надпреварата за кмет на южния град Ходмезьовашархей - крепост на антиимигрантската ФИДЕС от над 20 години в селските райони.\r\n\t \r\n\tОрбан, който се представя като спасител на християнските нации в Европа, се бори за трети пореден мандат, като отправя яростно антиимигрантско послание и следва политики, различаващи се в политическо и икономическо отношение от тези на колегите му от основното течение в Европейския съюз.\n\n\r\n\t \r\n\tПерспективите му обаче бяха засенчени, когато подкрепян от опозицията политически новак с лекота победи кандидата на ФИДЕС за кмет на намиращия се близо до сръбската граница град Ходмезьовашархей, защитен от стоманена ограда, която да държи мигрантите навън - една от определящите политики на Орбан през последните четири години.\r\n\t \r\n\t\"Нашата опозиция беше мъртва и сега се пробуди . . . във възможно най-лошия и най-добрия момент\", написа членът основател на ФИДЕС Жолт Байер в проправителственото издание \"Мадяр идьок\", определяйки резултата като първото сериозно поражение за ФИДЕС от повече от десетилетие.\r\n\t \r\n\tВъпреки честите публикации на страницата му във Фейсбук за посещения, свързани с предизборната кампания, 54-годишният Орбан още не е коментирал резултата.\r\n\t \r\n\tПолитически анализатори казаха, че изненадващата победа в неделя може да предизвика промяна в тактиката на опозиционните партии в 106-те избирателни района в идните седмици, защото е показала, че ФИДЕС може да бъде победена на изборите на 8 април с подкрепата на националистическата партия Йоббик.\r\n\t \r\n\tВ понеделник социалистите, които са най-силната лява опозиционна партия, заявиха, че са готови да разширят сътрудничеството.\r\n\t \r\n\t\"Нашата задача е да разширим съюза, ако е възможно, откъм страната на демократичната опозиция\", каза на пресконференция социалистическият кандидат за министър-председател Гергей Карачон.\r\n\t \r\n\tНо той заяви, че не вижда възможност за структурирано сътрудничество с Йоббик. Бившата крайнодясна партия Йоббик се опитва да привлече избиратели, изграждайки си по-умерен, центристки образ.\r\n\t \r\n\tКарачон обаче призова Йоббик да оттегли кандидатите си на местата, където някой независим кандидат има по-добри шансове - точно както го сториха социалистите, каза той.\r\n\tЛидерът на Йоббик Габор Вона заяви, че междинните избори са били повратен момент.\r\n\t \r\n\t\"Това изпраща послание, че ФИДЕС може да бъде победена във всяка част на страната\", каза той във видеоклип на уебсайта на Йоббик.\r\n\t \r\n\tСъпредседателят на зелената либерална партия \"Политиката може да бъде различна\" Акош Хадхаз заяви за Ройтерс, че миналата седмица партията е решила да започне преговори със социалистите и Йоббик за това как да се подходи към избирателните райони.\r\n\t \r\n\t\"Няма да правя други коментари, докато преговорите не дадат плод. \"Политиката може да бъде различна\" е готова за компромис, доколкото се поддържат нашите принципи. Резултатът в Ходмезьовашархей показва това, което твърдим от дълго време: само достоен за доверие кандидат заслужава нашата подкрепа.\"\r\n\t \r\n\tЗАПОЧВА ЛИ НОВА ИГРА?\r\n\t \r\n\tОрбан многократно се конфронтира с Европейската комисия заради реформи, засягащи съдебната система и медиите, които според критиците насочват Унгария към авторитаризъм, а по-наскоро заради отхвърляната от него миграционна политика на ЕС.\r\n\t \r\n\tСпоред най-новото проучване на института \"Завеч рисърч\" през февруари ФИДЕС е имала 32 процента подкрепа, Йоббик - 11, социалистите - 9, а 34 процента от избирателите са се колебаели.\r\n\tДиректорът на изследователския институт \"Политикал капитал\" Петер Креко каза, че изборите през уикенда са изпратили силно послание както към опозицията, така и към ФИДЕС.\r\n\t \r\n\t\"Това дойде навреме за опозицията, за да я подтикне към сътрудничество, ако иска . . . а дойде навреме и за ФИДЕС, за да я подтикне да коригира кампанията си\", каза той.\r\n\t \r\n\t\"То показа, че има не само математически, но и политически шанс да бъде победена ФИДЕС.\"\r\n\t \r\n\tЕвентуален широк опозиционен съюз може да прекрои предизборната карта в 106-те избирателни района на Унгария. Сега обаче опозицията е изправена пред нарастващо и внезапно предизвикателство, тъй като заради разпокъсаността ще бъде трудно да се постигне съгласуваност за кандидатите.\r\n\t \r\n\t\"Отсега нататък опозицията може да вярва . . . че вече не играе старата игра, при която няма шанс за победа, а че започва нова игра, при която положението й не е безнадеждно, стига да прилага умна тактика\", написа в своя блог политическият анализатор Габор Торок.", "date": "2018.02.28", "title": "Унгарската опозиция се съживява и подновява опитите си да отстрани Орбан"}
{"url": "http://www.mediapool.bg/yuzhna-koreya-i-sasht-podnovyavat-v-nachaloto-na-april-savmestnite-si-voenni-ucheniya-news276135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея и САЩ ще започнат в началото на април съвместните си военни учения, които бяха отложени за след Зимните олимпийски и параолимпийски игри в Пьончан. Това съобщи съветник по сигурността на южнокорейския президент, цитиран от агенция Йонхап, предаде Ройтерс.\r\n\t \r\n\t\"Но ако има преговори между САЩ и Северна Корея преди ученията, може и да има известен компромис\", заяви Мун Чун-ин на семинар във Вашингтон.\r\n\t \r\n\tАрмиите на Южна Корея и на САЩ обикновено провеждат ученията си през март и април, а в тях вземат участие около 17 000 американски и над 300 000 южнокорейски войници.\r\n\t \r\n\tЮжнокорейският министър на националната отбрана Сон Йон-моо каза по-рано този месец, че с американския си колега Джим Матис ще обявят плановете за маневрите между края на параолимпийските състезания на 18 март и началото на април.", "date": "2018.02.28", "title": "Южна Корея и САЩ подновяват в началото на април съвместните си военни учения"}
{"url": "http://www.mediapool.bg/v-navecherieto-na-izborite-putin-nyama-da-plashi-elektorata-s-reformi-news276136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ очакваното утре годишно послание до парламента на Русия президентът и кандидат-президент Владимир Путин няма да плаши избирателите с реформи, прогнозира деловият всекидневник \"Ведомости\" в сряда по повод изборите на 18 март, когато днешният руски лидер ще се бори за нов мандат.\r\n\t\r\n\tСпоред федерални служители Путин ще избере за теми развитието на образованието, здравеопазването и инфраструктурата в Русия, борбата с бедността, усилията на властите в сферите на дигиталната икономика, данъчните промени и съдебната реформа.\r\n\t \r\n\tИдеите от посланието ще залегнат в основата на предизборната програма на Путин, напомня вестникът изявление на президентския говорител Дмитрий Песков.\r\n\t \r\n\tРазлични групи са лобирали свои идеи, казва политологът Евгений Минченко, според когото \"мнозина ще чакат буквално един ред (от документа) - дали ще е в тяхна полза или не\".\r\n\t \r\n\tСпоред цитирани служители от руската администрация Путин може да заяви, че бюджетът ще увеличи средствата за образование, здравеопазване и инфраструктура. Те обаче не казват дали ще посочи колко трябва да се добави и в кои насоки.\r\n\t \n\n\r\n\tПо молба на президента се обсъжда евентуално вдигане на тези разходи, информира по-рано неговият помощник Андрей Белоусов. Не се очаква Путин да говори за промени в данъчната система, при все че според агенция Блумбърг след изборите може да бъде повишен данъкът общ доход за физически лица от 13 на 15-16 процента.\r\n\t \r\n\tСпоред федерален служител президентът може да посочи като цел бедността в Русия да бъде намалена двойно. Това вероятно ще изисква преминаване към лично адресирана социална подкрепа и преразглеждане на данъчните привилегии.\r\n\t \r\n\tРеалните доходи на населението в Русия спадат от четири години насам. През 2017 г. те са намалели в 75 на сто от регионите на федерацията. Останалите пък са главно слаборазвити региони, където хората работят най-вече в бюджетния сектор, изтъкват експерти на вестника.\r\n\t \r\n\tВ началото на февруари Путин обеща подробно да разкаже в посланието си как да се превърне Русия в център, привличащ научни таланти, и да бъде подобрен бизнес климатът, напомня изданието.\r\n\t \r\n\tЧаст от руското общество е недоволна от създалото се положение в страната, но \"хората нямат готовност за промени - търси се консервативен дневен ред\", коментира Владимир Мау, ректор на Руската академия за народно стопанство и държавна служба.", "date": "2018.02.28", "title": "В навечерието на изборите Путин няма да плаши електората с реформи"}
{"url": "http://www.mediapool.bg/sauditskiyat-prestolonaslednik-podlaga-stranata-si-na-shokova-terapiya-news276137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ обстойно интервю за в. \"Вашингтон пост\" от двореца си късно снощи младият саудитски принц престолонаследник Мохамед бин Салман описа подетата вълна от реформи като част от шоковата терапия, нужна за модернизирането на политическия и културния живот в кралството.\r\n\tВ двучасов разговор принцът, известен също като Ем Би Ес (МБС), обсъди кампаниите си срещу \"корупцията и мюсюлманския екстремизъм\", както и стратегията си за района. Той каза, че се ползва с обществена подкрепа, при това не само от страна на младите саудитци, но и от кралското семейство. Престолонаследникът отхвърли критиките към вътрешната и регионалната му политика, която някои определят като рискована, и заяви, че промените са ключови за финансиране на развитието на страната и борбата с врагове като Иран.\r\n\tМохамед бин Салман каза, че целта на реорганизацията във военното командване и цивилните назначения, огласени от баща му крал Салман в понеделник вечерта, е издигането на ръководни постове на енергични хора, способни да осъществят планираната модернизация.\r\n\tПрестолонаследникът отбеляза, че антикорупционната акция от ноември миналата година е пример за шоковата терапия, от която се нуждае кралството, заради ширещата се корупция. По негова заповед тогава в луксозния хотел \"Риц\" в Рияд бяха задържани и разпитвани десетки принцове, висши чиновници и бизнесмени. Повечето арестувани, включително глобалният инвеститор принц Алуалид бин Талал, бяха освободени, след като бяха оправдани или подписаха финансови споразумение с правителството. Според правителството така то си връща над 100 милиарда долара.\r\n\tТази внушителна сума би подпомогнала сериозно зависещото от петрола кралство, чиито финанси страдат от ниските цени на петрола и което очаква бюджетен дефицит от 195 млрд. риала (52 млрд. долара) тази година, отбелязва Ройтерс.\r\n\tПочитатели на принца престолонаследник понякога сравняват предприетото от него укрепване на властта с усилията на основателя на съвременна Саудитска Арабия, Абдул Азиз ибн Сауд. МБС обаче отхвърля сравнението: \"Не можете да измислите отново смартфона. Стив Джобс вече го направи. Това, което се опитваме да направим тук, е нещо ново\".", "date": "2018.02.28", "title": "Саудитският престолонаследник подлага страната си на шокова терапия"}
{"url": "http://www.mediapool.bg/natsionalnata-sigurnost-veche-nalaga-darzhavno-pridobivane-na-chez-news276138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ дебатите около смяната на собствеността на активите на ЧЕЗ в България засега се очертаха две основни тези. Първата - че това са частни отношения между две фирми, продавач и купувач, в които държавата не може да се меси. Другата теза е, че това е въпрос на националната сигурност от компетенциите на държавата.\r\n\tСамо политически слепци не биха видели, че \"аферата ЧЕЗ\" е проблем за националната сигурност на България. Физическите измерения и финансово-икономическите размери на този бизнес са такива, че пряко засягат функционирането на държавата, оттам и значението му за националната сигурност.\r\n\tИ тук не става въпрос просто за доставките на електроенергия, а и за стабилността на държавното управление. Както казва самият Борисов, първият му кабинет падна заради т.нар. \"забавени фактури\". Той даже счита този епизод от зимата на 2013 г. като организирана срещу него акция. Дали това е така, или не, факт е рухването на властта тогава. Последваха две-три години безвластие и нестабилност, назначаваха Пеевски, събориха КТБ, спряха инвестициите и икономическият ръст, загубени бяха милиарди. Това се отрази пагубно на всички сфери на обществено-икономическия живот. Задълбочи се агонията на сектор отбрана и сигурност, отложи се модернизацията на армията и на силите за вътрешен ред. Това е само един нагледен пример, как едно електроразпределително дружество (ЕРП) може да разклати цялата държава. А в случая говорим за най-голямото.\r\n\tНякои привиждат паралели между ситуацията през 2013 г. и сега. Вижда ги Борисов. Споделям неговото мнение, но дотолкова, доколкото вижда опасността за държавата от сделката \"Гинка-ЧЕЗ\". Преобладаващото обществено мнение е, че.\r\n\tИ това не е случайно. Цяла България знае, че изпълнителната власт се упражнява еднолично от Бойко Борисов. В това има положителни страни, защото отговорността не се размива; редица проблеми на управлението се решават бързо; политическата воля е ясна.\n\n\r\n\tНавремето Иван Костов също не се страхуваше да бъде фокус на управлението, макар и не в такава степен. Но едноличната власт наред с плюсовете - като рязане на ленти, европейски прегръдки и целувки, носи и минусите. И когато лидерът се опита да капитализира само плюсовете и да прехвърли другиму минусите, неговият образ е силно накърнен. Лицето на страха е много видимо за гражданите, особено когато започне да се проявява често.\r\n\tМнозина задават въпроса:  Този въпрос е ключов не само за разплитането на ситуацията, но и за недопускането на подобни кризи и занапред.\r\n\tСтана обаче практика този въпрос да се задава пост-фактум, когато белята се случи. Основната причина отново се корени в едноличното управление на Борисов. Никой представител от ГЕРБ в парламента, никой министър, или шеф на служба не смее да направи каквото и да било без да \"пита\". Или ако каже нещо без да \"пита\", после се извинява, като Делян Добрев онзи ден. При службите и \"компетентните\" държавни органи е още по зле.\r\n\tЖурналистите за един ден преровиха бизнес историята на Гинка от Пазарджик и нейния съпруг и установиха маса факти относно \"прегрешенията\" на техни семейни фирми към кредитори и данъчни. НАП чак сега щял да се заеми със случая, чак след като Борисов \"лично разпореди\".\r\n\tСлучаят . Какво са правили финансовото разузнаване, ДАР и най-вече ДАНС. Ръководството на ДАНС дава поредния пример за некомпетентност, или бездействие, или нещо друго. Умишлено или не.\r\n\tФактите от близката история, поне от 2012 г. насам, категорично подкрепят тези подозрения. Ръководството на ДАНС проспа, или съучаства в падането на кабинета \"Борисов 1\" през 2013 г. Ръководството на ДАНС проспа или съучаства, заедно с прокуратурата, в т.нар. \"изборен преврат\" срещу ГЕРБ, известен още като \"аферата Костинброд\". ДАНС се омаза в \"случая Пеевски\". Ръководството на ДАНС, заедно с прокуратурата пряко участваха в събарянето на КТБ, което повлече въпросната, поредна социално-икономическа криза. Тези и много други факти избождат очите. Що се отнася до ролята на ДАНС в кризата около КТБ, това са думи лично на Бойко Борисов от разсекретените стенограми при президента. Поне пет пъти Борисов пита участниците тогава  да събарят банката и този въпрос продължава да виси без отговор до ден днешен.\r\n\tПроблемът обаче е, че. Дали се уплаши от дълбочината на бездната, дали нещо друго, можем само да гадаем, но тава са фактите.\r\n\tЛипсата на този и други отговори ни доведе до ситуацията \"Гинка-ЧЕЗ\". Сега бумерангът се връща при Борисов и то с пълна сила. Поради това, няма причина да очакваме, че заклинанията му, че този път ще \"разнищи докрай\", тези \"гадове\", които били виновни за аферата, ще доведат до обществено приемливи резултати.\r\n\tПо всичко изглежда, че аферата \"Гинка-ЧЕЗ\" премина червената линия, отвъд която останаха само две възможности. Едната - Борисов да се примири със сделката на базата на формални аргументи и да се дистанцира от отговорността за станалото. Парламентът да \"изслушва\" и \"проучва\", някой друг да вади кестените от огъня. Да \"пусне кръв\" като уволни наред всички свои подчинени, които по някакъв начин са имали отношение. Ръководството на ДАНС заминава без въпроси. Въпрос са службите в ресора на финансовия министър, чийто глас подозрително липсва засега. Може да понесат отговорност и други.\r\n\tТова \"кръвопускане\" обаче, вече няма да бъде достатъчно за устискването на властта, независимо от формалното мнозинство в парламента. Просто . Това ще остане взривоопасна тема, която само ще подхранва опозиционни действия, а в екстремна ситуация възможно и форми на гражданско неподчинение. Като например едно движение . Такова движение, ако възникне, не може бъде спряно. Но тук вече говорим за начало на разпад на държавността.\r\n\tТова развитие не е неизбежно. При положение, че ЧЕЗ явно иска за бяга от България, по причини, които са предмет на отделен анализ, и пред перспективата за масови протести и разклащане на властта, няма друго решение, освен .\r\n\tДържавата би трябвало да придобие тази собственост не защото ще я управлява по-добре, както твърдят някои, а защото това е единствената възможност да се потуши назряващата криза. Говорим за кризисен, а не икономически мениджмънт. При последваща приватизация на активите на ЕРП-то правителството ще е отговорно това да се случи при ясни и прозрачни условия.\r\n\tЗасега Борисов отхвърля възможността за одържавяване, защото, по думите му, това ще наложи откупуването и другите две електроразпределителни дружества- ЕВН и \"Енерго-Про\"… Този аргумент не е сериозен. За разлика от \"ЧЕЗ- България\", тези дружества не се продават, още по-малко на някоя Гинка. Засега. Те са ясни субекти на пазара. Купува се само това, което се продава и може да попадне в неизвестни, възможно и \"лоши\" ръце и да застраши националната сигурност.\r\n\tНякои задават въпроса \"а откъде пари ?\". В ситуацията, в която се вкара държавата, това не е от най-съществено значение, а и сумите, за които се говори, са трохи на масата. Да не говорим, че само за саниране правителството с лека ръка отново хвърли един милиард…. Да не повтаряме горчивия опит с КТБ. Все пак наистина говорим за национална сигурност, а не за плод-зеленчук. Няма съмнение, че подобно решение ще бъде подкрепено с единодушие в парламента и от обществото. Да не губим време и Горанов да развързва кесията докато не е станало късно.", "date": "2018.02.28", "title": "Националната сигурност вече налага държавно придобиване на ЧЕЗ"}
{"url": "http://www.mediapool.bg/petima-dushi-pochinaha-za-edno-denonoshtie-v-polsha-ot-izmrazvane-news276139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетима души станаха жертва на студа в Полша за изминалото денонощие, съобщи в сряда Правителственият център за сигурност, цитиран от ТАСС.\r\n\t \r\n\tМного студеното време продължава в Полша вече седмица. През последните дни нощните температури падат до минус 20, а денем са около минус десет градуса. Във вторник от измръзване също починаха пет души. Прогнозите са, че затопляне може да се очаква през почивните дни.\r\n\t \r\n\tПолските метеоролози предупредиха за опасност от първа степен на цялата територия на страната. Полицията призова гражданите да не бъдат равнодушни и да съобщават за случаи на продължително пребиваване на улицата на възрастни хора, бездомници и пияни лица.\r\n\t \r\n\tОбщо от 1 ноември миналата година от измръзване в Полша са починали 58 души.", "date": "2018.02.28", "title": "Петима души починаха за едно денонощие в Полша от измръзване"}
{"url": "http://www.mediapool.bg/otkriva-se-parva-vazdushna-liniya-ot-sofiya-do-lyublyana-do-mesetsi-news276154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПървата редовна въздушна линия между София и Любляна ще бъде открита до няколко месеца. Това съобщи заместник-министърът на транспорта Велик Занчев, по време на първото авиационно събитие от програмата на Българското председателство на Съвета на Европейския съюз. За откриването на тази авиолиния се говори през последните десет години.\r\n\tАвиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите, каза още Занчев.\r\n\tПо думите му, в Югоизточна Европа проблемът с авиационната свързаност вече не стои с такава острота, заслуга за което имат няколко авиокомпании, които обслужват редовните линии между страните в региона.\r\n\t\"Необходими са още усилия за подобряването на свързаността на София със столиците на държавите от Западните Балкани\", допълни Занчев. Той изрази увереност, че преките въздушни линии от България до други южноевропейски и балкански държави ще се увеличават.\r\n\tБългария подкрепя стратегическите документи и свързаните с тях законодателни предложения на Европейската комисия, каза заместник-министърът. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт.\r\n\tЗанчев приветства инициативата на Международната асоциация за въздушен транспорт (IATA) и на държавното предприятие \"Ръководство на въздушното движение\" да работят заедно по стратегия за развитие на българското въздушното пространство.\r\n\tАвиационният форум \"Въздушният транспорт – двигател за просперитет\" се провежда със съдействието на Международната асоциация за въздушен транспорт. Участници в събитието са представители на авиокомпании, доставчици на аеронавигационно обслужване, летища, въздухоплавателни администрации и специалисти.", "date": "2018.02.28", "title": "Открива се първа въздушна линия от София до Любляна до месеци"}
{"url": "http://www.mediapool.bg/po-niski-taksi-za-aeronavigatsionno-obsluzhvane-na-samoletite-news276155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителството намали таксите за аеронавигационно обслужване.\r\n\tОсреднената таксова единица за зоните и районите на летище \"София\" се понижава от 396.46 лв. на 324.36 лв., съобщи правителствената информационна служба.\r\n\tНяма промяна в осреднената таксова единица на останалите международни летища – в Бургас, Варна, Пловдив и Горна Оряховица.\r\n\tНамалена е и таксата за прелитане през въздушното пространство на България от 26.97 евро на 26.72 евро.\r\n\tПромени има и при лихвения процент за закъснели плащания, който от 9.88% пада на 9.74%.\r\n\tЦените на новите такси влизат в сила със задна дата - от 1 януари 2018 г., е посочено в съобщението на кабинета.\r\n\tТаксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване, Европейската организация за безопасност на въздухоплаването (Евроконтрол) и Европейската комисия.\r\n\tТе покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите.", "date": "2018.02.28", "title": "По-ниски такси за аеронавигационно обслужване на самолетите"}
{"url": "http://www.mediapool.bg/babish-otreche-da-e-daval-dokumenti-po-sdelkata-chez-news276156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧешкият премиер в оставка Андрей Бабиш отрече да е давал на българския си колега Бойко Борисов документи по сделката за продажбата на българския бизнес на енергийната компания ЧЕЗ, в която чешката държава притежава близо 70 на сто. Това съобщи самият Бабиш пред журналисти в сряда,  от собственото си издание \"Лидовки\".\r\n\tИзявлението му идва, след като Борисов във вторник следобед обяви, че е внесъл в секретното деловодство на Народното събрание изпратени му от чешкия премиер документи по сделката за ЧЕЗ, за да ги четат депутатите.\r\n\tНа следващия ден се оказа, че секретните документи представляват таблица с банките, за които се твърди, че осигуряват финансирането, сред които са българските \"Уникредит Булбанк\", Първа инвестиционна банка и държавната Българска банка за развитие като последните две отричат участие в сделката. Документът на Борисов не носи никакви атрибути на официален документ и бе определен от БСП като хвърчащ лист.\r\n\tПреди ден българският премиер коментира, че предоставената му от Бабиш информация съдържа руски банки, офшорки и български банки, една от които проблемна. Той се закани БНБ да направи пълни проверки по издадените гаранции, \"писма за комфорт\" и други документи за финансирането на сделката с пазарджишката \"Инерком\".\r\n\tЧасове преди това по време на коалиционен съвет Борисов се обадил на Бабиш да му поиска цялата информация, с която разполага чешкото правителство по сделката, а чешкият премиер му казал, че има уверенията на Надзорния съвет на дружеството, че продажбата е напълно законосъобразна и не представлява риск за никоя от страните. Извършени са проверки на купувача и по отношение на способността му да управлява електроенергийното дружество в България, и по отношение на произхода на средствата за заплащане на активите, които са показали, че не съществуват проблеми за осъществяване на сделката, заявил във вторник Бабиш, цитиран от пресцентъра на Министерския съвет.\r\n\t\"Бойко Борисов ми се обади вчера заради продажбата на \"ЧЕЗ България\". Но аз не съм пращал каквито и да е документи\", заяви ден по-късно Бабиш пред чешки журналисти.\r\n\t\"Българският премиер ми съобщи, че има проблем с фирмата купувач и финансирането на сделката, а аз му обясних, че сделката е сключена на чешка територия. От самото начало чрез Министерството на финансите и ние казвахме, че не харесваме тази сделка, но надзорният съвет на ЧЕЗ ни увери, че всичко е прозрачно - и купувачът, и кредитите\", казва Бабиш.\r\n\tОт правителствената пресслужба обясниха, че заведеният от Борисов в парламента документ е бил получен от кабинета на чешкия му колега след проведения между тях телефонен разговор. По-късно бе уточнено, че документът е бил изпратен от зам.-министъра на финансите Ондрей Ланда, който е член на надзорния съвет на ЧЕЗ до съветник на Борисов.\r\n\t\"Върху информацията няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание. Без да коментираме съдържанието на предоставения материал и каквито и тълкувания да му бъдат правени, подчертаваме, че това е първата официална информация по сделката и тя беше предадена на народните представители незабавно след получаването й\", посочват от Министерския съвет.", "date": "2018.02.28", "title": "Бабиш отрече да е давал документи по сделката \"ЧЕЗ\""}
{"url": "http://www.mediapool.bg/nai-posle-darzhavata-razdelya-imoti-na-letishte-sofiya-s-lufthanza-tehnik-news276141.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед няколко години мъки най-после правителството взе решение, с което да се реши спора с един от най-големите инвеститори у нас \"Луфтханза Техник\" на летище \"София\". Това става ясно от съобщение на правителствената пресслужба.\r\n\tСтава въпрос за парцели, които са публична държавна собственост. Терените са съсобствени между държавната компания \"Летище София\" ЕАД, частната \"България Ер Меинтенанс\" ЕАД, Агенция \"Митници\" и Българската агенция по безопасност на храните.\r\n\tЗа да може да бъде поделен имотът на заседането на правителството в сряда е променен статута на земята от публична държавна в частна държавна собственост. Така ще може да бъде направена делба между съсобствениците.\r\n\tАгенция \"Митници\" и Българската агенция по безопасност на храните ще получат в реален дял парцели с площ, равна на притежаваните идеални части, ведно със сградите, които са им предоставени за управление.\r\n\tСлед извършване на делбата имотите отново ще бъдат обявени за публична държавна собственост. Делбата няма да затрудни работата на летището, се казва в съобщението.\r\n\tЧастната компания \"България Ер Меинтенанс\" е създадена през 2014 г. от съдружниците \"България Ер\" и \"Хемус Ер\". С днешна дата едноличен собственик на капитала е \"Бългериан Еъруейз Груп\" ЕАД. На техния парцел от около 9 дка на летище \"София\" са изградени хангарите, в които \"Луфтханза Техник\" прави ремонти и обслужване на самолетите.", "date": "2018.02.28", "title": "Най-после държавата разделя имоти на летище \"София\" с \"Луфтханза Техник\""}
{"url": "http://www.mediapool.bg/teatarat-s-ginka-v-darzhavata-na-boiko-news276159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като премиерът последен осъзна, че придобиването на \"ЧЕЗ - България\" от Гинка Върбакова е голям скандал, правителството панически търси начини да предотврати сделката. Същата сделка, за чиято подготовка немалко медии ровиха и писаха предварително, докато отговорните държавни институции са изчаквали мълчаливо – или поне сега така ни представят нещата.\r\n\tТри дни след подписването на предварителния договор между ЧЕЗ и \"Инерком\", Бойко Борисов гневно обеща цялата държавна мощ за разследване на сделката и произхода на средствата по нея. В същото време призна, че продажбата не може да бъде спряна, макар че вицепремиерите Красимир Каракачанов и Валери Симеонов говорят обратното.\r\n\tВъв вторник, след като Борисов получи от чешкия премиер документи по сделката, които се оказаха таблица с банки и офшорки, , че това било, но този път оставка няма да има.\r\n\t, тъй като плановете на ЧЕЗ да напусне България бяха добре известни, както и основните играчи (явни и прикрити), заинтересовани да придобият стратегическите енергийни активи на чешката компания.\r\n\tГневните закани, отправяни от Борисов сега, са добър опит  като шеф на изпълнителната власт и лидер на първата политическа сила. Очевидно целта е да се провокира по-голям скандал, свързан с привиждания от Борисов заговор за сваляне на правителството, който да заглуши въпросите около сделката на Гинка Върбакова, чиито отговори дължи държавата.\n\n\r\n\t – първо към НАП, ДАНС, КЗК, КЕВР и КФН, а впоследствие и към БНБ, издават не просто паника, но и неадекватност, като се има предвид, че законите и процедурите не дават права на тези институции да спрат вече сключения договор, ако формално всичко е наред. А най-вероятно формално всичко е наред.\r\n\tТака, както беше преди две години със сделката за , предизвикала публичен скандал след съобщението, че е имотът е придобит за 8.5 млн. лева от трима младежи от Стара Загора, които не разполагат нито с бизнес опит, нито с въпросната сума. Докато из парламента се шушукаше, че това е новата придобивка на депутата Делян Пеевски, незабавно бе разпоредена проверка на НАП, която установи, че младежите са теглили кредит – и всичко е точно.\r\n\tСкандали, свързани с придобиването на крупни активи от офшорки, имаше и с продажбата на  през 2004 г., както и около известно-неизвестния реален собственик на, скрит зад социално слабия кипърски гражданин Георгиус Георгиу.\r\n\tЕто защо съвсем закономерно стигнахме до казуса с малката пазарджишка фирма, избрана да купи очевадно несъразмерния за мащабите й бизнес на ЧЕЗ в България. Който и да стои зад Гинка Върбакова (тя се кълне, че е реалният собственик и претендент, както и Борисов се кълне, че не стои зад Гинка), обаче е пропуснал да калкулира какъв ще е общественият ефект от сделката. Управляващите изведнъж осъзнаха, че всяко домакинство е \"закачено\" за някое ЕРП и плащайки всеки месец за тока си, хората се чувстват съпричастни към продажбата на ЧЕЗ и \"компетентни\" да преценят, че тя не е по мярката на Върбакова.\r\n\tВ България има още доста предприемачи от нейния калибър, които дори не могат да си помислят, че могат да получат такова финансиране от три български банки, каквото си е уредила Върбакова.\r\n\tКак така две от банките – проблемната в миналото Първа инвестиционна банка и държавната Българска банка за развитие, фигуриращи в официалните документи на ЧЕЗ като финансиращи институции, отричат това? , както ги нарече Борисов, а чешката ЧЕЗ и нейните одитори и консултанти да не са проверили дали наистина финансовите институции са издали документи за подкрепа, дори и тя да е под условие?\r\n\tКой кого лъже и как двете банки ще излязат от тази ситуация, е другият прелюбопитен въпрос.\r\n\tС особена острота стои въпросът за държавата банка, която още в средата на февруари  информацията на Mediapool, че е поела ангажимент по сделката, а в последните дни  това в две официални позиции.\r\n\t\"Говорих оня ден със Стоян Мавродиев (шефът на ББР), той отрича\", възмути се Бойко Борисов, докато обясняваше как сделката за ЧЕЗ, подкрепена от ББР, била \"планирана операция срещу правителството\".  Какво следва оттук нататък за нейния шеф и за нейния принципал – министърът на икономиката Емил Караниколов (от квотата на \"Атака\")?\r\n\tЗа по-голяма убедителност премиерът поиска БНБ и \"Банков надзор\" да проверят \"какви са тези работи\" (с банковите гаранции).\r\n\tБНБ, дори и да провери за гаранциите, писмата за подкрепа, обещанията за заеми или каквото и да е по сделката, реално няма механизми за намеса. Подобно на други два регулатора – енергийния и финансовия, БНБ не може да държи сметка на една банка кого финансира, ако тя спазва законовите си задължения и не застрашава вложителите в нея.\r\n\tТака единственият очертаващ се вариант за спиране на сделката е някоя от банките, уверили ЧЕЗ, че ще отпуснат заем на Върбакова, да се откаже от това декларирано намерение. Писмата за намерения за финансиране се формулират по обтекаем начин, с условия за кредитирането и има вратички за отказ от кредитиране.\r\n\tПредвид разразилия се скандал, намесването на \"Уникредит Булбанк\" носи голям репутационен риск пред италианската банка. Същото е положението и с ББР, чиято подкрепа за Върбакова под каквато и да било форма означава, че държавата застава зад нея, а Борисов неколкократно отрече това.\r\n\tПредстои да се види дали ще има отказ от финансиране, но дотогава \"полезните ходове\" на правителството за разсейване на вниманието от сделката е тя да бъде блокирана за известно време в антимонополната комисия, както и от евентуално разследване на ДАНС на намесените във финансирането . Той впрочем не е неизвестна за българския бизнес фигура. Негови фирми стоят зад дружеството \"Булфелд\", което през септември 2017 г.  \"Парадайз център\". Фирмата имаше планове да строи небостъргач на съседен терен – \"Парадайз Тауър\" на 55 етажа и височина 215 м. \"Булфелд\" притежава базара \"Илиянци\", офис сградата \"Антим тауър\" и няколко бивши кина в центъра на София. Досега правителството не е виждало проблем в присъствието на Гамгонешвили на имотния пазар, както и въобще с участието на офшорки с неясни български, руски и какви ли не капитали в българската икономика. Интересно би било тепърва да открие такъв за непрякото участие в енергетиката.\r\n\tТака с днешната дата .\r\n\tБорисов и правителството вероятно си дават сметка, че  дори и с недотам законни механизми.\r\n\tНа този фон поисканото от ЧЕЗ поскъпване на тока от 1 юли изглежда като още един неспасяем камък в градината на правителството, независимо, че това предлагат и останалите доставчици на ток.", "date": "2018.02.28", "title": "Театърът с Гинка в държавата на Бойко"}
{"url": "http://www.mediapool.bg/sinditsite-na-ktb-shteli-da-varnat-iztocheni-14-mlrd-lv-po-zakona-peevski-news276160.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСиндиците на КТБ, които до момента са разпределили на вложители и кредитори едва около 600 млн. лв., обещаха да върнат още 1.4 млрд. лв., ако влезе в сила законът \"Пеевски\" за КТБ. На такава стойност възлизал ефектът от нормативния акт, изчисли синдикът Ангел Донов. Изказването му бе по време на заседанието на правната комисия в парламента, която отхвърли ветото на Румен Радев върху нормативния акт с 13 гласа на ГЕРБ, \"Обединени патриоти\" и ДПС. БСП и \"Воля\" гласуваха срещу повторното приемане на закона.\r\n\tПреди Нова година триото от ДПС Делян Пеевски, Йордан Цонев и Хамид Хамид внесе спорен законопроект, чиято цел бе да върне откраднатото от КТБ, и то три години и половина след вторичното разграбване на фалиралата банка чрез незаконни цесии и прихващания, направени най-вече по време на квестурата, назначена от БНБ.\r\n\tБлагодарение на проектът бе приет от парламента през февруари, но президентът . Аргументите на държавния глава бяха, че в преходните и заключителните разпоредби има текстове, с които се \"преуреждат с обратно действие в нарушение на правовата държава настъпили правни последици, придобити права и погасени задължения\". Основната критика на противниците на закона е, че със задна дата могат да се оспорват хиляди сделки, което крие непредвидими последици за стопанския оборот и нарушава принципа на правовата държава.\r\n\tЗа пореден път в защита на закона в правната комисия в парламента се изказаха синдиците на КТБ Ангел Донов и Кристи Маринова.\r\n\t\"Трети път се явяваме на комисия за този закон. Потвърждаваме нашето становище, че този закон трябва да бъде приет, . Досега това число не бяхме го казвали, но това ще е ефектът от този закон. Той ще помогне на нас, на вложителите, на кредиторите на банката да си получат парите. Ако не бъде приет този закон, смятаме, че това ще бъде в помощ на длъжниците, които са взели много пари от банката и не желаят да ги връщат и с всякакви правни способи се опитват да прехвърлят своето имущество, ипотекирано в банката, заличено от квесторите, само и само да не възстановят взетите пари от банката\", заяви Донов.\r\n\tОт думите на Донов се разбра, че , откъдето идва числото 1.4 млрд. лв. Броят на заведените съдебни дела е 205.\r\n\tДосега единствената сума, която е разпределена от синдиците на вложителите с негарантирани депозити и част от кредиторите, е , но те не са стигнали реално до хората и фирмите заради оспорване в съда. Въпросната сума е почти всичко, което е събрано и налично по сметките на банката около три години след отнемането на лиценза й. Остава неясно как тепърва ще бъдат възстановени нови 1.4 млрд. лв., които отдавна са откраднати чрез престъпни схеми.\r\n\tЗаконът \"Пеевски\" най-общо предвижда , направени по време на квестурата на КТБ, чрез които банката загуби около 850 млн. лв. Това се прави с промени в Закона за банковата несъстоятелност, като изрично се посочва, че сделките ще се считат за недействителни, независимо от броя на прехвърлянията. Целта е синдиците по-лесно да печелят заведените стотици дела за обезсилване на съответните сделки.\r\n\tАргументът на БСП, която подкрепи налагането на вето върху закона, беше, че в него е предвидено .\r\n\t\", нарушава принципите на правната сигурност и ще създаде хаос, липсва задълбочена оценка на въздействие по отношение на кръга лица, които ще бъдат засегнати, както и какъв сигнал ще даде това на бъдещите инвеститори. Ако сделки са се извършвали с измамна цел, те могат да бъдат атакувани и разваляни и по настоящото законодателство. Не става ясно защо трябва да се пише специален закон. Защо към момента на обявяване на банката в несъстоятелност активите й са оценени на около 5 милиарда, а синдиците възнамеряват да съберат около 10 милиарда\", коментира Тодор Байчев от БСП.\r\n\t\" Текстовете създават много въпроси занапред, те са изразени във ветото. Когато даваме знаци, че един закон се променя спрямо ситуацията, това не работи добре. Проблемите, които поставя такъв тип законодателство, са повече от решенията\", заяви Крум Зарков от левицата.\r\n\tВъпреки твърденията на БСП, че законопроектът е противоконституционен, . и съобщи, че е поискал информация за сделките, които ще бъдат засегнати от проекта.\r\n\t\"Пожелахме да се съобразим с препоръките на президента, отразени в мотивите, че трябва да има повече яснота за обхвата на закона.  Искаме да ни съдейства да получим от синдиците данни за обхвата на сделките, които биха попаднали под нормите, които сега предвиждаме в закона. От министъра ще имаме цялата справка до края на работния ден\", заяви Цонев.\r\n\t\n\n\r\n\t\"Този казус започна в 42-то НС, но при старта на 43-то внесохме два законопроекта за изменение в Закона за банковата несъстоятелност, за да предупредим всички участници, че всяка една цесия ще бъде обявена за недействителна, че принципът в несъстоятелността е страните, кредиторите и длъжниците на дружеството да не се договарят директно, защото така ще променят масата на несъстоятелността, защото така ще се предредят едни други. Видя се, че тогава частично сме овладели процеса, но не напълно. Затова подкрепям законопроекта. Приемам този опит като правно възможен и правно обоснован\", каза Кирилов.", "date": "2018.02.28", "title": "Синдиците на КТБ щели да върнат източени 1.4 млрд. лв. по закона \"Пеевски\""}
{"url": "http://www.mediapool.bg/bulgaria-v-plen-na-ofshornata-burka-news276161.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИма едни такива сайънс фикшън сюжети, където около теб се разхождат досущ реални хора, само че някои от тях се оказват роботи. За да ги различиш, трябва да откриеш примерно миниатюрен контакт за зареждане на тила. По-опитният зрител се усъмнява още от прекалено безпогрешното им поведение, овладения тон, липсата на всякакви по-дълбоки емоции извън зададената програма.\r\n\t \r\n\tВсъщност основното занимание на медийните анализатори е такова: наблюдавайки поредния \"сериал\", да коментират в реално време: \"Този май не е истински, зад него стои онзи, а зад онзи пък - еди-кой си\". Публичният живот се слива с конспиративните сюжети: нищо не е каквото изглежда и дори най-незначителните факти са част от голямата логическа верига. Разбирате защо публиката загуби вкус към собствено политическата проблематика, защо скандалите се оттичат в медийната канализация и вече няма ляво, няма дясно; просто разконспирирането на маските стана толкова интересно, че другото бледнее.\r\n\t \r\n\tНепрестанна подозрителност\n\n\r\n\t \r\n\tЗабележителното е, че тук не става дума просто за някаква национална параноя; самата реалност е построена така, че да ни държи в непрекъснато състояние на подозрителност. Вземете пресния случай с г-жа Гинка Върбакова. Тя каза, че притежава 100 милиона лева, около 120 милиона би следвало да извади от джоба си утре, за да привлече заеми за финансиране на проект за 600 милиона (20%), което значи че притежава още повече. Това за България е сериозно богатство - оказва се обаче, че ние не знаем нищо за нея. Тя не е в класациите на някакъв български \"Форбс\", не я интервюират иначе жадните за разкошен живот жълти медии. Върбакова се оказва един анонимен мултимилионер - малко като Корейко от \"Златния телец\", който води живот на скромен съветски труженик.\r\n\t \r\n\tМожем само да гадаем кой стои зад сделката за ЧЕЗ - дали Христо Ковачки, Делян Пеевски, руско-грузинска офшорка, самият Бойко Борисов... Съвсем скоро национал-популистите прокараха безумния си закон за бурките с аргумента, че хората у нас трябвало да ходят с открито лице. Съгласен! Не ги смущава обаче това, че не 20 обидени жени от Пазарджик, а най-богатите българи крият лицата си.\r\n\t \r\n\tПодобен номер ни бе изигран с ТЕЦ Варна, преди това с \"Булгартабак\"; не разбрахме и кой точно стои зад ликвидацията на неудобната за властта телевизия BiT. Професионално лице под наем на име Георгиус от Кипър ще застроява Пирин - ако рече да съсипва природата, ще хванем на босия опинците, както вече сме правили. Самият премиер заяви, че зад него вероятно стои Цеко Минев, въпросният бизнесмен обаче отрече - и юридическият съспенс беше отложен за следващата серия.\r\n\t \r\n\tНай-вбесяващото във всичко това е твърдението, че всичко е законно - например законно е някакви хора да крият лицата си зад офшорки. С ушите си чух как г-н Симеонов (приватизирал патриотичната идея) каза, че в тях няма нищо лошо, това се правело \"за да се икономисат данъци\". Дали го пише в тефтерчето на Левски, не помня. Офшорната идея обаче не просто удря в сърцето на националния ни интерес - тя превръща в маскарад самото ни публично пространство. А кой знае защо кръстоносците от похода срещу либерализма днес обичат да пропускат тази най-уродлива негова рожба. Е да, по-лесно е да громиш бежанци или пък интерсексуални хора, отколкото могъщи бизнес интереси, които монополизират държавата.\r\n\tСамата тайна, с която е обвеяно богатството през последните десетилетия, подкопава същината на демокрацията. Защо трябва да се знае, че аз съм явен собственик на апартамента си и професията ми да е ясна за всички, а онзи, от когото зависят хиляди българи, да се крие? Разбирам полицията да пази в тайна какъв откуп са платили родителите за отвлечено дете, но какво има за криене в една голяма сделка, в това коя точно банка ще я финансира или откъде си спечелил парите си? В чужбина непрекъснато чета за това колко пари са платили за каква компания, в гордата ни татковина обаче все опираме до търговска тайна, преминаваща в омерта. Обяснението, че бизнесменът се страхува от лоши хора, които ще научат колко е богат и ще го шантажират, ни взима за балъци. Защото престъпниците едва ли чакат да се информират от телевизията.\r\n\t \r\n\tУправляващите са емигрирали от нашия свят\r\n\t \r\n\tРаботата е в това, че онези, които всъщност ни управляват, са емигрирали от света ни. Парите им - заровени по острови на съкровищата, децата - в Швейцария, телата - в затворени комплекси. С нас взаимодействат сурогатите, направлявани дистанционно. И това - на фона на една симулирана от медиите действителност, в която сякаш се водят дебати по важни теми, например колко часа да се учи Вазов в 11 клас. Неслучайно въпросът #КОЙ не слиза от социалните мрежи вече пет години: зад него се крие ужасът от внезапното усещане за загуба на реалност.\r\n\t \r\n\tКласическият капиталист е в центъра на публичността - с каретата си, с цилиндъра, с благотворителните балове. Пак го мразят, но поне е там, част от общността, която експлоатира, част е от нея. Новата технология на господство се състои в това, че повелителите на капитала все по-често просто отсъстват. Събират се някъде в тесни кръгове, управляват дистанционно, замитат следите си. Нали си го представяте: вместо да протестират за по-големи заплати, работниците първо трябва да се помъчат да разберат кой точно трябва да им плати тези заплати. И всичко е законно, защото тъкмо такива закони сме позволили да се приемат. Ако пък кажете: дай да променим тия пусти закони и да забраним офшорките, ще кажат - да ама това ще съсипе бизнеса, защото ще ни отнеме конкурентно предимство. Молчать, не рассуждать!\r\n\t \r\n\tМоделът на \"офшорната бурка\"\r\n\t \r\n\tЛично мен ме е страх, че ако не намерим разумно решение, за да върнем физически управниците с открити лица между нас, нещата ще се променят по катастрофален начин. Но поне ще се съгласите, че моделът на \"офшорната бурка\" неусетно се разпространи върху цялата ни публичност. Кой ще ти повярва днес, че един журналист може да говори неща, които не му диктуват в слушалката? Че НПО-активистът може да се ангажира с каузи, не защото му плащат? Всички са под подозрение до второ нареждане - и онези, които заграбват държавата, и онези които ги разобличават. Роботите са между нас!\r\n\t \r\n\tАко се замислите, ще разберете защо вече десетилетия не правим нищо, за да открием лицата. Ако повярваме, че светът по определение е един голям заговор, няма да ни идва на ум да им пречим. Дето се казва, те дори имат интерес да ни пробутват от време на време един сюжет тип \"Гинка\", за да ни припомнят, че от матрицата няма изход.\r\n\t \r\n\tПП: След като написах този текст, г-н Борисов направи поредния си медиен маньовър: \"Белене\" да станел общобалкански проект. Едни ще определят идеята като интересна, други ще се възмутят, трети ще търсят кой стои зад идеята и зад идеята-за-идеята. А що се отнася до историята с ЧЕЗ - както пееха Ролинг стоунс - \"Кой чете вчерашни вестници?\"...", "date": "2018.02.28", "title": "България в плен на офшорната бурка"}
{"url": "http://www.mediapool.bg/kabinetat-izharchil-na-rachno-upravlenie-nad-4-mlrd-lv-za-dve-godini-news276157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравителствата на ГЕРБ през последните две години възстановяват практиката на ударни харчове в края на годината по модела на тройната коалиция, което е негативен сигнал за фискалната политика.\r\n\tТова е един от основните изводи в , публикуван в сряда.\r\n\t\"Практиката на ударни публични разходи в края на годината е силно изразена до 2008 г., макар че и през следващите години е налице, но в по-малки размери. Възстановяването ѝ през последните години е негативен сигнал за надеждността и предвидимостта на провежданата фискална политика, тъй като ясно илюстрира, че тя се управлява ръчно, т.е. дискреционно, вместо да почива на закона за бюджета и добрите практики\", посочва Калоян Стайков от ИПИ.\r\n\tЕкспертите от института смятат, че практиката на ударни разходи преди Нова година е свързана както със съмнения за неефективност, популизъм или лобизъм, така и със затрудняване работата на частния сектор, който работи с държавни ведомства.\r\n\tЗаради проблема БСП поиска Сметната палата да направи одит на извънредните разходи в периода май 2017 г. - януари 2018 г. Депутатите от ГЕРБ подкрепиха предложението за одит, но с корекцията той да бъде направен за периода 1 януари 2017 г. - 31 януари 2018 г., за да се обхване и управлението на служебното правителство.\n\n\r\n\tСпоред изчисленията на ИПИ през 2016 г. и 2017 г. с решения на правителството са отпуснати допълнителни разходи в размер на над 2.2 млрд. лв. годишно, което прави над 4 млрд. лв. за двете години. По този начин кабинетът на практика прави значителни размествания по гласувания от депутатите бюджет в парламента.\r\n\t\"Т. нар. дискреция или \"ръчно управление” на бюджета от страна на изпълнителната власт се изразява в забавяне на разплащания и изкуствено увеличаване на бюджетните разходи в края на годината, прехвърляне на средства, предвидени за капиталови разходи, към други пера като заплати и текуща издръжка, изпълнение на дейности без първоначално осигурено финансиране в бюджета и др.\", уточняват от ИПИ. Оттам считат дори отпускането на първоначално предвидени средства с постановление на правителството за дискреционен разход, тъй като над половината от тях са отпуснати през последните два месеца на годината, което ги прави непредвидими. Т.е. нито е ясно кога ще бъдат отпуснати средства за тях, нито дали изобщо ще бъдат направени през тази или през някоя от следващите години, посочват икономистите.\r\n\tНад 7% от годишните разходи по консолидираната фискална програма (без вноската в бюджета на Европейския съюз) се отпускат с постановление на правителството. През ноември делът на дисцкреционните разходи се увеличава до между 6.5-9.5%, а през декември скача дори до 23-26%, са сметнали експертите на ИПИ. С други думи около една четвърт от консолидираните разходи през декември 2016 и 2017 г. са отпуснати дискреционно, тоест без гласуване в парламента и без обществено обсъждане за необходимостта, целесъобразността и ефективността на тези разходи.\r\n\tБлизо три четвърти от допълнително отпуснатите средства са за министерства, а около 13-17% са за общини. По този начин правителството има влияние върху над една четвърт от размера на програмните бюджети на министерствата, което представлява сериозно дискреционно влияние върху управлението на публичните финанси. Същото важи и за общинските бюджети. При тях допълнителните разходи достигат 11-14% от бюджетния трансфер.", "date": "2018.02.28", "title": "Кабинетът изхарчил на \"ръчно управление\" над 4 млрд. лв. за две години"}
{"url": "http://www.mediapool.bg/uefa-dopusna-tsska---sofiya-do-evroturnirite-news276158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската футболна централа УЕФА е допуснала ЦСКА - София за участие в европейските турнири от тази година.\r\n\t\"От Европейската футболна централа ни информираха, че ЦСКА ще може да играе в евротурнирите, ако се класира по спортен път\", съобщиха от клуба.\r\n\tЦСКА-София е втори във временното класиране, като изостава на 3 точки от Лудогорец. Освен това \"червените\" ще играят и полуфинал за Купата на България срещу Левски.\r\n\t\"ЦСКА - София\" беше създаден след обединението на отборите \"Литекс\" и \"Чавдар\" (Етрополе), след като предишното дружество затъна в дългове и бизнесменът Гриша Ганчев се отказа да го оздравява.\r\n\tПо-рано тази година ЦСКА-София победи в конкурса за използване на стадион \"Българска армия\" и базите в Панчарево.\n\n\r\n\tОтборът бе разпознат от повечето фенове на \"червените\". В същото време бе създаден още един тим \"ЦСКА 1948\", който тръгна от долните дивизии.\r\n\tСпоред правилата на УЕФА новосъздадените клубове не могат да играят три години в европейските турнири и затова се очакваше ЦСКА-София отново да ги пропусне. В крайна сметка обаче УЕФА е решила, че тригодишният срок изтича тази година, става ясно от писмото на футболната централа до БФС, което бе публикувано от sportal..bg", "date": "2018.02.28", "title": "УЕФА допусна ЦСКА - София до евротурнирите"}
{"url": "http://www.mediapool.bg/tsvetan-vasilev-iska-prekratyavane-na-deloto-ktb-spetssadat-kazva-sled-mesets-news276142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОсновният обвиняем по мегаделото за източването на Корпоративна търговска банка (КТБ) Цветан Василев поиска в сряда процесът да бъде прекратен, а прокуратурата да се насочи към ново разследване – за организираното разграбване на банката след затварянето ѝ.\r\n\tТова стана ясно от писмо на банкера в изгнание, прочетено пред спецсъда от един от адвокатите му – Константин Симеонов, по време на втория ден от разпоредителното заседание по делото.\r\n\tКато алтернативно искане, защитниците на Василев настояха съдия Виржиния Петрова поне да спре разглеждането на процеса, докато тече процедурата по екстрадацията му от Белград, поискана от прокуратурата. Същото поискаха и адвокатите на останалите подсъдими бивши шефове и служители в КТБ.\r\n\tПреди ден съдия Петрова успя да даде ход на делото от четвъртия опит, след като сръбските власти най-накрая успяха да връчат на Цветан Василев копие от обвинителния акт и призовка. Така, въпреки възраженията на защитата му, че Василев все още не е редовно призован, спецсъдът даде ход на процеса, въпреки че той продължава да е в Белград.\r\n\tСлед като в продължение на няколко часа изслуша всички искания и претенции на адвокатите на общо 18-имата подсъдими, съдия Петрова даде почивка преди да чуе и становището на спецпрокуратурата. След нея от държавното обвинение обаче поискаха повече време, за да обмислят позицията си. Затова и делото бе отложено за 27 март, когато се очаква да стане ясно дали делото ще продължи да се гледа, дали ще бъде спряно или дори прекратено и върнато на разслдващите за отстраняване на процесуални нарушения.\n\n\r\n\t\r\n\tВ писмото на Василев, прочетено в началот на заседанието от адвокат Симеонов, клиентът му категорично отхвърля обвиненията, повдигнати му задочно от спецпрокуратурата, и твърди, че по никакъв начин не е присвоявал пари, нито пък е ръководил престъпна група. По думите му обвинителният акт представлявал , насочен изцяло срещу кредитната дейност на КТБ, която била напълно законна.\r\n\t, допълва Василев.\r\n\tСпоред банкера вместо настоящите 18-има подсъдими, пред спецсъда трябвало да бъде изправена групата, отговорна за организираното разграбване на частната банка след затварянето ѝ на 20 юни 2014 г.\r\n\t, посочва Василев, очевидно визирайки депутата от ДПС и бивш негов бизнес партньор Делян Пеевски, както и главния прокурор Сотир Цацаров.\r\n\t\r\n\tОсвен писмото на Василев, Константин Симеонов представи пред съдия Петрова и редица процесуални нарушения, въз основа на които защитата иска и прекратяване на процеса. Една от най-фрапантните от тях е свързано със свалените обвинения срещу един от бившите изпълнителни директори на КТБ – Орлин Русев.\r\n\tПо думите на Симеонов спецпрокуратурата не е уведомила останалите обвиняеми, че от обвиняем Русев е станал просто свидетел. Въпреки че другите разследвани имат право да обжалват това постановление.\r\n\tДържавното обвинение дори не е изчакало изтичането на срока за влизане в сила на постановлението за прекратяване на делото срещу ексшефа на КТБ и директно е пристъпило към разпита му като свидетел. Така, според зьащитата, разследващите са нарушили Наказателно-процесуалния кодекс (НПК).\r\n\tДруг основен акцент в изказването на адвоката на Василев бе основният свидетел на спецпрокуратурата Бисер Лазов, сочен за дясна ръка на банкера преди срива на КТБ. Според защитата разследващите пренебрегнали множество конкретни данни за престъпления, извършени именно от Лазов.\r\n\tДругият адвокат на Василев – Лазар Карадалиев, пък посочи, че отсъствието на банкера от съдебната зала нарушава правото на защита на някои от останалите подсъдими, тъй като те ще отговарят за деяния, извършени в съучастие с него.\r\n\tОсвен това Карадалиев заяви, че в обвинителния акт нямало никакви конкретни факти как Василев е ръководил организираната престъпна група. За сметка на тоеа имало сериозни противоречия в обстоятелствената част на обвинението, свързани с механизма на присвояването.\r\n\tАдокатите на останалите подсъдими бивши кадри на КТБ застъпиха подобни аргументи пред спецсъда и на свой ред подкрепиха искането за прекратяване на делото. По-различно становище изразиха единствено защитниците на бившите подуправители на БНБ Цветан Гунев и Румен Симеонов. Защитата на Гунев подчерта, че той .\r\n\t\r\n\tОт своя страна адвокатът на Румен Симеонов – Петър Петков, претендира, че делото срещу клиента му би трябвало да е подсъдно на Софийския градски съд (СГС), а не на спецсъда. Причината е, че бившият подуправител на БНБ не е обвинен за участие в организирана престъпна група.\r\n\t, посочи адвокат Петков, настоявайки материалите за клиента му да бъдат отделени и изпратени на СГС.\r\n\tМажоритарният собственик на КТБ Цветан Василев бе задочно обвинен за създаване и ръководене на престъпната група, отговорна за присвояване на 2.559 млрд. лв, както и за общо 146 престъпления.\r\n\tРазследването продължи повече от 3 години, като през това време той се укри първо във Виена, а след това в Белград, твърдейки, че се страхува за живота си. През цялото време Василев даваше интервюта и разпорстраняваше отворени писма, в които обвиняваше депутата Делян Пеевски, главния прокурор Сотир Цацаров и премиера Бойко Борисов, че са отговорни за разграбването на банката.\r\n\tБанкерът дори потърси закрила от Държавния департамент на САЩ по т.нар. закон \"Магнитски\", ангажирайки по казуса световно известната юридическа компания \"JWI Inc.\" срещу 50 000 долара на месец. Целта на банкера беше американските му представители да подготвят документи, с които да убедят Вашингтон, че клиентът им несправедливо е подложен на наказателна репресия в България и да наложат санкции на Пеевски и Цацаров. Депутатът от ДПС на свой ред нае американската кантора \"Morgan Lewis Consulting\", за да го защитава във връзка със сигнала на бившия му бизнес партньор.", "date": "2018.02.28", "title": "Цветан Василев иска прекратяване на делото \"КТБ\", спецсъдът казва след месец"}
{"url": "http://www.mediapool.bg/zelena-svetlina-za-izgrazhdaneto-na-nauchni-tsentrove-za-130-mln-leva-news276163.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектите за центрове за върхови постижения, които ще се правят с близо 130 млн. лева по оперативната програма за наука и образование, трябва да приключат до декември 2023 г. Договорите с трите консорциума, които ще осъществяват проектите, бяха подписани в последния ден на февруари, съобщиха от ръководството на програмата.\r\n\tЦентровете са в областите \"Мехатроника и чисти технологии\", \"Информатика и ИКТ\" и \"Нови технологии в креативни индустрии\". Средствата по проектите ще са за ремонт и оборудване, провеждане на научни изследвания разпространение на резултатите от тях. Част от парите - общо около 27 млн. лева, са за строително-ремонтни дейности.\r\n\tЗасега по процедурата, която се точи повече от година, остават свободни 70 млн. лева от първоначално предвидения ресурс. Не е ясно за какво ще се използват те. Решението за това трябва да бъде взето от комитета за наблюдение на програмата.\r\n\tНай-спорният от трите проекта се оказа този за център в областта на креативните и рекреативните индустрии. Той е на консорциума \"Наследство БГ\" с бюджет от 29.7 млн. лв. Партньори по проекта са няколко университета и регионалният исторически музей в София.\r\n\tПредложението стана популярно, тъй като предвижда наука да се прави в изоставената от години минерална баня в кв. \"Овча купел\". Това доведе до критики, че вместо за наука парите ще отидат за ремонт на зданието. Според кратката информация за проекта по него са предвидени общо 6.1 млн. лева за строително-ремонтни работи. Не е ясно колко точно са за банята в \"Овча купел\", тъй като освен тази сграда, ще се ремонтира и здание на ул. \"Ген. Гурко\" 7, както и бившият ресторант \"Яйцето\" в Ректората на Софийския университет.\r\n\tВ зданията трябва да има няколко научни института, конферентни зали, център за продължаващо образование, учебни зали, както и лаборатории \"Виртуална реалност\", \"Интеграционен портал\", \"Анализ, дигитализация и реставрация на аудиовизуално наследство\", \"Социални иновации, рекреативен хюмън дизайн и нишов туризъм\", \"Документално наследство\", Центъра по археометрия с лаборатория по консервация и реставрация и други.\r\n\t\"Проектът е във връзка с укрепване на инфраструктурата, необходима за научноизследователска и иновационна дейност на съвременно ниво, която стимулира повишаване капацитета за високи достижения в тематични области, които са от интерес за страната и Европа. Насочен е към следните целеви групи: изследователи, предприемачи, иноватори, преподаватели, докторанти, постдокторанти, млади учени, специализанти, участници в научни изследвания, студенти, ученици\", пише в описанието му.\r\n\tС бюджет от 29.8 млн. лева е друг проект с водещ партньор Софийският университет. Той е за център по информатика и информационни и комуникационни технологии. В него участват още Техническия университет – София, Шуменския, Русенския и Бургаския университет. Парите за строително-ремонтни работи по него са 9 млн. лева.\r\n\tОсновната част от тях ще отидат за изграждането на научно-изследователски лабораторен корпус в кампуса на Софийския университет в кв. \"Лозенец\". В нея ще има три лаборатории - Open Data services for citizens (услуги за граждани от типа отворени данни), Internet of Things in Smart cities (интернет на нещата в умните градове) и Data Science, както и Високотехнологично интегриращо инфраструктурно звено, осигуряващо мрежи за съхранение на данни (SAN), разпределени изчисления и технологични услуги.\r\n\tВ партньорските университети е предвидена модернизация на съществуващи сгради.\r\n\tБлизо 69.2 млн. лева ще бъдат вложени в \"Национален център по мехатроника и чисти технологии\". Водещият партньор по проекта е Институтът по обща и неорганична химия към БАН. Той ще работи заедно с още няколко института на академията, както и със Софийския университет, техническите университети в София, Варна и Габрово и Химикотехнологичния и металургичен университет.\r\n\tЦелта е да се обособят \"три научни изследователски кампуса, екипирани с модерна научна апаратура, позволяваща провеждането на висококачесствени научни изследвания в областта мехатроника и чисти технологии\".\r\n\tНад 11.64 млн. лева от парите по проекта ще са за строително-монтажни работи. Ще се правят лаборатории в три основни кампуса - на БАН, в този на Софийския университет в кв. \"Лозенец\" и в базата на Техническия университет в София. Предвиден е основен ремонт на съществуващи сгради. В кампусите на БАН и на Техническия университет - София ще бъдат изградени по 18 нови лаборатории, а на територията на Софийския университет - 10.\r\n\tЩе се разширят 15 лаборатории на институти на БАН. Частично ще се ремонтират сгради в Пловдив, Варна и Габрово.", "date": "2018.02.28", "title": "Зелена светлина за изграждането на научни центрове за 130 млн. лева"}
{"url": "http://www.mediapool.bg/balgarska-kompaniya-stava-partnyor-na-yuber-v-rumanski-proekt-news276162.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарската компания за електромобилност \"Елдрайв\" става партньор на \"Юбер\" (UBER) в проекта \"Юбер Грийн\" (UBERGreen) в Румъния. Новият проект е бил обявен на пресконференция в Букурещ, съобщиха от \"Елдрайв\".\r\n\tКолите в този сегмент ще са изцяло електрически. Българската компания е избрана като партньор за доставката на електромобилите и вече се е заела с изграждане на инфраструктура от зарядни станции в Букурещ и големите градове в Румъния.\r\n\tПървите 20 електромобила за новата услуга вече са оперативни, като \"Елдрайв\" ги предоставя на шофьорите в \"Юбер\".\r\n\t\"Това партньорство е от основно значение за регионалното присъствие на \"Елдрайв\", коментира Мартин Заимов, управител на румънския офис на компанията.\r\n\t\"Започваме с 20 електромобила, но се надяваме бройката им да достигне няколко стотин коли в много кратки срокове. Освен автопарка от електромобили ще изградим и мрежа от зарядни станции в Букурещ и големите градове в Румъния, която адекватно да обезпечи придвижването с електромобил\", допълни Заимов-\r\n\t\"Елдрайв\" вече е в напреднал етап на изграждането на мрежа от зарядни станции с национално покритие в България. В края на миналата година компанията подписа стратегическо споразумение с \"Шел България\" за изграждане на бързозарядни станции на 16 обекта от търговската мрежа на \"Шел\" (Shell). Това партньорство направи \"Елдрайв\" най-големият оператор на инфраструктура за зареждане на електрически автомобили в България и единственият оператор с национално покритие. В мрежата на компанията има над 100 точки за зареждане в страната, а първата зарядна станция на \"Елдрайв\" в Румъния вече е факт.\r\n\t\"еМобилити интернешънъл\" АД е компанията, която оперира под бранда \"Елдрайв\" на територията на Югоизточна Европа. Дружеството изгражда и управлява инфраструктура от зарядни станции за електромобили и предлага гъвкави схеми за краткосрочно и дългосрочно наемане на електромобили.\r\n\tВ края на  компанията пусна първата у нас услуга за ползване на електромобили под наем в София.\r\n\t\"еМобилити интернешънъл\" притежава над 100 електроавтомобила у нас. Плановете на дружеството са до края на годината му автопарка да достигне над 200 автомобила и да бъдат изградени над 300 точки за зареждане на електромобили в България и региона.\r\n\tДружеството \"еМобилити интернешънъл\" е основано през август 2014 г. от Меглена Русенова и Румелина Дърменска. С днешна дата най-голям акционер в компанията е основаният в Люксембург фонд за рискови инвестиции \"Ню Юръп Венчър Екуити ІІ Ес Си Ей СИКАР\". Останалите акционери са \"Алфа Финанс Холдинг\", Меглена Русенова, Константин Ненов и Мартин Заимов, показва справка в Търговския регистър.", "date": "2018.02.28", "title": "Българска компания става партньор на \"Юбер\" в румънски проект"}
{"url": "http://www.mediapool.bg/sotsiologichesko-prouchvane-sochi-eroziya-v-predninata-na-fides---partiyata-na-orban-news276164.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодкрепата сред избирателите за управляващата в Унгария дясна партия Фидес спада през февруари до 29 процента при 32 на сто месец по-рано. Фидес обаче все още е фаворит да спечели изборите на 8 април. Това сочи проучване на унгарския социологически институт \"Републикон\", цитирано от Ройтерс.\r\n\t \r\n\tПартията на премиера Виктор Орбан Фидес се стреми към трети пореден управленски мандат и води кампания с послание срещу имиграцията.\r\n\t \r\n\tСпоред проучването на \"Републикон\", което беше публикувано в сряда от сайта 24.hu, националистическата опозиционна партия \"Йоббик\" прибавя 1 процентен пункт и сега има 12 процента.\r\n\t \r\n\tДруго изследване, на института \"Завец\", също показва лек спад в подкрепата за Фидес през февруари, а според проучвания на проправителствените аналитични центрове \"Незьопонт\" и \"Сазадвег\" равнището й е непроменено.\r\n\t \r\n\tВ неделя Фидес претърпя неочакван неуспех на изборите за кмет на южния град Ходмезьовашархей, на които подкрепян от опозицията независим кандидат с лекота победи кандидата на управляващата партия.", "date": "2018.02.28", "title": "Социологическо проучване сочи ерозия в преднината на Фидес - партията на Орбан"}
{"url": "http://www.mediapool.bg/podozreniya-za-izmama-svarzana-s-kandidatura-na-tramp-za-nobelovata-nagrada-za-mir-news276165.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНорвежкият Нобелов институт съобщи в сряда, че внася жалба в полицията, след като е получил очевидно фалшифицирана номинация на Доналд Тръмп за Нобеловата награда за мир, предаде Франс прес\r\n\t \r\n\t\"Имаме основания да смятаме, че кандидатурата на Тръмп, която получихме, е била фалшифицирана\", каза директорът на института Олаф Ньолстад. Той не съобщи повече подробности.\r\n\t \r\n\tВсяка година кандидатури за Нобеловата награда за мир се внасят в института до 31 януари. Само определени личности имат правото да предлагат имена на кандидати. Предложенията могат да се правят от парламентаристи и министри, от бивши лауреати, от някои университетски преподаватели. Списъкът се пази в тайна най-малко 50 години.\r\n\t \r\n\tНо в началото на месеца Институтът за изследване на мира в Осло каза, че сред предложените кандидати бил и сегашният обитател на Белия дом, който бил предложен за отличието заради \"неговата идеология за мир чрез силата\". Предполага се, че кандидатурата е била внесена както и миналата година от американец, който не искал да разкрива публично самоличността си, обяви Институтът за изследване на мира в Осло. Той е независима организация, но следи отблизо въпросите, свързани с предложените кандидати за Нобеловата награда за мир и прави отчет на обявените публично номинации.\r\n\t \r\n\tСпоред Норвежкия Нобелов институт обаче всичко показва, че номинацията на Тръмп е направена от човек, който е виновен в узурпиране на самоличност, за да й придаде легитимност.\r\n\t \n\n\r\n\tНорвежкият Нобелов институт уточнява, че е получил тази година 329 кандидатури за Нобеловата награда за мир. Имената на лауреата или на лауреатите ще бъдат обявени в началото на октомври.", "date": "2018.02.28", "title": "Подозрения за измама, свързана с кандидатура на Тръмп за Нобеловата награда за мир"}
{"url": "http://www.mediapool.bg/sedem-sa-kandidatite-za-izgrazhdane-na-esti-za-1-mln-lv-news276166.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем кандидати подадоха оферти за изграждане на Единната система за туристическа информация (ЕСТИ) с прогнозна стойност 1 млн. лева без ДДС.\r\n\tТова стана ясно при отваряне на предложенията им, съобщиха от Министерството на туризма без да посочват имената на участниците. Те ще станат ясни при отварянето на ценовите им предложения, уточниха от ведомството.\r\n\tЕдинната система за туристическа информация, която е обещание на министъра на туризма Николина Ангелкова от предишния й мандат, има за цел да свърже регистрите на хотелите с НАП, МВР и общините.\r\n\tПо процедура сега предстои да бъде направен преглед на документите за допустимост, а след това да се разглеждат техническите оферти. Ценовите предложения ще бъдат отворени само на тези кандидати, които отговарят на изискванията.\r\n\tИзбраният изпълнител ще има срок от 6 месеца да изгради и въведе в експлоатация единната система.\r\n\tЕСТИ ще свърже в реално време регистрите на хотелите с Министерството на туризма, Министерството на вътрешните работи, Националната агенция за приходите и общините.\r\n\tСистемата ще оптимизира събираемостта на постъпленията от туристическата дейност. Очаква се ЕСТИ да допринесе за по-голяма сигурност и за ограничаване на сивия сектор в туризма.", "date": "2018.02.28", "title": "Седем са кандидатите за изграждане на ЕСТИ за 1 млн. лв."}
{"url": "http://www.mediapool.bg/premierat-sabra-lekarite-nzok-i-darzhavata-v-edin-otbor-sreshtu-krazhbite-news276140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният рамков договор, който регламентира правилата и цените, по които здравната каса ще плаща медицинските услуги през тази година, беше подписан в сряда следобед в Министерството на здравеопазването след продължила няколко седмици игра на нерви.\r\n\tВ последния възможен ден за подписването проблемът бе поет на ръчно управление от премиера Бойко Борисов, който се срещна със здравния и финансовия министър и с ръководствата на съсловните организации на лекарите и зъболекарите и по-късно в сряда се стигна до щастливата развръзка и подписването.\r\n\tСлед срещата стана ясно, че премиерът е заръчал на медиците да се включат в контрола по изразходването на бюджета на касата, който тази година е увеличен с 400 млн. лева и достигна 3.8 млрд. лева.\r\n\tБорисов призова лекарите заедно с държавата и касата да са в един отбор срещу .\r\n\t \r\n\t\n\n\r\n\tАнаниев от своя страна заяви, че в последните дни е имал тежки разговори с Борисов и финансовия министър Владислав Горанов и е успял да ги убеди, че екипът на здравното министерство има план, така че да не допусне здравната каса да изпадне във финансови затруднения до края на годината.\r\n\tПо думите му това са били .\r\n\tОтносно дълговете на НЗОК към чуждите здравни каси в размер на 271 млн., които предизвикаха конфликт между Ананиев и управителя на касата Камен Плочев, прераснал в управленска криза, здравният министър обяви, че има готово решение.\r\n\tДо 15 май ще бъде направено разсрочване на задълженията, чиито падежи са през тази година и НЗОК ще обслужва дълговете си в рамките на предвидения бюджет от 73 млн. лева, обясни Ананиев. Той отново увери, че тези дългове по никакъв начин не засягат постигнатите договорки с лекарите.\r\n\t\r\n\tБезспорно най-голямата заслуга на новия рамков договор е предвиденото увеличение на цените на 130 или близо половината от клиничните пътеки, по които НЗОК плаща на болниците.\r\n\tСлед подписването Ананиев съобщи, че за някои от тях увеличението достига до 450 лева.\r\n\tТой отчете, че с увеличението е изпълнен ангажиментът към закъсалите общински болници да се вдигнат цените на пътеките, по които работят. Нараснали са и парите за детското и майчино здравеопазване, превенция, профилактика, долекуване, за личните лекари, заяви Ананиев. Предвидени са и средства за зъбни протези на възрастните хора между 65 и 69 години.\r\n\tПо думите му тези договорки ще имат сериозни положителни последици за здравния сектор и, макар, че това не е най-добрият договор и има какво още да се желае,той е по-добър от съществуващия и го надгражда.\r\n\t\r\n\tАнаниев също коментира, че ключовите думи за този договор са \"контрол\" и \"дисциплина\".\r\n\t, каза Ананиев.\r\n\t, заяви Ананиев.\r\n\t\r\n\tПо-рано на срещата със съсловните организации премиерът Бойко Борисов е призовал лекарите да бъдат партньори в контрола на парите, които се дават за здравеопазване.\r\n\t, се е обърнал премиерът към лекарите в началото на срещата.\r\n\t, коментира Борисов.\r\n\t, коментира премиерът.\r\n\t\r\n\tПроблемът с дълга към чуждите каси стана причина за конфликт между Ананиев и управителя на НЗОК проф. Камен Плочев, който преди десетина дни поиска от депутатите актуализация на бюджета на НЗОК, а здравният министър му поиска оставката, обвинявайки го в серия от лъжи и нарушение на процедурите.\r\n\tСкандалът прерасна във властова криза в здравната каса, тъй като стана ясно, че оперативното ръководство в лицето на Плочев работи при пълна липса на координация с Надзорния съвет, в който влизат представители на държавата, работодателите, синдикатите и пациентските организации и който взима всички важни решения за финансирането на здравната система.\r\n\tВ разгара на скандала Плочев излезе в болничен, което допълнително задълбочи властовата криза в касата и съдбата на управителя засега остава неясна.\r\n\tЗаради изясняването на проблема с дълговете към чужди каси Надзорният съвет остави за последния възможен момент взимането на решението за подписването на рамковия договор, в който тази година за първи път от над 10 години насам е предвидено увеличение в цените на половината клинични пътеки, по които НЗОК плаща на болниците.\r\n\tМиналата седмица финансовият министър Владислав Горанов настоя НРД да не се подписва до изясняване на мащаба на дълговете към чуждите каси, като така поскъпването на пътеките стана заложник на възникналия конфликт.\r\n\tТова изнерви лекарското съсловие, което заплаши с протести, ако подписването на договора пропадне. \r\n\tВ сряда след подписването от Българския лекарски съюз и Българския зъболекарски съюз изразиха удовлетвореност от постигнатите договорки в трудните преговори и благодариха на всички участници в тях.", "date": "2018.02.28", "title": "Премиерът събра лекарите, НЗОК и държавата \"в един отбор срещу кражбите\""}
