{"url": "http://www.mediapool.bg/sofiyantsi-i-rusentsi-protestiraha-sreshtu-mrasniya-vazduh-news275112.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tДесетки граждани на София скандираха пред Столичната община в понеделник вечерта \"Искаме да дишаме\" в знак на протест срещу мръсния въздух. По същото време и в Русе на централния площад се събраха недоволни от качеството на въздуха в града.\r\n\tОсновна част от участниците в софийския протест бяха от кварталите \"Красна поляна”, \"Западен парк” и \"Овча купел”, които през зимата дишат вреден за здравето въздух заради изгаряне на боклуци в махалите. От общината обаче твърдят, че, например, във Виетнамските общежития не се горят стари дрехи или гуми.\r\n\tШествието, чиято крайна цел е НДК, беше водено от транспарант с надпис \"Не на въздушния геноцид”, някои от участниците в протеста скандираха \"Оставка\", предаде бТВ.\r\n\tПо-рано през деня скулптури в София се оказаха с маски на лицата. Не е ясно кой е автор на тази форма на протест, но очевидно акцията е свързана с гражданския протест.\r\n\tМеждувременно по време на  21-вия Европейски форум по екоиновации за качество на въздуха, който започна в София, екоминистърът Нено Димов отново обеща от новия отоплителен сезон наесен да се въведат стандарти за качеството на използваните в бита въглища, които ще ограничат съдържанието на пепел и сяра в тях.\r\n\tДимов припомни и че от втората половина на годината общините, които имат проблеми с въздуха ще могат да кандидатстват с проекти за въвеждане на мерки за опазване на въздуха, като предвидените за целта средства са 111 милиона лева.", "date": "2018.02.05", "title": "Софиянци и русенци протестираха срещу мръсния въздух"}
{"url": "http://www.mediapool.bg/sasht-zapochnaha-da-namalyavat-voenniya-si-kontingent-v-irak-news275148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъоръжените сили на САЩ започнаха да намаляват числеността на своя контингент в Ирак, предаде Ройтерс, като се позова на говорител на иракското правителство.\r\n\t \r\n\tТой отбеляза, че това е станало, след като Ирак обяви победа над групировката \"Ислямска държава\".\r\n\t \r\n\t\"Координацията продължава, за да бъде запазена (американската) помощ за иракските сили в съответствие с техните изисквания\", допълни цитираният иракски правителствен говорител.\r\n\t \r\n\tМиналата година иракските правителствени сили, подпомагани от оглавяваната от Съединените щати коалиция, си върнаха всички територии в страната, превзети от джихадистите през 2014 и 2015 г., припомня Ройтерс.\r\n\t \n\n\r\n\tПрез юли, в разгара на битката за Мосул, втория по големина град в Ирак, САЩ имаха над 5500 военни в страната. Това бяха около половината от силите на коалицията в Ирак.\r\n\t \r\n\tГоворител на коалицията, оглавявана от Съединените щати, отказа да потвърди или да отрече съобщението, че е започнало намаляване на числеността на американския контингент.\r\n\t \r\n\t\"Възнамеряваме да публикуваме официално съобщение, когато (изтеглим нашите) сили\", каза полковник Райън Дилън.\r\n\t \r\n\tТой отбеляза, че продължаването на \"присъствието на коалицията ще зависи от условия\" и ще бъде \"пропорционално на необходимостта и в координация с иракското правителство\".", "date": "2018.02.05", "title": "САЩ започнаха да намаляват военния си контингент в Ирак"}
{"url": "http://www.mediapool.bg/simpatizanti-branyat-kmeta-na-septemvri-pred-spetssada-news275116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tНов протест в защита на заподозрения в корупция кмет на Септември Марин Рачев се събра в понеделник. За разлика от предишните подобни прояви, които бяха в Септмври, този път симпатизантите му дойдоха пред сградата на специализирания наказателен съд, който в това време разглежда искането на прокуратурата за отстраняване на Рачев и подчинения му Станой Милов.\r\n\tПротестиращите настояват, че кметът е невинен и обвиненията срещу него трябва да бъдат свалени. Основателността на обвиненията му обаче не е предмет на обсъждане в заседанието на магистратите.\r\n\tВ съдебната зала присъстват и представители на Инициативния комитет \"За Септември\", по чиито сигнали започва разследването срещу Рачев.\r\n\tМарин Рачев стана първият задържан при акция с участието на новосформираната Комисия за противодействие на корупцията и отнемането на незаконно имущество миналата седмица. Според прокуратурата той е развил корупционна схема в общината, включвайки в нея редица свои роднини, които формално представляват негови фирми в сделки за обществени поръчки.\r\n\tКметът получи две обвинения – за умишлена безстопанственост и за сключване на неизгодни сделки. Според предварителните сметки на разследващите с действията си той е нанесъл на общината щети за около 13 млн. лева.\n\n\r\n\tВъпреки тежките обвинения, спецпрокуратурата така и не поиска постоянен арест за Рачев, а го пусна на свобода срещу парична гаранция от 250 000 лева. Обвиняемият на свой ред внесе в спецсъда жалба срещу размера на гаранцията.\r\n\tПротести в защита на Рачев последваха след акцията на разследващите. Първо те се събраха пред сгрдата на общината в Септември, а в неделя блокираха за около час главния път Пазарджик – Велинград, като пресичаха непрекъснато пешеходна пътека. По време на своеобразния флашмоб бе обявено, че съмишлениците на Рачев започват да събират пари, за да покрият гаранцията му.", "date": "2018.02.05", "title": "Симпатизанти бранят кмета на Септември пред спецсъда"}
{"url": "http://www.mediapool.bg/raianear-otkriva-baza-v-burgas-i-puska-nov-polet-sofiya---akaba-news275143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Райънеър\" открива през март четвъртата си база у нас – в Бургас и пуска нова линия София – Акаба (Йордания) с два полета седмично от октомври. Това съобщи нискотарифният авиопревозвач, който стъпи на българския пазар през 2010 г. първо в Пловдив. През 2016 г. откри и базата си в София, а в края на миналата година и във Варна.\r\n\tБилетите за новата дестинация от българската столица до известния курорт на Червено море в Йордания ще бъдат пуснати в продажба до края на февруари. Ежегодно Акаба приема хиляди туристи, привлечени от плажовете, топлите води, които са подходящи за гмуркане и са осеяни с над 140 вида корали и около 40 вида морски животни, които се срещат само в този залив.\r\n\tАвиобазата на ирландския превозвач в Бургас ще бъде 87-та за \"Райънеър\".\r\n\tАвиокомпанията отчете силно трето тримесечие на финансовата 2017 г. (октомври – декември), въпреки натиска на който беше подложена от страна на пилотите, които настояваха за увеличаване на заплатите и повече почивки, което доведе до отмяна на хиляди полети.\r\n\tТака за периода октомври – декември 2017 г. \"Райънеър\" има 12% ръст на печалбата на годишна база до 106 млн. евро. Средната цена на един самолетен билет е паднала с 4 на сто до 32 евро за билет в едната посока. Превозените пътници са с 6 на сто повече и са достигнали 30.4 милиона. Нарастване е отчетено и на коефициента на натоварване на самолетите - 96% или ръст от 1 на сто. В същото време компанията е успяла да намали общо разходите си с един процентен пункт, въпреки по-скъпото гориво.\r\n\tИзпълнителният директор и мажоритарен собственик на \"Райънеър\" Майкъл О'Лиъри коментира, че най-голямото предизвикателство са били преговорите с пилотите и признаването на правото им да членуват в синдикати. Пред финализиране е първото споразумение със синдикатите на пилотите във Великобритания, от където е една четвърт от екипажите на \"Райънеър\". Подписването на споразумението няма да се отрази на нивото на обслужване на клиентите и да увеличи разходите на авиокомпанията, заради възможностите за растеж на пазарите във Франция и Скандинавия, каза Майкъл О'Лиъри. От отчета на компанията излиза, че по-високите заплати на персонала през втората половина на миналата година са стрували 45 млн. евро. Отделно компанията е платила 261 млн. евро за да изпълни регулации на ЕС.\r\n\t\"Брекзит\", покачващите се цени на горивата и увеличаването на разходите за възнаграждения на персонала са предизвикателствата, пред които са изправени всички авиокомпании в момента. Това ще останат основните проблеми и през 2018 г., които ще се отразят на цените на превозвачите. Тези предизвикателства поставят под натиск цените на самолетните билети, се казва съобщението на \"Райънеър\".\r\n\tАвиокомпанията прогнозира ръст на пътниците си с 6 на на сто до 138 милиона през новата финансова година (април 2018 г. - март 2019 г.). Предвижда се още допълнително увеличение на разходите за гориво с над 300 млн. евро, заради поскъпването на петрола. Допълнително трябва да се прибавят и около 100 млн. евро към средствата за персонал, заради увеличаването на заплатите на пилотите с една пета годишно.\r\n\tРазходите за персонал възлизат на 10% от общите разходи на \"Райънеър\" за миналата година. От компанията твърдят, че няма да позволят производителността им да намалее.\r\n\tУвеличението на заплатите и поскъпването на горивото ще бъдат компенсирани частично с по-икономични и големи самолети. До април 2019 г. трябва да бъдат доставени нови 210 самолета \"Боинг 737-MAX-200\".\r\n\t\"Райънеър\" отчита и подписан 10-годишен договор за поддръжка на машините, които ще доведат до значителни годишни спестявания. Закупуването на нови симулатори за обучение на пилоти пък ще удвои броят им през следващите 3 години. Така авикомпанията се надява да реши проблема с недостига на работна ръка и исканията за по-високи заплати на персонала.\r\n\tЛипсата на яснота по отношение на \"Брекзит\" държи под натиск тарифите и ценообразуването по маршрутите от и до Великобритания. Остава рискът от сериозно прекъсване на полетите между Обединеното кралство и ЕС от април 2019 г., освен ако не е налице двустранна или преходна договореност между Великобритания и ЕС преди септември 2018 г., предупреждават от \"Райънеър\".\r\n\tАвиокомпанията смята, че британското правителство продължава да подценява вероятността от сривове на въздушния транспорт. За това \"Райънеър\" са подали молба за получаване на сертификат за въздушен оператор в Обединеното кралство (\"САО\"), като част от плановете за извънредни ситуации след напускането на Великобритания на ЕС през март 2019 г. Превозвачът се надява да получи сертификата до септември 2018 г.\r\n\tЗа да се застраховат от евентуални неуредици, от \"Райънеър\" вече обявиха, че ще продават билетите си за 2019 г. с клауза \"Брекзит\". Това означава, че резервациите на клиентите им няма да са валидни, ако  между Великобритания и Европейският съюз не бъде решен до излизането на страната.\r\n\t\"Райънеър\" компенсира неяснотите от \"Брекзит\" и поскъпването на горивата и разходите за труд с разширяването на портфолиото от услуги, които предлага. Приходите от допълнителни услуги на авиокомпанията са се увеличили с 12% за година. Услугата My Ryanair е на път да достигне до 40 млн. потребители през март 2018 г. Все повече клиенти избират тарифи \"Плюс\", запазени места за сядане и приоритетно качване. Неотдавна авиокомпанията пусна и туристически места за настаняване. През ноември беше откри и нов офис в Мадрид, в който ще бъдат наети до 250 висококвалифицирани ИТ специалисти през следващите 18 месеца.\r\n\tОт авиокомпанията посочват, че приключването на финансовата година (в края на март 2018 г.) с оборот от 1.4 млрд. - 1.45 млрд. евро в голяма степен зависи от непредвидени събития в областта на сигурността, отношенията със синдикатите и затваряне на резервациите за Великден.", "date": "2018.02.05", "title": "\"Райънеър\" открива база в Бургас и пуска нов полет София - Акаба"}
{"url": "http://www.mediapool.bg/mazh-be-prostrelyan-pri-opit-da-pronikne-sas-sabya-v-prezidentskiya-dvorets-v-iran-news275144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъж бе прострелян в крака и задържан при опит да проникне със сабя в президентския дворец в Иран, предадоха световните агенции, като се позоваха на местни медии.\r\n\t \r\n\t35-годишният нападател успял да премине през първия от няколкото контролно-пропускателни пункта, преди да бъде неутрализиран. Мъжът е настанен в болница.\r\n\t \r\n\tПодробности за неговото състояние или мотиви не бяха съобщени.\r\n\t \r\n\tСпоред агенция Тасним обаче мъжът бил облечен в бяло - символ на готовността му да жертва живота си.\r\n\t \r\n\tНе е ясно дали иранският президент Хасан Рохани е бил в комплекса в центъра на столицата Техеран по време на инцидента.", "date": "2018.02.05", "title": "Мъж бе прострелян при опит да проникне със сабя в президентския дворец в Иран"}
{"url": "http://www.mediapool.bg/200-balgarski-i-maltiyski-firmi-se-sreshtnaha-na-biznes-forum-news275150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 150 български и към 50 малтийски компании от различни бизнес сектори – от образование до строителство и финансови услуги, се срещнаха по време на двустранен бизнес форум, организиран в София и подкрепен на най-високо политическо равнище – от президентите на България Румен Радев и на Малта Мари-Луиз Колейро Прека. Г-жа Прека и водена от нея делегация са на официално посещение у нас.\r\n\tИма огромен неизползван потенциал за развитие на двустранните отношения между България и Малта, заяви по време на бизнес форума Румен Радев. \"Но този форум е доказателство, че когато между страни има ефективни и регулярни отношения на най-високо политическо ниво, те дават импулс и за ефективно сътрудничество във всички останали направления\", убеден е държавният глава.\r\n\tСтокообменът между България и Малта през 2016 г. възлиза на 58 млн. евро, а за първите девет месеца на 2017 г. е в размер на 22 млн. евро, заяви министърът на икономиката Емил Караниколов. За последните 20 години – от 1996 г. до 2016 г., преките инвестиции на Малта в България са в размер на 285 млн. евро, а страната е на 22-ра позиция на инвеститорите у нас, посочи още министърът.\r\n\tТой представи пред малтийския бизнес преимуществата на инвестирането у нас, сред които са политическата, макроикономическата и фискалната стабилност, ниският корпоративен данък в размер на 10%, усилията за стимулиране на инвестициите и намаляването на административната тежест.\r\n\tМинистърът на външните работи и търговията на Малта Кармело Абела пък заяви, че е доволен от увеличения туристически поток между двете държави, който се е удвоил от 2012 г. насам.\r\n\t\"Посланието ни към българските предприемачи е, че чрез тези връзки и форум, вие ще разберете, че бизнес общността в Малта, е изключително разнообразна. Тук сме, за да споделим идеи и опит\", каза Абела.\r\n\tРумен Радев посочи, че мост между двете държави са и българите, живеещи в Малта – около 7000 души.\r\n\t\"Свързаността между България и Малта е много важна - за бизнеса, за туризма, за културните връзки\", заяви от своя страна малтийският президент. И Малта, и България имат практически еднакви бизнес модели, добави тя и отбеляза, че се надява превозвачът \"България ер\" също ще види потенциала.\r\n\tСлед края на форума бяха подписани 4 споразумения и сътрудничество между България и Малта.\r\n\tОсновните теми, които двамата президенти са обсъдили на двустранната си среща, са финансовите услуги, образованието, здравеопазването, туризмът, логистиката и миграцията.\r\n\tДвамата президенти са обсъдили и мигрантската криза.\r\n\tТрайно решаване на мигрантската криза е възможно само чрез по-голяма сигурност и стабилизиране на районите, откъдето пристигат мигрантите. Политиката на отворени врати докара не толкова големи проблеми на Европа, колкото огромни проблеми в държавите, откъдето тръгват мигрантите, посочи българският президент. Предлагайки социална сигурност тук в Европа на милиони хора от проблемните региони, те престават да мислят за бъдещето на своите страни и мислят единствено как да дойдат тук в Европа. Трябва да мислим за стабилизиране на проблемите региони, хората трябва да знаят, че имат бъдеще у дома. Европа не трябва да се превръща в крепост, а да помага на държавите от Африка и Близкия Изток, заяви Румен Радев.\r\n\tМигрантите наистина не намират реализация в страните си, съгласи се с Радев Мари-Луиз Колейро Прека. Ако искаме да постигнем истински успех, а не само да оказваме помощ и благотворителност, трябва да разглеждаме проблема от всички негови страни, каза още тя.", "date": "2018.02.05", "title": "200 български и малтийски фирми се срещнаха на бизнес форум"}
{"url": "http://www.mediapool.bg/zalicheni-sa-18-turisticheski-firmi-news275151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистерството на туризма заличи 18 дружества, регистрирани като туроператори и туристически агенти от Националния туристически регистър.\r\n\tТова става със заповед на министъра на туризма Николина Ангелкова по мотивирано предложение на Експертната комисия по регистрация на туроператори и туристически агенти. В средата на януари те  общо 118 оператора, основно заради липса на задължителната застраховка.\r\n\tСега се заличава дейността на 18 от туроператорите, защото удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено, съответно дружеството няма право да извършва туроператорска и/или турагентска дейност, посочват от Министерството на туризма.\r\n\tСъс заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска или туристическа агентска дейност, считано от датата на издаване на настоящата заповед.\r\n\tЗаличените дружества няма да бъдат премахнати от Националния туристически регистър, но ще бъде отразена заповедта за заличаването им. Така потребителите ще получават информация дали туроператорът и турагентът са коректни и извършват дейност, спазвайки Закона за туризма.\r\n\tОбщо всички регистрирани туроператори са 3311.\r\n\tПрез 2017 г. общо издадените заповеди за прекратяване на дейността по искане на самия туроператор са седем, като шест от тях са постъпили само през декември.\r\n\tПрез 2016 г. двама туроператори са прекратили по свое желание дейността си.", "date": "2018.02.05", "title": "Заличени са 18 туристически фирми"}
{"url": "http://www.mediapool.bg/vodeshta-predstavitelka-na-italianskata-desnitsa-agitira-za-povishavane-na-razhdaemostta-news275146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато през 2016 г. бременната в седмия месец Джорджа Мелони предложи да се бори за поста кмет на Рим, нейният съюзник Силвио Берлускони й каза, че една майка не би могла да върши такава трудна работа.\r\n\t \r\n\tВъпреки всичко тя се кандидатира и загуби - донякъде защото нейните съюзници консерваторите я изоставиха.\r\n\t \r\n\tДве години по-късно те отново се обединиха, след като встъпиха в дясноцентристка коалиция за парламентарните избори на 4 март. Мелони настоява програмата им да включва и мерки за подпомагане на работещите майки и за насърчаване на хората да имат деца.\r\n\t \r\n\tНейната партия \"Италиански братя\", която води началото си от постфашисткото Италианско социално движение, е малък, но изключително важен компонент в тази коалиция, сочена от социологическите проучвания за фаворит да спечели изборите, но най-вероятно без да постигне работещо мнозинство.\r\n\t \r\n\t\"Първото нещо, което поискахме, беше да се изработи широкообхватен план за устойчива раждаемост и стимулиране на хората да стават родители, което е и сред приоритетите в нашата програма\", заяви в интервю за Ройтерс Мелони, единствената жена, която ще бъде начело на някоя от водещите партии по време на изборите.\r\n\t \n\n\r\n\t\"Прекалено много жени трябва да избират между това да бъдат майки и да работят.\"\r\n\t \r\n\tОткакто преди десет години стана най-младият министър в историята на Италия, 41-годишната Мелони пропагандираше твърдолинейни десни и националистически виждания, събрани в политическа програма под надслов \"Италианците на първо място\".\r\n\t \r\n\tТя отстоява становището, че ако раждаемостта в Италия продължи да намалява, след 30 години над 35 процента от населението ще бъде над 65-годишна възраст и един от стълбовете на третата по големина икономика в еврозоната, социалната система, няма да може да се справи с това.\r\n\t \r\n\t\"Ако с такъв вид дискриминация може да се сблъска жена като мен, която разполага с възможности, и може да се самоорганизира, когато стане майка, представете си как ще стоят нещата с някое момиче, работещо на временен договор в колцентър\", каза Мелони по време на кампанията си за кмет, докато беше бременна.\r\n\t \r\n\tПартия \"Италиански братя\", която според социологическите проучвания има подкрепа от около 5 процента, е по-малкият партньор в коалиция с формацията на Берлускони \"Напред, Италия\" и крайнодясната Северна лига.\r\n\t \r\n\tЛичният рейтинг на Мелони далеч изпреварва този на партията й - той е над 20 процента и в някои проучвания горе-долу е изравнен с този на нейните съюзници в коалицията.\r\n\t \r\n\tТя е борбен и пламенен оратор, атакува имиграцията и глобализацията и говори по начин, който намира отглас сред работническата класа. Мелони е родена и израснала в работнически квартал на Рим.\r\n\t \r\n\tТя говори с гордост за опита си в италианската десница, подчертавайки, че е родена десетилетия след края на диктатурата по време на войната.\r\n\t \r\n\tМелони отстоява тезата, че италианците трябва да имат предимство пред имигрантите при достъп до социалната система и например предлага да се премахнат таксите в детските градини като мярка да се насърчи раждаемостта. Между 2008 и 2016 г. ражданията в Италия са спаднали със 100 000.\r\n\t \r\n\tПолитическите възгледи на Мелони са сходни с тези на лидера на Северна лига Матео Салвини, но докато електоралната база на СЛ е в индустриализирания север, \"Италиански братя\" са по-силни в централните части на Италия и в по-слабо развития Юг, за който партията предлага специален план за инвестиции, предвиждащ данъчни ваканции за компаниите.\r\n\t \r\n\tМелони и Салвини се противопоставиха на закона за легализиране на гражданските съюзи между хомосексуалисти и на предоставянето на гражданство на децата на имигранти, и често атакуват ЕС.\r\n\t \r\n\tТехните националистически послания обезпокоиха финансовите пазари и Брюксел, а Берлускони реагира, като се представи за умерен политик, който ще удържа шумните си съюзници.\r\n\t \r\n\tТой обеща Италия да запази еврото, към което Салвини и Мелони са враждебно настроени, както и да държи бюджетния дефицит в рамките на позволените от ЕС граници. Но партньорите в коалицията често имат разногласия по тези и други въпроси.\r\n\t \r\n\tМелони нарече еврото \"валута, която може да рухне\", а това според нея означава, че Италия се нуждае от план Б, но изрази мнение, че Рим не трябва да излиза от еврозоната едностранно.\r\n\t \r\n\tАко дясноцентристката коалиция спечели властта, първата по гласове партия в състава й ще избере кой да е премиер. Това означава, че Мелони е малко вероятно да стане първата жена министър-председател на Италия, но тя очаква нейната формация да спечели над 50 места в парламента при сегашни 12.\r\n\t \r\n\tОсвен плана за насърчаване на родителството, предвиждащ и месечни парични стимули за родители на деца под шестгодишна възраст, \"Италиански братя\" искат мюсюлманските религиозни служби да се провеждат на италиански, а не на арабски, както и в училищата да бъде ограничен броят на чуждестранните ученици.\r\n\t \r\n\tРодена над 30 години след края на Втората световна война, Мелони отхвърля свързването си с фашистката диктатура в Италия, заявявайки, че тази тема се \"размахва като плашило\" от противниците й.\r\n\t \r\n\tНай-малко две посолства на европейски държави в Рим нямат желание да се срещат с Мелони заради крайните тенденции в нейната партия, казаха официални източници, пожелали анонимност поради деликатността на темата.\r\n\t \r\n\tМелони обяви, че е разговаряла с дипломати от \"всички основни страни съюзнички на Италия\", както и че се е срещнала с посланиците на САЩ, Русия и Израел.\r\n\t \r\n\tПо думите й сегашното лявоцентристко правителство е изкопирало нейно предложение масовата миграция през Средиземно море да се възпре, като се подпомогне либийската брегова охрана.\r\n\t \r\n\t\"Нарекоха ни ксенофоби, защото сме искали да се споразумеем с либийските правителства и сме призовали за морска блокада на либийския бряг, за да се спрат лодките - а после, когато министърът на вътрешните работи каза същото, го обявиха едва ли не за гений.\"\r\n\t \r\n\tТя признава, че между дясноцентристките съюзници има спорове и отношенията между тях имат своите \"върхове и спадове\", но те трябва да загърбят различията си.\r\n\t \r\n\t\"Ние сме единствените, които могат да дадат на Италия управление на патриоти, което да се грижи за интересите на италианците.\"", "date": "2018.02.05", "title": "Водеща представителка на италианската десница агитира за повишаване на раждаемостта"}
{"url": "http://www.mediapool.bg/radan-kanev-debyutira-s-roman-za-blizkoto-badeshte-news275152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Криминален роман за бъдещето, дори за близкото бъдеще\". Така описва в профила си във Фейсбук  заместник-председателят на ДСБ Радан Кънев.\r\n\tПолитикът съобщава, че книгата е завършена около 15 години след като я е започнал, а редакцията на финалния й вариант е на Радослав Парушев и Ивайло Цветков–Нойзи.\r\n\t\"Днес моят дистопично-криминален, абсурдно-нефутуристичен и със сигурност (надявам се, чаровно) недодялан роман \"1 APRIL 2034” пое своя път към дизайн, предпечат, печат и каквото там се случва, преди една книга да влезе в книжарницата\", пише Кънев. И продължава: \"Романът е проект на Фабрика за книги, очакваме премиерата около ... 1 април 2018 г., или точно 16 години преди началото (а и края) на тази история за отвличания, убийства, сгради, хора и прасета, (кой знае защо) една покривка, един всевластен кмет от мощната ПСП и един всемогъщ агент на С.О.Д.Д.О.М...\"\r\n\tБившият председател на ДСБ казва, че \"това е криминален роман за бъдещето, дори за близкото бъдеще\".\r\n\tРоманът обаче не бил фантастична новела. \"В него няма нищо нереално, той просто не се гради на съмнителното предположение, че в бъдещето ще настъпят такива забележителни промени, че да си струва да се пише именно за тях\".\n\n\r\n\tВече във Фейсбук е активна страницата на книгата: 1 APRIL 2034, където Кънев е публикувал откъс от романа си. Там пише, че това е история за \"Историческия компромис\"\r\n\tИ уточнява, че това не е историческият компромис от 2015 година, когато РБ опитваше да прокара промени в конституцията.\r\n\t\"Но \"Исторически компромис” не в смисъла от юли 2015 г., а точно 10 години по-рано, през 2005 г., когато покойният Стратег на БСП призоваваше за съюз между комунистите и Царя. Идеята беше да се обединят комунистическата номенклатура и мафията от 90-те, под маската на национално помирение. В това повествование, тази идея се е реализирала в началото на 2009 г., което – както всички знаем – не се случи. Тази книга може да се разглежда като своеобразна антиутопия, рисуваща една въображаема България, в която ГЕРБ никога не е възниквал, а Бат' Бойко си е останал шеф на охранителна фирма...\", уточнява Кънев.\r\n\tЕто и откъс от \"1 ARPIL 2034", "date": "2018.02.05", "title": "Радан Кънев дебютира с роман за \"близкото бъдеще\""}
{"url": "http://www.mediapool.bg/oshte-shest-godini-s-vladimir-putin-news275142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакво ли не може да чуеш от кандидат-президентите на опозицията и твърдите критици на Кремъл. И че изборите са фейк, защото в надпреварата не са допуснати силни политици, които биха станали реални конкуренти на Владимир Путин. И че избори с участие на множество далечни от политиката и категорично неизбираеми кандидат-президенти стават бутафорни.\r\n\t \r\n\tНапример журналистката и телевизионна водеща Екатерина Гордон, излъчена от Партията на добрите дела и събрала уж над 100 000 подписа в своя подкрепа, заяви, че оттегля кандидатурата си, защото не желаела да участва във фарс, в някакво шоу. Но най-често критиците на Кремъл разправят, че първо, у нас изборите са така направени, че не предполагат смяна на висшата власт. Второ, естеството на хората у нас е такова, че попадне ли на горните властови етажи, човек се мъчи да остане там възможно най-дълго, а най-добре до живот. И ако Путин поиска, казват, никой няма да му попречи да управлява вечно. Трето, припомнят, с тази своя несменяемост властта вече два пъти през 20-и век доведе страната до разпадане.\r\n\t \r\n\tТакава е съдбата на всеки режим, при който е невъзможна легалната смяна на властта. Но инициативата за дълго управление - на практика винаги с негативни последици, не бе лансирана от Путин. Много добре си спомням, че през първите години на поста, запитан ще се удължава ли президентският мандат, Путин отвърна горе-долу така: президентът носи толкова тежък товар, че дай боже да му стигнат сили за два мандата (четиригодишни по онова време). И съм убеден, че говореше искрено.\r\n\t \r\n\tНо щом дойде втората година от втория президентски мандат, негови колеги, негови протежета на отговорни постове и много хора от интелигенцията взеха да предричат чрез медиите катастрофа, ако Путин напусне властта. Висши служители заявяваха публично: \"Има ли го Путин, има я Русия, няма ли го Путин - няма да я има и Русия\". Сиреч, ако преиначим известните думи на поета, Русия и Путин са близнаци-братя. Казваме \"Путин\" - разбираме \"Русия\", казваме \"Русия\" - разбираме \"Путин\".\r\n\t \n\n\r\n\tПутин вече бе наречен национален лидер, но това им се видя малко. Обмисляше се идеята за някакъв събор, който да го провъзгласи за висш държавен ръководител. Най-изявените подмазвачи предлагаха дори да се пренебрегне конституцията, ограничаваща президентската власт до два поредни мандата. А някои телевизионни водещи кажи-речи във всяко предаване споделяха тревоги за бъдещето на страната без Путин.\r\n\t \r\n\tВ подобни условия всеки нормален човек може да се обърка. И трябва да признаем, че интелигенцията в лицето на журналисти, политолози, социолози, разнородни аналитици и експерти - също като по съветско време, допринесе много за атмосферата на култ към първото лице, поставяйки по принцип на първо място не обществения, а личния интерес.\r\n\t \r\n\tТова обаче е само бекграундът на президентските избори. А същината е следната:\r\n\t \r\n\tПърво. Нека погледнем реалността в очите. Постсъветската управляваща класа начело с чекистите успя да неутрализира центробежните тенденции, да затвърди стабилността в страната и с доходите от износ на горива да вдигне стандарта на живот в Русия. Екипът на Владимир Путин обаче нямаше достатъчен опит в гражданското строителство, затова не успя да създаде условия за успешно развитие на икономиката, научно-техническата сфера и т. н.\r\n\t \r\n\tТук попречи впрочем и това, че изградената от Кремъл вертикала разруши конституционния принцип за разделение на властите, което спъна развитието на конкуренция не само в политиката, а и в икономиката. И щом няма резултати, с които властта да се гордее, тя постоянно припомня за победата във Великата отечествена война и се мъчи да пренасочи вниманието на обществото от вътрешните към геополитическите проблеми.\r\n\t \r\n\tВторо. Също такава реалност е фактът, че Путин е популярен в обществото и със сигурност ще получи още шест години на президентския пост. Но става дума за такъв период, че ако страната се развива, както досега, тя неминуемо ще мине в категорията слаборазвити страни. Затова бих предложил на опозиционните кандидат-президенти да воюват не срещу Путин, а \"вместо Путин\". Тоест да посочват слабите страни от дейността му, но същевременно да предлагат мерки, които да предприемем за нормално развитие на страната и с оглед на санкциите.\r\n\t \r\n\tНищо чудно, ако се наложи да разчитаме на собствени инвестиции и иновации. Но за целта трябва според мен решително да се откажем от огромните разходи за престижни и спортни цели като развитието на остров Руский (за срещата на Азиатско-тихоокеанското икономическо сътрудничество (АТИС) през 2012 г., б. пр.), Олимпиадата в Сочи и световното по футбол; да свием разходите за бюрокрацията и силовите структтури; да гарантираме не на думи, а с дела защитата на частната собственост, решително да я браним от чиновници и силови шефове, та да не се бои националният бизнес да влага пари в дългосрочни проекти.\r\n\t \r\n\tС оглед рязко спадналия през последните години научен потенциал на страната е необходимо да създадем благоприятни условия, за да се върнат поне част от напусналите Русия и работещи днес на Запад големи учени и специалисти, както направи Китай.\r\n\t \r\n\tНеобходимо е да направим данъчна реформа, да намалим финансовото бреме върху бизнеса, лихвата по кредита и да запълваме огромната пропаст между богати и бедни, за да предотвратим евентуалните отрицателни последици, ако рязко се влоши материалното положение на повечето хора в Русия, от което не сме застраховани.\r\n\t \r\n\tОсвен това изглежда трябва да коригираме външната политика на страната. Няма как да наречем успешна нашата дипломация, допуснала Русия да влезе в конфронтация едва ли не с всички развити страни, да се влошат отношенията й с много съседни държави. Това не се е случвало нито по време на имперска, нито на съветска Русия. Едва ли е било дълбоко обмислено да провъзгласим НАТО и страните, подкрепящи алианса, за противници на Русия.\r\n\t \r\n\tТрябва също трезво да преценим дали е по силите на Русия да претендира за ролята на трета, дори втора най-мощна държава в света. Нашият БВП за 2016 г. е 1,283 трилиона долара срещу 18,57 трилиона долара за САЩ и горе-долу толкова за ЕС; в случая с Китай той надхвърля 11 трилиона долара и дори в Италия е по-голям, отколкото у нас - 1,85 трилиона долара.\r\n\t \r\n\tИ още нещо. Бих посъветвал журналисти и политолози да не очернят тотално украинските реалности, а и да не забравят, че тъкмо заради непотръгналите руско-украински отношения Западът наложи санкции на Русия. Къде по-разумно е да се откриват общи интереси между братските народи в двете страни, да се намалява напрежението помежду им.", "date": "2018.02.05", "title": "Още шест години с Владимир Путин"}
{"url": "http://www.mediapool.bg/neno-is-lying-prirodozashtinitsi-sabotiraha-evroizyava-na-neno-dimov-news275153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tСъс скандирания и плакати \"Neno is Lying!\"(\"Нено лъже!\"), \"Neno, resign!\" (\"Нено, подай оставка!) и \"Save Pirin! (\"Спаси Пирин!\") група природозащитници саботира в понеделник участието на екоминистъра Нено Димов във форума на Европейската комисия за екоиновациите в София.\r\n\tПротестиращите посрещнаха участниците пред \"София Тех парк\" с викове \"Мафия\", \"Нено е позор, оставка и затвор\", но някои не бяха допуснати да влязат в зала \"Джон Атанасов\". Част от тях обаче се промъкнаха през охраната и влязоха в залата през друг вход.\r\n\tКогато Нено Димов взе думата, протестиращи издигнаха плакати и започнаха да скандират същите лозунги на английски. Министърът на околната среда и водите се опита да излезе от ситуацията пред европейските гости и заяви, че се радва на демонстрациите, защото е живял във време на режим, в който не всеки е можел да изразява мнението си.\r\n\t\"Всъщност това е едно чудесно начало на един форум, в който да защитим демокрацията\", каза Нено Димов.\r\n\tФорумът се организира съвместно от генерална дирекция \"Околна среда\" на Европейската комисия и Министерството на околната среда и водите на Република България.\n\n\r\n\tВидеообръщение направи европейският комисар по околната среда, морско дело и рибарство Кармену Вела. Сред предвидените за обсъжданите теми са екологичните иновационни решения за подобряване на качеството на въздуха.\r\n\tЕдно от протестиращите момичета Калина носеше бурканче с въздух и каза, че е тук, защото ще се говори за чист въздух.\r\n\t\"Няма как да говорим за чист въздух и в същото време да позволяваме изсичането на вековни гори. Пирин е доставчик на чист въздух и трябва да се погрижим за него”, каза младата жена, цитирана от БГНЕС.\r\n\tВече два месеца хиляди граждани протестират заради решението на правителството за промяна на плана за управление на парк \"Пирин\", което според природозащитниците отваря вратичка за изграждането не само на втори кабинков лифт в Банско, но и на други ски съоръжения, което ще доведе до увреждане на природата в защитената територия.\r\n\tЗа този четвъртък в София е планиран нов протест за Пирин. Паралелно се провеждат и протести срещу мръсния въздух в София и други градове.", "date": "2018.02.05", "title": "\"Neno is Lying!\": Природозащиници саботираха евроизява на Нено Димов"}
{"url": "http://www.mediapool.bg/biznesat-iska-ostavkata-na-energiyniya-ministar-news275147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТри от четирите национално представени работодателски организации поискаха оставката на енергийния министър Теменужка Петкова \"заради неистините и манипулациите, заради неспособността й да се справи с проблемите в сектор \"Енергетика и, най-вече, заради изоставените реформи. Това се посочва в съобщение до медиите, разпространено в понеделник от Асоциацията на индустриалния капитал в България (АИКБ), Българската стопанска камара (БСК) и Конфедерацията на работодателите и индустриалците в България (КРИБ).\r\n\tТе са недоволни от твърденията на Петкова от миналата седмица пред БНТ, че държавата не може да влияе върху свободния пазар на ток. От средата на декември предприятията се оплакват от нереално високи цени на електроенергията, предлагани им на свободния пазар от търговците. Според бизнеса причината за това е недостатъчното предлагане на количества от страна на държавните производители АЕЦ \"Козлодуй\", ТЕЦ \"Марица Изток 2\" и \"Националната електрическа компания\". Те и Петкова на свой ред твърдят не само, че продават достатъчно ток на специализираната борса, но и дори, че голяма част от обемите не се купуват. Крайният резултат е аномална разлика в борсовите цени от около 75 лв./МВтч и офертите на търговците за крайните бизнес потребители от 115-120 лв.\r\n\t\"Министър Петкова говори за \"свободен пазар на електроенергия, върху който държавата не можела да влияе, удобно пропускайки факта, че на същия този \"свободен пазар на практика участват само две дружества, собственост на държавата, чрез борса, също собственост на държавата\", пише в искането за оставката й. Според бизнес организациите Петкова си позволила \"да изрече серия от неистини, което говори или за целенасочено заблуждаване на общественото мнение, или за липса на професионализъм.\r\n\t\"Това поведение още веднъж доказва правилността на решението ни да откажем участие в поредната безплодна среща с министъра на енергетиката, да сезираме Комисията за защита на конкуренцията във връзка с цените на електроенергията, както и да организираме мащабен протест срещу безобразията в енергетиката, който ще се проведе на 28 февруари т.г., от 11.00 часа\", допълва се в информацията.\r\n\tЗа последния ден на месеца е насрочен протестът до който се стигна след поредица от срещи при Теменужка Петкова, които не доведоха до никакъв ефект върху свободните цени на тока.", "date": "2018.02.05", "title": "Бизнесът иска оставката на енергийния министър"}
{"url": "http://www.mediapool.bg/nad-polovinata-firmi-tarpyat-zagubi-ot-onlain-izmami-news275154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест от всеки 10 фирми търпят същите или по-големи загуби от онлайн измами през 2017 г. в сравнение с предходната година. Това показва Глобалният доклад за измами и проверка на самоличността на технологичната компания \"Експириън\" (Experian), която помага на бизнес клиентите си в управлението на различни видове риск. Според представения анализ моделите на измами продължават да се развиват по целия свят като 72% от фирмите смятат, че това е нарастващ проблем.\r\n\tЗаради проблеми с идентификацията в борбата с онлайн измамите 71% от фирмите отказват повече сделки, отколкото би трябвало. Това не само води до загуба на продажби, но и до загуба на клиенти, които и без това изисква усилие да бъдат привлечени, сочи проучването, извършено сред над 5500 потребители и 500 бизнес мениджъри на 11 пазара по света.\r\n\tЕдин от всеки четирима потребители е отказал транзакция, защото създаването на нов профил изисква твърде много информация, очертава анализът друг от проблемите с дигиталното преобразуване на фирмите.\r\n\tДопитването показва още, че 35% от потребителите биха извършвали транзакции онлайн, ако има по-малко стъпки. Само 40% от фирмите са \"много уверени\" в способността си да откриват измами, а 52% от фирмите все още използват пароли за откриване на и защита от измами. Интерес към по-усъвършенствани мерки, които нямат влияние върху преживяването на клиентите в дигитална среда са проявили 75% от бизнеса.\r\n\tФирмите са единодушни, че по-точното идентифициране на клиентите ще доведе до реализирането на повече транзакции и съответно до повече приходи. 84% от бизнеса заявява, че с повишаване на сигурността в самоличността на клиентите, ще се понижи рискът от измами.\n\n\r\n\tТъй като компаниите като цяло преминават през дигитална трансформация, те признават значението на доверието в потребителя и на технологиите, които могат да доставят тази сигурност. \"Доверието е валутата на цифровата търговия\", заяви Катлийн Питърс, старши вицепрезидент Предпазване от измами и проверка на самоличността в \"Експириън\". „Измамите се развиват, а измамниците стават все по-находчиви. Откриването на измами изисква множество стратегии, включително по-добро разпознаване на клиентите\", допълва тя.\r\n\tИзводите от проучването показват, че потребителите очакват онлайн банки и търговци на дребно да направят всичко възможно, за да защитят информацията си и да осигурят сделките си. Почти седем от всеки 10 потребители одобряват протоколите за сигурност, когато извършват онлайн търговия, защото така се чувстват защитени. В същото време, те не искат да има повече стъпки, които да следват и да им се отнема повече от времето. Най-ефективните стратегии за предотвратяване на измами и проверка на идентичност трябва да дават сигурност на потребителите без да нарушават техните преживявания, сочи още изследването.", "date": "2018.02.05", "title": "Над половината фирми търпят загуби от онлайн измами"}
{"url": "http://www.mediapool.bg/blizo-4570-detsa-chakat-za-gradina-v-sofiya-news275156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 4000 места за яслени групи и около 50 места за първа група - толкова реално е недостигът на места в детските градини и яслите в София. Чакащите обаче са близо 4570, тъй като проблем има в определени райони и в конкретни детски градини, а в други има свободни места. В същото време се подготвят промени в правилата за прием за следващата учебна година. Това ще забави обявяването на свободните места и вместо през февруари, както обикновено, те ще станат ясни през март.\r\n\tСправката за чакащите към момента за прием в детски градини беше представена пред комисията по образование към Столичния общински съвет.\r\n\t\r\n\tНеприети в първа група в детските градини към 26 януари са били 342 деца в 10 района в София. В останалите 14 района проблеми със записването в детска градина няма. Най-чакащи за общинска забавачка има в районите \"Триадица\" (84), \"Слатина\" (55), \"Красно село\" (50) и \"Лозенец\" (50). В същото време в част от тези райони има и свободни места за първа група, но децата чакат за определена детска градина, обясни директорът на дирекция \"Образование\" Мария Минчева. Свободните места в детските градини за първа група към 26 януари са 387. Според администрацията реалният недостиг за първа група е около 50.\r\n\tПо-сериозен е проблемът за яслените групи. Там не достигат над 4000 места, а чакащите за прием към края на януари са 4224 деца. Само в 3 района проблеми няма - \"Връбница\", \"Кремиковци\" и \"Нови Искър\". В останалите недостигът е различен, но най-голям е в \"Красно село\" (498), \"Триадица\" (406), \"Витоша\" (361), \"Овча купел\" (321), \"Младост\" (350), \"Подуяне\" (251), \"Лозенец\" (250). В част от тези райони има и свободни места за родените през 2015 г. и 2016 г.\n\n\r\n\t\r\n\tНедостигът на места и големият интерес към някои градини от години създава съмнения за прием на деца по втория начин. Темата отново беше отворена през последните седмици, след като уволнената директорка на градината в Горна баня Марияна Иванова обяви, че ѝ е оказван натиск да записва деца извън електронната система за прием. Проверка на общината в същата градина установи нерегламентиран прием.\r\n\tОсновната вратичка за влизане по \"втория начин\" е чрез протокол за хронично заболяване. След скандала с градината в Горна баня, от Националния инициативен комитет за качествена и иновативна образователна система също изразиха съмнения, че деца се приемат нерегламентирано с протоколи за заболявания и дадоха примери с детски градини, в които има много голям брой записани по този начин. В понеделник от организацията внесоха и сигнал в прокуратурата срещу директора на детска градина \"Звънче\" в район \"Триадица\". Родителите се оплакват от начина, по който се приемат децата в нея.\r\n\tСъщият сигнал беше внесен през миналата седмица в Столичната община. В него се казва, че повече от половината деца в градината са приети с протоколи от лекарски комисии, ТЕЛК или работна група.\r\n\t\"Бяхме провокирани да внесем този сигнал в прокуратурата, след като директорът окачестви всички безспорни факти като лъжа\", обясни председателят на комитета Васил Николов пред БНР в понеделник.\r\n\t\r\n\tСлед отварянето на темата с приема по \"втория начин\", общината подготви нови правила за прием в яслите, детските градини и подготвителните групи в училищата. В момента тече обсъждането им, а окончателният вариант вероятно ще бъде представен другата седмица.\r\n\tИдеята е броят на децата с хронични заболявания във всяка група да бъде ограничен до 5, а на тези със специални образователни потребности - до 3. В момента те може да са до 10.\r\n\tОсвен това се предвижда те да участват в общото класиране през онлайн системата, а не да кандидатстват на място в градината. За заболяванията си ще получават допълнителни точки.\r\n\tДопълнителните критерии, които детските градини можеха да поставят към кандидатите като адрес на месторабота в административния район на градината, ще станат общи за всички институции.\r\n\tВ същото време от днес детска градина \"Брезичка\" в Бургас е с нов директор и нови учители. Това са част от набелязаните мерки, след като заснето със скрита камера видео показа как възпитатели малтретират децата там.\r\n\tЗаради поредния случай на агресия в детска градина се подготвят и протести в девет града в страната.", "date": "2018.02.05", "title": "Близо 4570 деца чакат за градина в София"}
{"url": "http://www.mediapool.bg/zatvori-chastnata-bolnitsa-vav-vratsa-koyato-raboteshe-v-darzhavnata-news275149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЧастната болница \"Вива Медика\", която функционира на територията на държавната болница \"Христо Ботев\" във Враца, спира работа и прекратява приема на пациенти от понеделник, съобщи Clinica.bg.\r\n\tТова се казва в две официални писма, изпратени от лечебното заведение до Регионалната здравна инспекция (РЗИ) и Районната здравноосигурителна каса (РЗОК) в града. Уведомленията са постъпили в късния следобед в петък, минути преди да изтече работното време на институциите.\r\n\tОсновната причина за радикалното решение е \"възникнал проблем в аспирационната и кислородна система\", се казва в писмата. Истинският повод обаче е отказът на МБАЛ-Враца \r\n\tда преподпише договора за клинична лаборатория с частната клиника, изтекъл в края на 2017 година. \r\n\tОколо cъжителството на частната и държавната болница и ощетяващите държавното лечебно заведение договори се разшумя през миналата година покрай плачевното финансово състояние на врачанската болница.\r\n\tПрез декември главният прокурор Сотир Цацаров съобщи, че договорът за наем, срещу който е било приютено частното лечебно заведение във врачанската болница, е 50 лв. за година. Освен, че \"Вива Медика\" е дублирала дейността на държавната болница, е ползвала и нейната аптека.\n\n\r\n\tКакто и в други подобни случаи, тежко болните пациенти са отивали за лечение в държавната болница, а към частната се насочвани случаите, при които могат да се реализират много по-големи приходи.\r\n\tЗаради ощетяващия държавната болница договор преди десетина дни бившият зам.-министър на здравеопазването Михаил Зортев се сдоби с обвинение за това, че преди седем години е разрешил в нарушение на служебните си задължения частното лечебно заведение \"Вива Медика\" да извършва дублиращи медицински дейности на територията на държавната болница \"Христо Ботев\" във Враца.\r\n\tОбвинението идва след като в началото на декември миналата година здравните власти, МВР и прокуратурата дадоха началото на акция срещу схемата \"болница в болницата\", при която държавни и общински лечебни заведения са ощетявани от съвместното си съжителство с частни в нарушение на закона.\r\n\tСпоред Закона за лечебните заведения на територията на една болница не може да пребивава друго лечебно заведение, което дублира нейните дейности.\r\n\tПод един покрив могат да съжителстват само лечебни заведения с различен премет на дейност.\r\n\tИма обаче десетки примери в страната, че тази забрана не се спазва и врачанската болница е един от тях.", "date": "2018.02.05", "title": "Затвори частната болница във Враца, която работеше в държавната"}
{"url": "http://www.mediapool.bg/5-godishno-momche-e-v-koma-sled-kato-be-udareno-ot-snoubordist-v-pamporovo-news275155.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t5-годишно момче от Русия е е прието в смолянската болница в кома, след като бе ударено от сноубордист на писта в курорта \"Пампорово\".\r\n\tТежкият инцидент е станал около обяд в понеделник на мястото, където се пресичат ски пистата и пистата за сноуборд.\r\n\tСпоред първончалната информация детето е било на пистата със ски учител, когато 15-годишен сноубордист от София е правил скок на указано за целта място и е паднал върху детето, удрайки го в гърба.", "date": "2018.02.05", "title": "5-годишно момче е в кома, след като бе ударено от сноубордист в Пампорово"}
{"url": "http://www.mediapool.bg/savetskite-tankove-otstrelvat-novite-korabi-news275056.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство планира да модернизира старите съветски танкове Т–72, които все още са на въоръжение в Сухопътните ни войски. Идеята е това да стане във ведомствените заводи ТЕРЕМ, научи Меdiapool.\r\n\tЗа да се случи това обаче, правителството ще трябва да даде \"зелена светлина\" за пренасочване на предвидените 171 млн. лева за сделката за нови патрулни кораби, , към ремонта на танковете и на старите кораби на въоръжение във Военноморските сили.\r\n\tТака предвидените средства за нова техника, отново ще потънат в старите съветски машини.\r\n\tСъщото стана и с част от парите за нови изтребители, които заради рестартирането на проекта, са пренасочени към старите съветски изтребители МиГ 29.\r\n\t\n\n\r\n\tСлавните танкове Т–72 са основният боен танк на Сухопътните войски, които разполагат с тях още от края на 70-те години на миналия век, когато България бе част от Варшавския договор.\r\n\tСега като страна членка на НАТО страната ни продължава да налива средства в старото съветско оръжие заради липсата на политическа воля в поредица правителства да проведат реална модернизация на армията ни.\r\n\tТ–72 започва да се произвежда още през 1971 година, като за времето си е бил много модерен, и има много различни модификации. Освен във Варшавския договор, е част от армиите на африкански и арабски страни.\r\n\tДори и сега се използва в горещите точки по света, включително в Сирия.\r\n\tСега Министерството на отбраната иска да усили най-вече балистичната им защита, като ги модернизира до ниво Т-80.\r\n\tКолко точно са танковете в българската армия в момента се води държавна тайна, но според плана за развитие на въоръжените сили до 2020 година Сухопътните войски ще трябва да разполагат с \r\n\tПрез последните десет години МО продаде десетки танкове Т-72, които бяха извадени от въоръжение.\r\n\t\r\n\tИдеята на МО е танковете и кораби да се модернизират в ТЕРЕМ. С инвестираните средства ще се вдигнат на крака и ведомствените заводи, които от години генерират предимно загуби.\r\n\tИдеята е с поправката на старите кораби да се компенсират загубите на ТЕРЕМ Флотски арсенал, който губи десетки милиона годишно заради санкциите срещу Русия за незаконната анексия на Крим и намесата й в Източна Украйна. Руснаците и сега са готови да изпращат кораби на ремонт във Варна, но заради санкциите МО отказва.\r\n\tНаред с танковете, МО се готви да ремонтира и дори модернизира изтребителите МиГ 29 и другата останала съветска техника.\r\n\t\r\n\tВоенното министерство планира още през февруари да вкара в парламента новите проекти за купуването на нови изтребители и нови бронирани машини на обща стойност 2.7 млрд. лева.\r\n\tПо неофициална информация има готовност да се даде бърза писта за покупката на бронираните машини, която става приоритетна за МО. Идеята на МО е новите машини да се произвеждат в ТЕРЕМ, което обаче е почти невъзможно, или поне да се сглобяват и поддържат в България.\r\n\tВъпреки че ще започне работа и по проекта за покупката на нови изтребители, той ще остане на заден план.\r\n\tТретият голям проект от модернизацията на армията – закупуването на два нови патрулни военни кораби, се провали в края на миналата година, след като единствената фирма подала оферта се отказа от поръчката.\r\n\tЗасега МО оставя този проект на трупчета. Прогнозната му стойност бе около 820 млн. лева, но и експертите във военното министерство вече са наясно, че те са недостатъчно.", "date": "2018.02.05", "title": "Съветските танкове \"отстрелват\" новите кораби"}
{"url": "http://www.mediapool.bg/vazstanovyavat-parnoto-v-nyakolko-kvartala-v-sofiya-news275111.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтстранена е аварията, която остави без парно абонатите в няколко столични квартала вчера.\r\n\tСпукан главен топлопровод спря топлоподаването към кварталите \"Гео Милев”, \"Яворов” и части от \"Слатина” и \"Подуяне”.\r\n\tПоетапното възстановяване на топлоподаването е започнало около 22 ч. в неделя, съобщиха от \"Топлофикация София”.", "date": "2018.02.05", "title": "Възстановяват парното в няколко квартала в София"}
{"url": "http://www.mediapool.bg/za-dve-godini-sa-spesteni-70-mln-leva-ot-neefektivni-razhodi-za-lekarstva-news275070.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа две години, откакто новите терапии подлежат на оценка на здравните технологии (ОЗТ) преди да бъдат заплащани с обществени средства, са спестени 70 млн. лева. Това е икономията от лекарствата, на които е отказано включване в позитивния лекарствен списък, тъй като са оценени като недостатъчно ефективни и рентабилни.\r\n\tОт Националния център за обществено здраве и анализи (НЦОЗА), който администрира процеса по ОЗТ, съобщиха за Mediapool, че от създаването на комисията до момента са приключени 68 процедури по оценка на лекарства. От тях 54 или 80% са получили положителна оценка за включване в позитивния лекарствен списък, а 14 медикамента (20%) са с отрицателни становища.\r\n\tОт подложените на оценка терапии най-голям брой са в областта на онкологията, хематологията, кардиологията, ендокринологията, пулмологията и ХИВ.\r\n\t, обясни пред Меdiapool председателят на Българския фармацевтичен съюз проф. Илко Гетов, който в момента оглавява Комисията за оценка на здравните технологии.\r\n\tСпоред него \" са добра атестация за работата на комисията.\n\n\r\n\t, коментира той.\r\n\tНаред с успехите обаче Комисията по оценка на здравните технологии се сблъсква и с проблеми като недостиг на експерти, особено за изготвянето на фармако-икономическите анализи, а в нормативната база започват да прозират пропуски, които трябва да бъдат отстранени.\r\n\t\r\n\tОценката на здравните технологии (Health technology assessment - HTA) беше въведена през 2015 г. като част от пакет законови промени в лекарствената политика на бившия здравен министър Петър Москов. Тя се осъществява от 13-членна комисия с участието на експерти от Министерството на здравеопазването, НЗОК, Изпълнителната агенция по лекарствата, Националния съвет по цени и реимбурсиране, НЦОЗА. Решенията се базират на анализите на работни комисии от експерти в сферата на медицината, фармацията, икономиката.\r\n\tВ рамките на оценката се анализират ,  и  на дадена технология и на тази база се формират здравни политики, свързани с прилагането й в практиката и управлението на публичните разходи.\r\n\tТакава оценка се прилага във всички държави в ЕС, като всяка държава има собствен подход, използва оценките по различен начин и ги разпростира върху различен кръг технологии – апаратура, медицински изделия, лекарства.\r\n\tУ нас ОЗТ се прави само на лекарства и то единствено на тези с ново международно непатентно наименование (International Nonproprietary Name /INN/). На европейско ниво обаче вече  за уеднаквяване на методики и процедури за оценката на здравните технологии\r\n\t\r\n\tКритериите, по които в България се оценяват терапиите, са  на заболяването, наличие или липса на , , като се оценява  и подобрява качеството му и намалява усложненията от заболяването. Освен това се анализира , нуждата от прилагане на допълнителни профилактични или терапевтични мерки за предотвратяване на нежелани реакции. Прави се , при който се сравняват разходите за новата терапия с наличните алтернативи, ако има такива. Оценяват се  от лечението, както и . Освен това се прави основано на очаквани брой пациенти, оценка на разходите с публични средства за петгодишен период.\r\n\t по начин, който не позволява една терапия да получи отрицателна оценка само и единствено по финансови причини и поради това .\r\n\t\r\n\tПроф. Гетов разясни при каква комбинация от мотиви може да се достигне до отказ дадено лекарство да се включи в позитивната листа: \".\r\n\t, обобщи той.\r\n\t\r\n\tОт създаването й досега в Комисията по оценка на здравните технологии са подадени 87 заявления от фармацевтичните компании. Приключилите процедури са 68, от тях 54 са с положителна препоръка за включване в позитивния лекарствен списък, а 14 с отрицателна. Има 8 процедури в процес на работа и 5 върнати доклада с указания, които трябва да бъдат преработени и съответно преразгледани, останалите са прекратени.\r\n\tСредната продължителност на една процедура по ОЗТ е 90 дена.\r\n\tПреобладаващата част от подадените заявления са в областта на онкологията – 20 , хематологията – 12 , кардиологията – 12, следвани от ендокринологията, пулмологията, ХИВ.\r\n\tГодишната издръжка на комисията е в рамките на бюджета на НЦОЗА, която освен хонорарите на експертите включа и всички останали разходи (заплати на персонал от НЦОЗА, издръжка на помещения, пощенски, интернет и други разходи). Министерство на здравеопазването е утвърдило за 2017 година общ бюджет по това направление на НЦОЗА в рамките на 175 хиляди лева.\r\n\tХонорарът за председател на работна комисия е 150 лева и се плаща за две заседания на работна комисия. Хонорарът за член на работна група –е 80 лева и също се плаща за две заседания.\r\n\tОбщият брой на експертите, ангажирани в дейността на работните комисии, е 340, като преобладават лекарите – 197, следвани от фармацевти – 50, икономисти – 31, статистици, юристи и др. От НЦОЗА коментираха, че броят на икономистите не е достатъчен и трудно покрива нуждите на процеса по оценка на здравните технологии.\r\n\tЛипсата на достатъчен капацитет от експерти, които са независими и са основата, върху която стъпва работата на комисията, е основен проблем и според проф. Гетов.\r\n\t\r\n\tЛипсата на достатъчно експерти, които са независими и са основата, върху която стъпва работата на комисията, е основен проблем и според проф. Гетов.\r\n\t, коментира Гетов. \", допълни той.\r\n\t\r\n\tЗатова проф. Гетов призовава спешно да се приеме поправка в Закона за лекарствените продукти в хуманната медицина, с която да се въведе събирането на такса от фармацевтичните компании, с която да се финансира работата на комисията и заплащането на експертите.\r\n\t, заяви той.\r\n\tФармацевтичните компании нямат нищо против да плащат такса за извършването на оценката.\r\n\t, коментира директорът на Асоциацията на научноизследователските фармацевтични производители Деян Денев.\r\n\tСпоред Гетов има необходимост и от прецизиране в нормативната уредба на технологията за взимане на решения.\r\n\tСега Комисията по ОЗТ взима крайното решение дали даден медикамент да бъде включен в позитивния списък на базата на проект на доклад, изготвен от експертната работна комисия, но не е длъжна да се съобрази с него.\r\n\t\r\n\t, коментира проф. Гетов.\r\n\tТой даде и пример на каква основа могат да бъдат различията в становищата на Комисията по ОЗТ и на работната комисия: \".\r\n\t, коментира той и допълни, че това също има нужда от прецизиране в нормативната уредба.\r\n\tСега някои от решенията на комисията приключват с препоръки как да се прилага одобрената за включване в позитивния списък терапия - например тя да се ползва като втора или трета линия или пък се дава указание след една година да се изиска представяне от фармацевтичната компания на допълнителни данни, базирани на българския опит и постмаркетингови проучвания. Дават се и препоръки НЗОК да инициира нова оценка на технологията една година след включването й в списъка или се определя размера на популацията от пациенти, които биха имали нужда от терапията.\r\n\tЗа изпълнението на тези допълнителни условия отговарят Националната здравноосигурителна каса и Националният съвет по цени и реимбурсиране.\r\n\tКомисията по ОЗТ няма контролни функции и затова не може да се самосезира и да направи повторна оценка, а такава трябва да й бъде възложена от другите институции.\r\n\t\r\n\tСтои въпросът необходимо ли е оценката да се прилага и за медикаменти, които са били включени в позитивния списък преди нейното въвеждане, както й за други технологии като медицински изделия, апаратура и др.\r\n\t, смята проф. Гетов.\r\n\tСпоред него спешно трябва да се помисли и за оценка на здравните технологии не само за лекарствата, но и за медицински изделия, апаратура и др.\r\n\tСпоред фармацевтичните компании и сегашната нормативна уредба дава достатъчни възможности за преоценка на терапиите, които вече са попаднали в позитивния списък преди въвеждането на ОЗТ.\r\n\tСпоред наредба на здравното министерство Съветът по цени и реимбурсиране поддържа реимбурсния статус на лекарствените продукти на всеки три години от включването им в позитивния списък, като извършва оценка въз основа на доказателства за ефикасност, терапевтична ефективност, безопасност и анализ на фармако-икономически показатели. Въз основа на това може да бъде взето решение да се продължи или да не се продължи реимбурсацията на даден продукт с обществени средства, да се намали или увеличи нивото на заплащане и др.", "date": "2018.02.05", "title": "За две години са спестени 70 млн. лева от неефективни разходи за лекарства"}
{"url": "http://www.mediapool.bg/pilotat-na-razbiliya-se-v-siriya-ruski-samolet-se-vzrivil-za-da-ne-bade-plenen-news275113.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПилотът на разбилия се в Сирия руски щурмови самолет Су-25СМ Роман Филипов се взривил с граната, за да не попадне в плен на джихадисти след падането на машината. Самолетът, който е извършвал разузнавателен полет, бе свален в събота в северозападната провинция Идлиб над територия, контролирана от ислямистки бойци.\r\n\tВ понеделник руското Министерство на отбраната съобщи, че Роман Филипов ще бъде посмъртно удостоен със званието \"Герой на Русия\". От ведомството казаха, че пилотът до последно е успял да удържи самолета във въздуха и успял да предупреди командването, че машината е ударена от ракета.\r\n\tСлед като катапултирал в контролирания от терористите район Тел -Дебес, майор Роман Филипов, който е бил тежко ранен, бил обкръжен и до последните минути на живота си е водил бой, използвайки оръжието си. Когато джихадистите приближили на няколко десетки метра до него, руският офицер се е взривил с граната, се казва в съобщението на военното министерство.\r\n\tПоследните думи на майор Роман Филипов били: \"Това е за момчетата\".\r\n\tВ социалните мрежи се появи видео, за което се твърди, че е от сражението на руския пилот с приближаващите към него джихадисти.\n\n\r\n\t\r\n\tВ. \"Комерсант\" разказва подробности по случая. Самолетът бил поразен от ракета, изстреляна от преносим зенитно-ракетен комплекс, докато летял на относително неголяма височина – 4 хил. метра. В резултат на това първо двигателят излиза от строя, а след това и системите за управление. След като успешно се приземил, пилотът предал своите координати на руското командване.\r\n\tВ себе си той имал само ръчна граната и пистолет Стечкин.\r\n\t\"Пилотът героично загина. Ние се гордеем с нашите герои\", заяви говорителят на Кремъл Дмитрий Песков.\r\n\tРуското министерство на отбраната съобщи, че след катастрофата руските военни са нанесли удари по джихадистите с прецизно оръжие, в резултат на които са убити 30 от тях.\r\n\tМинистерството освен това съобщи, че Русия води преговори за връщане на тялото на пилота с турската страна, която отговаря за зоната на деескалация Идлиб. Освен това ведомството заяви, че вече трето денонощие сирийски специални части се опитват да стигнат до мястото на гибелта на Филипов.\r\n\tОтговорност за свалянето на самолета пое джихадистката група \"Тахрир аш Шам\", която контролира по-голямата част от Идлиб. Най-влиятелната фракция в нея е Фронтът \"Ан Нусра\" - бившия клон на \"Ал Каида\" в Сирия.\r\n\tПърва загуба на Су-25СМ от началото на руската военна операция в Сирия \r\n\tТова е първата загуба на Су-25СМ от започването на руската военна операция в Сирия. Експерти повдигат въпроса за самия факт, че самолетът е летял на такава ниска височина, тъй като преносим зенитно-ракетен комплекс \"Игла\" може да порази цел на височина до 5 хил. метра. Източник на \"Комерсант\" предположи, че височината на полета на Су-25 е била свързана с това, че Турция е обещала да гарантира сигурността на тази територия, тъй като е под неин контрол.\r\n\tОт Пентагона са заявили, че \"САЩ не са доставяли на партньорските си сили в Сирия никакви оръжия от типа \"Земя-въздух\" (например преносим зенитно-ракетен комплекс) и не възнамеряват да правят това в бъдеще. Руските военни ще могат да проверят това, след като сирийските спецчасти намерят поне един комплект и го проучат. \r\n\tЗам.-директорът на руския Център за анализ на стратегии и технологии Константина Макиенко коментира, че след изявлението на президента Владимир Путин за победата над радикалните ислямисти в Сирия, Русия е загубила там повече самолети, отколкото за двете предходни години на военната си операция там. Това според него означава, че предполагаемият разгром на групировката и началото на политическия процес съвсем не означават край на войната и че изходът от войната може да е много по-сложен, отколкото самата военна операция.\r\n\t\r\n\tРусия е наредила на бойните си самолети в Сирия да летят по-високо, за да не могат да бъдат сваляни от противосамолетни ракети, изстрелвани от установки, носени на рамо, съобщава днес руският в. \"Известия\", цитиран от Ройтерс.\r\n\tЦитирайки руското министерство на отбраната, \"Известия\" пише, че е било взето решение такива самолети занапред да летят над 5000 м, за да бъдат в безопасност. Такова правило е било в сила по-рано, но по някаква причина самолетите Су-25 през последните дни започнали да летят по-ниско.\r\n\tОсвен това руската бойна авиация засили в нощта срещу понеделник своите удари срещу контролирани от бунтовниците градове в сирийската провинция Идлиб, съобщи Ройтерс. Според западните медии руските удари са били доста по-мащабни от това, което съобщава руското военно министерсто.\r\n\tИзточници от гражданската отбрана заявиха, че при ударите са били атакувани градовете Кафр Набл, Маасран, Саракеб, Маарат ан Нуман и Идлиб. Съобщава се няколко загинали и ранени.\r\n\tОчевидци и местни жители казаха, че в Маарат ан Нуман е била поразена болница, а при нападение в Кафр Набл е била повредена жилищна сграда и се предполага, че са загинали най-малко петима човека.\r\n\tСпоред очевидец в град Идлиб е била разрушена пететажна сграда и се предполага, че са загинали поне 15 души.\r\n\tПри въздушни удари в събота след свалянето на руския военен самолет бяха убити най-малко 10 човека в Хан ал Субул. Други седем загинаха при атака в Маасран.", "date": "2018.02.05", "title": "Пилотът на разбилия се в Сирия руски самолет се взривил, за да не бъде пленен"}
{"url": "http://www.mediapool.bg/britanskite-spetssluzhbi-sa-otrazili-desetki-milioni-kiberataki-news275114.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпециалните служби на Великобритания са отблъснали 54 милиона атаки през цифровото пространство през миналата година. Свалени са били и 120 000 фалшиви интернет сайта, съобщи в неделя \"Файненшъл таймс\".\r\n\tОт електронната версия на вестника става ясно, че изданието е получило достъп до доклада наНационалния център за кибернетична сигурност (NCSC), който е част от специалната служба Център за правителствена комуникация (GCHQ).\r\n\tДокументът, който ще бъде публикуван в понеделник, твърди, че свалянето на сайтовете и отразяването на атаките е извършено с помощта на системата за защита Great British Firewall, която предвижда внедряването на програмен елемент в мрежата, който филтрира трафика. Разработената от NCSC програма за активна защита дава възможност да се съкрати с 2% спрямо 2016 година броят на глобалните фишинг и вирусни атака, предприети в Обединеното кралство.\r\n\tВ доклада се посочва, че преобладаващата част от подобни престъпления се извършват не от\"враждебни държавни субекти\", а от групировки, които имат намерение да извлекат полза от продажба на откраднати лични данни или от получаване на незаконен достъп до банкови сметки.\r\n\tСпоред техническия директор на NCSC Йън Леви, днес вече \"не е реалистично да се мисли, че може да се победи киберпрестъпността\". Но службата ще се опитва да ѝ създаде максимално възможните проблеми по всякакъв начин, включително като се бори този вид криминална дейност да стане нерентабилна и много рискована.", "date": "2018.02.05", "title": "Британските спецслужби са отразили десетки милиони кибератаки"}
{"url": "http://www.mediapool.bg/izbirat-nov-direktor-na-natsionalniya-istoricheski-muzei-news275115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Министерство на културата ще се проведе събеседване с двамата кандидати за директор на Националния исторически музей.\r\n\tТри месеца след пенсионирането на Божидар Димитров конкурсът за заемането на директорския пост е към своя край.\r\n\tЗа мястото се състезават двама души - проф. Вера Бонева от Университета по библиотекознание и информационни технологии и настоящият временен директор на музея доц. Бони Петрунова.", "date": "2018.02.05", "title": "Избират нов директор на Националния исторически музей"}
{"url": "http://www.mediapool.bg/lavina-ubi-skiori-v-italiya-news275117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама скиори загинаха при лавина в Апенините, съобщиха информационните агенции.\r\n\tИнцидентът е станал в курорта \"Калпо Феличе” близо до Рим.\r\n\tСпоред властите скиорите са карали извън пистите и това може да е предизвикало лавината.\r\n\tПострадал е и трети човек, който е откаран в болница.", "date": "2018.02.05", "title": "Лавина уби скиори в Италия"}
{"url": "http://www.mediapool.bg/pochina-biznesmenat-stefan-sharlopov-news275119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ понеделник сутринта е починал внезапно големият български бизнесмен Стефан Шарлопов (55 г.).\r\n\t \r\n\tТой е роден през 1962 г. в Бургас. Основател е на първата частна хотелска верига в България - \"Шарлопов хотелс\". В нея влизат шест луксозни хотела в България и един в Германия.\r\n\t \r\n\tШарлопов е завършил специалност \"Българска филология\" във Великотърновския университет. Известно време работи като журналист с ресор \"икономика\". Започва да се занимава с частен бизнес още през 1989 г.\n\n\r\n\t \r\n\tВ първите години от прехода се занимава с търговия и финансови операции. През 1995 г. създава компанията \"Роял Фуудс\" и открива фабриката за кроасани и сладкиши в Елин Пелин.\r\n\t \r\n\tПо-късно става мажоритарен собственик на фирмата за бутилиране на минерална вода \"Девин\", но решава да продаде бизнеса и започва да се занимава активно с туризъм и строителство.\r\n\t \r\n\tТой беше председател на Българския съюз по балнеология. Един от последните му проекти бе комплекс \"Созополис\", който бе замислен като реплика на стария град Созопол с неговата уникална архитектура и стил.\r\n\t \r\n\tШарлопов има три брака и пет деца. Дъщеря му Ева Шарлопова-Гергинова е изпълнителен директор на компанията му.", "date": "2018.02.05", "title": "Почина бизнесменът Стефан Шарлопов"}
{"url": "http://www.mediapool.bg/avstriya-e-protiv-uvelichavane-na-vnoskite-v-byudzheta-na-es-sled-brekzit-news275121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийският канцлер Себастиан Курц се обяви против увеличаване на вноските на страните членки в бюджета на ЕС след излизането на Великобритания от общността. Вместо това иска орязване на някои програми, най-вече плащания за страни от Източна Европа.\r\n\t \r\n\tКурц, чиято страна ще поеме председателството на ЕС през юли след България, заявява тази позиция в интервю в днешния брой на , цитирано от БТА.\r\n\t \r\n\tАвстрия иска ЕС \"да проявява повече пестеливост по отношение на парите на данъкоплатците\" и \"да преразгледа\" различните си програми, за да прави икономии, тъй като средствата й ще намалеят след Брекзита, посочва австрийският канцлер.\r\n\t \r\n\t\"Алтернативата е да се искат по-големи финансови вноски. Но това не е моят избор\", казва Курц.\n\n\r\n\t \r\n\tВ преговорите за бюджета след 2020 година той възнамерява \"твърдо да представлява\" лагера на нетните вносители, заедно с холандския премиер Марк Рюте.\r\n\t \r\n\t\"В момента се превеждат много пари на Източна Европа. . . Въпросът отчасти е дали парите са насочени към правилното място\", допълва Себастиан Курц.\r\n\t\r\n\tЗапитан дали Полша и Унгария, които са сред нетните получатели на европейски фондове, трябва да очакват намаляване на плащанията, канцлерът признава, че по тази тема \"има силно разминаване на гледната точка\" с унгарския премиер Виктор Орбан.\r\n\t \r\n\tНаскоро Курц прие във Виена своя унгарски колега и съсед, изразявайки близки виждания с него по множество въпроси, включително твърда миграционна политика на контрол по външните граници на ЕС.\r\n\t \r\n\tСред другите европейски програми, които според него трябва да бъдат преразгледани, той посочва \"стотиците милиони\" евро, предвидени от ЕС за сближаване с Турция.\r\n\t \r\n\tСпоред Европейската комисия излизането на Великобритания, която е нетен вносител в бюджета на ЕС, ще предизвика финансова дупка от между 12 и 13 милиарда евро годишно.", "date": "2018.02.05", "title": "Австрия е против увеличаване на вноските в бюджета на ЕС след Брекзит"}
{"url": "http://www.mediapool.bg/tsvetanov-i-fandakova-na-molitvena-zakuska-pri-tramp-news275122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-председателят ГЕРБ Цветан Цветанов ще участва за пореден път в Националната молитвена закуска във Вашингтон при президента на САЩ Доналд Тръмп, съобщиха от партийния пресцентър \r\n\t \r\n\tИ този път Цветанов ще бъде придружаван от депутата от ГЕРБ-Русе и член на Изпълнителната комисия на партията Пламен Нунев. \r\n\t \r\n\tВ делегацията на ГЕРБ за форума за първи път участват и зам.-председателят на ГЕРБ и кмет на София Йорданка Фандъкова, зам.-председателят на ГЕРБ и кмет на Бургас Димитър Николов и кметът на Пловдив Иван Тотев.\n\n\r\n\t \r\n\tНационалната молитвена закуска е международен форум, който се организира съвместно от Белия дом и Конгреса на САЩ. Провежда се ежегодно през първия четвъртък на февруари.\r\n\t \r\n\tПо време на закуската, освен президентът на САЩ, традиционно присъстват и членове на правителството, Конгреса, дипломатическия корпус, висшата администрация, въоръжените сили на САЩ, както и дипломати, бизнесмени, политически, религиозни, научни, стопански и държавни лидери от различни държави.\r\n\t \r\n\tПо време на посещението си в САЩ Цветан Цветанов ще проведе и редица срещи с представители на правителствения и неправителствения сектор.", "date": "2018.02.05", "title": "Цветанов и Фандъкова на молитвена закуска при Тръмп"}
{"url": "http://www.mediapool.bg/politseiski-sindikat-v-germaniya-poiska-da-bade-legaliziran-kanabisat-news275123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководителят на синдикалната организация на германската полиция БДК Андре Шулц призова употребата на канабис да бъде декриминализирана, съобщи Асошиейтед прес.\r\n\t \r\n\tПрез март миналата година германските власти разрешиха частично употребата на марихуана за медицински цели, но изрично подчертаха, че това не означава легализирането й за други цели.\r\n\t \r\n\tШефът на БДК (Федералния синдикат на служителите от сектор \"Криминална полиция\") заяви за днешното издание на \"Билд\", че организацията е за пълна декриминализация на потреблението на канабис. \n\n\r\n\t \r\n\tШулц каза, че сегашната система слага клеймо върху хората и ги тласка към престъпните кръгове. \"Погледнато в исторически план, забраната на канабиса винаги е била налагана избирателно. Тя нито е разумна, нито е целесъобразна\", заяви той.\r\n\t \r\n\tШулц обаче каза, че марихуаната трябва да остане забранена за шофьорите.", "date": "2018.02.05", "title": "Полицейски синдикат в Германия поиска да бъде легализиран канабисът"}
{"url": "http://www.mediapool.bg/mok-ne-dopusna-amnistiranite-ot-sada-ruski-sportisti-na-olimpiadata-news275124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМеждународният олимпийски комитет (МОК) определи, че 15-те руски спортисти и треньори, чиито забрани за участие бяха отменени от Спортния арбитражен съд (КАС), няма да бъдат поканени да участват на олимпийските игри в Пьончан.\r\n\t \r\n\tМиналата седмица от КАС , че нямат достатъчно доказателства за нарушения на правилата от страна на общо 28 руски спортисти.\r\n\t \r\n\tЗа други 11 спортисти от Русия Спортният арбитражен съд твърдеше, че са нарушили правилата за употреба на забранени стимуланти, но наказанията им бяха намалени и те трябваше да вземат участие на зимната олимпиада в Пьончан през февруари.\n\n\r\n\t \r\n\tМОК отстрани руснаците от олимпийските игри в Южна Корея, но позволи на чистите от допинг спортисти от Русия да участват под олимпийски флаг в Пьончан между 9 и 25 февруари.\r\n\t \r\n\tСлед решението на КАС от руския олимпийски комитет пожелаха 13 спортисти и още двама треньори да получат право на участие в игрите, но МОК ще ги извади от участие.\r\n\t \r\n\tОлимпийската централа обяви, че членовете на комисията, разгледала молбата, единодушно \"са препоръчали на МОК да не изпраща покана\" на тези 15 спортисти и треньори.\r\n\t \r\n\tПреди ден президентът на МОК Томас Бах определи решението на КАС като изненадващо и разочароващо и препоръча на съда в Лозана да направи вътрешни структурни промени, за да се подобри работата му.", "date": "2018.02.05", "title": "МОК не допусна амнистираните от съда руски спортисти на Олимпиадата"}
{"url": "http://www.mediapool.bg/da-bulgaria-pusna-kartichki-valentinki-s-prase-news275125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПо случай Деня на влюбените, 14-и февруари, партия \"Да, България\" представи серия от картички \"валентинки\" с изобразено на тях розово прасе.\r\n\t \r\n\tНа една от картичките прасето казва \"Ще те грабна... като роднина – обществена поръчка\", на друга – \"Обичам те... като Чайка – Цаца\", \"Изгарям по теб ... като 4 млрд. в КТБ\" и други.\r\n\t \r\n\t\"Любовта и силните чувства са непрекъснато и навсякъде около нас. Например безработен кипърец страстно копнее за втори лифт, роднина тръпне в очакване на обществена поръчка, премиер с нежна загриженост прави най-важния избор в живота си – този на главен прокурор… И следвайки примера на един \"голям човек, с голямо сърце, готов да откликне навсякъде\", всички изгаряме от любов. Като 4 млрд. лева в КТБ\", се казва в съобщение на партията.\n\n\r\n\t \r\n\t\"Валентинките\" са обявени за продажба през сайта на партията, а набраните средства ще се финансира дейността на \"Да, България\".", "date": "2018.02.05", "title": "\"Да, България\" пусна картички \"валентинки\" с прасе"}
{"url": "http://www.mediapool.bg/100-godishen-snezhen-rekord-v-moskva-news275118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа едно денонощие от улиците на Москва са извозени 1 200 000 куб. м сняг. Това съобщи в понеделник зам.-кметът Пьотър Бирюков след силния снеговалеж, връхлетял през уикенда руската столица, предаде ТАСС.\r\n\t \r\n\t\"Толкова сняг пада за пръв път от 100 години насам\", подчерта представителят на градските власти. Улиците вече са разчистени и работата продължава, уточни той.\r\n\t \r\n\tВ нормални условия за прибиране на подобно количество сняг са необходими 9 дни, но градската управа ще вземе мерки Москва да бъде разчистена много по-рано, макар че в близките три денонощия се очаква да навали още 6 до 8 см сняг, допълни служителят.\r\n\t \r\n\tОт съботната сутрин до 21.00 ч. снощи в Москва натрупа 38 см сняг - повече от месечната норма за февруари, посочи по-рано Бирюков.\r\n\t \r\n\tЗаради виелиците в 18 общини на Московска област имаше прекъсвания на електроснабдяването. При скъсване на електропровод от паднало дърво в Москва загина един човек и пострадаха още петима.\r\n\t \n\n\r\n\tВ столичния регион и днес остава в сила предупреждение за буря поради силен снеговалеж и вятър.\r\n\t \r\n\tЗаместник-кметът призова московчани да използват обществен транспорт, за да може да минава по улиците специалната техника. Освен улиците ще се почистват тротоарите, дворовете и покривите, добави той.", "date": "2018.02.05", "title": "100-годишен снежен рекорд в Москва"}
{"url": "http://www.mediapool.bg/dunarit-i-emko-terez-i-masud-news275126.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Не мога да разбера тая идиотщина. За какво са му изтрябвали на някого тия лъвчета, та да се налагат всичките тия фортиции\", попита ме миналата седмица един познат. Казах му, че не знам. И аз като всички си задавам същия въпрос и като всички съм сигурен в едно – \"фортициите\" не са заради пазарджишките деца, които щели да гледат лъвчетата и да им се радват. Понеже така и така, спасени (засега) \"на косъм\" в Разград, лъвчетата със сигурност за броени дни щяха да бъдат уморени в Пазарджик.\r\n\tТогава се сетих, че тази история много прилича на друга. И се запитах: какво е общото между лъвовете и военните заводи (имената и на едните, и на другите са в заглавието)? Въпросът звучи абсурдно, но какво ли край нас не е абсурдно. Всъщност, като се поизчистят малко от подробностите, двете истории (освен че имат някои общи действащи лица и изпълнители) се свеждат до една и съща схема, която много ясно илюстрира устройството и начина на функциониране на съвременната българска държава.\r\n\t\r\n\tНяКой си харесва куп чужди бизнеси, свързани с една банка. На първо време организира фалита на банката. После чрез свои хора и сложна мрежа от подставени фирми така омотава всичко, че въпросните бизнеси започват да \"капят като круши\". Но не всички. За един задлъжнял и закъсал, но потенциално много печеливш военен завод го изпреварват - намира се компетентен инвеститор, който да го придобие чрез увеличение на капитала и да го спаси като върне парите на кредиторите му (включително на фалиралата банка). И тогава схемата влиза в действие.\r\n\tВ първата ѝ фаза опитват (така да се каже, \"с добро\") да предотвратят влизането на новия собственик през съдилищата. Офшорни компании с никому неизвестни собственици предявяват серия искове, като претендират, че имат нещо общо със собствеността на завода. Номерът обаче не минава - съдът се произнася, че привлеченият инвеститор е придобил напълно законно дружеството и трябва да бъде вписан като негов собственик. Дотук - нищо особено. Такива истории се случват навсякъде - нормални мераци и нормални, макар и не дотам елегантни, методи на действие. Със съдебното решение обаче историята би приключила. Не и в България - тук \"прошка няма\".\n\n\r\n\tИ настъпва втората фаза на схемата - с активното участие на цялата държавна машина. Първо Агенцията по вписванията отказва да изпълни съдебното решение. След което се включват две миистерства, куп други агенции, комисии, съвети, специални служби и прокуратурата, които: измислят нарушения и на напълно измислени законови основания отнемат лицензите на притежавания от въпросния инвеститор друг военен завод; отнемат му търговски договори за много милиони; изкупуват с публични средства дълговете на спорния завод, за да го \"национализират\"; запорират акциите му; \"разкриват\" организирана престъпна група, в която вкарват инвеститора, сина му и куп други хора, свързани с двата завода; изправят и двата завода на ръба на фалита; организират кампания в \"поверените им медии\", които патриотично тръбят, че така държавният военно-промишлен комплекс се спасява от гадните частници.\r\n\tЦялата работа обаче става прекалено ачик. На всичко отгоре работниците от двата завода, разбрали, че им отнемат хляба, започват през ден да се изсипват под прозорците на Министерския съвет. Налага се да се намеси лично премиерът. След \"трудни преговори\" се намира \"решение на конфликта\", от което \"всички печелят\". Всъщност, с 6 милиона инвеститорът се откупва. Засега.\r\n\t\r\n\tВ разградския т.нар. зоопарк (който няма лиценз и всъщност е незаконен) се раждат три лъвчета. Поради окаяни условия и безхаберие едното умира, а другите две оцеляват по чудо, благодарение единствено на усилията на две природозащитни неправителствени организации. Две месеца по-късно кметът на града подписва с едната от тях споразумение, с което ѝ предоставя право да се разпорежда с лъвчетата и да направи единственото възможно за тяхното спасяване - да ги изпрати в специализиран център за диви животни в Холандия. В споразумението фактически участва и държавата чрез посредничеството на екоминистерството.\r\n\tНякъде там няКой си харесва лъвчетата и решава да ги вземе, първо \"с добро\". Една от неговите т.нар. \"медии\" проявава силно желание да ги осинови. За \"зла участ\" обаче се оказва, че законът забранява притежаването на такива животни от частни лица. Някъде подобна история би приключила на това място. Но тук законът може лесно да бъде заобиколен, при това с активното съучастие на властта. И настъпва втората фаза на схемата. Най-напред на сцената излиза кметът на Пазарджик, който изведнъж се е сетил, че много иска лъвчетата за местния \"зоокът\". След което, въпреки сключеното споразумение, разградският общински съвет гласува за даряването им на Пазарджик. Нищо че там, също като в Разград, няма нито къде, нито как, нито кой да се грижи за двете тежко болни животни. Централната власт, в лицето на две министерства и техните специализирани и регионални поделения, също се отмята от споразумението в полза на пазарджишкия вариант.\r\n\tЗащитниците на животните обаче реагират бързо с протест пред Министерския съвет. Тогава (за първи път) се намесва премиерът и посоката на сюжета пак се обръща на 180 градуса - към Холандия. Министърът на околната среда обявява, че в Пазарджик няма условия за лъвчетата.\r\n\tНяКой обаче не се отказва. Така наречените му \"медии\" в един глас патриотично реват, че \"зеленият октопод краде българските лъвчета\", за да ги продаде в сафари парк и да направи милиони. Разградският общински съвет прегласува решението си, а кметът сезира прокуратурата за намерение за незаконен износ на животни. След което двете министерства и техните поделения пак правят обратен завой - едното отказва на издаде пътен лист на лъвчетата за Холандия, а другото решава, че в Пазарджик вече има добри условия за тях.\r\n\tТова предизвиква нови, още по-големи протести под Министерския съвет. Следва втора намеса на премиера и нов кръгом на \"компетентните\" институции, които изведнъж пак се сещат, че \"целта е да се направи най-доброто за здравето на двете лъвчета\" и че \"в България няма достатъчно възможности\" за това. Проста сметка показва, че само министърът на околната среда успява за няколко месеца да смени позицията си точно 4 пъти (!!!), като законът ту му \"връзва ръцете\", ту му ги развързва.\r\n\t\r\n\tНакрая няколко въпроса и възможните им отговори. Първо - за военни заводи е ясно, но за какво са му потрябвали на няКого лъвове? Както се казва: един господ знае. Може би няКой, изживявайки се като цар на държавата, се приравнява с Царя на животните. И затова се е запънал така - да не би някой да си помисли, че може да се противопоставя на властта и ненаситния му апетит.\r\n\tКой е този няКой? Слуховете говорят, а мнозина са и убедени, че и в двата случая - и със заводите, и с лъвчетата - става дума за един депутат и бизнесмен, като доказателствата за това са само косвени (че, например, Пазарджик е любимият му избирателен район и че именно и само неговите \"медии\" участват в лъвската кампания и я дирижират). Разбира се, самият той би казал (за военните заводи го е правил), че няма нищо общо. Но пък навремето твърдеше, че и така наречените му \"медии\" не са негови, пък после се оказа, че са. В края на краищата обаче е все едно кой точно е движещата сила в двата сюжета. Важното в тях е моделът на превзетата от частни интереси държава. Фактът, че в първия сюжет става дума за хапка за милиони, а във втория - само за някакви си лъвчета, не опровергава, а още повече затвърждава тази констатация. Защото се вижда, че схемата действа, дори и когато целта е да се задоволи някаква \"дребна\" и абсурдна прищявка.\r\n\tХепиендът на двете истории също е привиден (а при завода е и временен). Защото те са по-скоро изключение - много други знайни и незнайни истории не са завършвали така. Освен това не е вярно, че хепиендът се дължи единствено на намесата на премиера. Основната причина е в гражданската енергия и протестите. Когато успеят да се мобилизират, схемата става толкова грозно очевидна, че изпълнението ѝ става неудобно и рисковано. Засега.", "date": "2018.02.05", "title": "Дунарит и Емко, Терез и Масуд"}
{"url": "http://www.mediapool.bg/borisov-vazmuten-che-pri-edva-6-kontrabanda-na-tsigari-go-pitat-za-koruptsiyata-news275127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС продължаващ спад на контрабандата на цигари, която през третото тримесечие на 2017 г. е едва 6 на сто, България е за пример в борбата с контрабандата на цигари в целия Европейски съюз, но в същото време все се задават въпроси дали в страната ни се води ефективна борба с корупцията. Това заяви премиерът Бойко Борисов в понеделник при представяне на изследване за незаконната търговия с тютюневи изделия, извършено от инициатива \"Срещу незаконната търговия\".\r\n\tСпрямо предходното тримесечие спадът на контрабандата е 1 процент, което показва, че тенденцията за намаляване на черната търговия с цигари е трайна. \"Това вече тримесечие след тримесечие върви, което е най-радостно. Затова и приходите в бюджета са такива\", заяви премиерът.\r\n\tБорисов сравни българските данни с тези във Великобритания, където контрабандата на цигари била 35 на сто контрабанда, а във Франция – 23.7 на сто, и се възмути как може при това положение да питат дали в страната ни се води ефективна борба с корупцията.\r\n\tПо думите му изследването \"показва не усещането за нещо, не имагинерната величина какво се случва, а на практика реалния резултат от борбата с корупцията и контрабандата и в същото време който откъдето се появи вика: \"Ама борба с корупцията има ли?\" Има .. и ето я.\"\r\n\tБорисов се закани да повдигне темата с контрабандата в ЕС на предстоящия Европейски съвет. \"Един по един ще ги питам колегите. 23.7 контрабанда във Франция, и Гърция, и Полша, и Естония, и Литва, и Латвия - огромни проценти. Когато говорим, че няма 10 милиарда евро в новия бюджет, ако сметнем тези проценти колко пари са, ще отидат сигурно над 100-200 милиарда евро несъбрани приходи в нашия общ европейски бюджет\", коментира той. Според него това са \"черните пари\", които директно отиват някъде, а не влизат в бюджета.\r\n\tНай-новите данни за цигарената контрабанда сочат, че най-големият спад е регистриран в Свиленград, където нивото е 8 процента, докато три месеца по-рано е било 44 на сто. Постижението е голямо, тъй като за първи път от 2011 г. - откакто се провежда изследването в България, Свиленград е с резултат под 10%, докато предишни години е стигал и до 80 на сто.\r\n\tЕдна трета от предлаганите на черно цигари са от марки, създадени с цел единствено да се продават незаконно и нямат аналог на легалния пазар. Те остават сериозен проблем за легалните играчи на пазара. Участниците в срещата се обединиха около мнението, че въпреки добрите постижения има потенциал за ръст на законния пазар и оптимизиране на приходите от акциз.\r\n\tПремиерът добави, че само за януари приходите в българския бюджет от горивата са с 12 на сто повече. По думите му същата схема се прилага и за горива, меса, алкохол, захарни изделия , а в борбата с контрабандата се използва цялата сила на държавата.\r\n\tГлавният прокурор Сотир Цацаров посочи, че рекордно ниската контрабанда на цигари не бива да успокоява, тъй като по места има доста високи маржове, давайки пример с Хасково, Велико Търново и Пазарджик.\r\n\tЦацаров обяви, че усилията и на прокуратурата, и на МВР са свързани не само с противодействието на незаконната търговия на цигари, защото това е било само един аспект от работата. Според него незаконният трафик на наркотични вещества е другият аспект, като даде за пример, че снощи са били задържани 32 кг хероин. Освен това, според главния прокурор, се провеждат и операции срещу незаконния трафик на оръжие.\r\n\tГлавният прокурор отбеляза, че добрите резултати в борбата с контрабандата на цигари не биха могли да бъдат постигнати, ако липсва партньорството между държавата и бизнеса, който е заинтересован да работи на светло.\r\n\tМеждуведомствният координационен център за противодействие на контрабандата и контрол на движението на рискови стоки и товари през 2017 г. е провел 43 специализирани и тематични операции, чрез които са извършени 1154 проверки на търговски обекти, складови бази, офиси, помещения, данъчни складове и други, съобщи по време на форума вътрешният министър Валентин Радев. При съвместни действия на МВР и Агенция \"Митници\" през 2017 г. са иззети над 50 млн. къса цигари, а над 40 млн. тона е иззетият нарязан тютюн. По думите му спрямо 2016 г. се отчита намаляване при иззетите количества тютюн средно с около 40 на сто.\r\n\tСамо структурите на МВР са иззели 13 млн. къса цигари и 32 тона нарязан тютюн. Спрямо 2016 г. се отчита намаляване на количествата иззет тютюн с около 20 процента, а при цигарите - 65 на сто. Радев добави, че по този начин са предотвратени щети за държавния бюджет за над 16 млн. лева.\r\n\tВ тригодишната фискална рамка до 2021 г. не планираме да променяме акцизите, заяви на свой ред министърът на финансите Владислав Горанов. \"Общата цел е да поддържаме стабилна финансова перспектива и да пълним нашия бюджет. България ще поддържа тезата, че е рано за нарастване на минималните акцизни ставки. В национален аспект не смятаме за сега да прилагаме по-високи от минималните акцизни ставки, приети за ЕС. Тоест в тригодишната фискална рамка до 2021 г. не планираме да променяме акцизите\", каза Горанов.", "date": "2018.02.05", "title": "Борисов възмутен, че при едва 6% контрабанда на цигари го питат за корупцията"}
{"url": "http://www.mediapool.bg/koalitsionnite-pregovori-v-germaniya-prodalzhavat-i-v-ponedelnik-news275128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРаботата по окончателно оформяне на коалиционното споразумение и преговорите за здравеопазването и трудовия пазар между консервативния блок ХДС/ХСС на канцлерката Ангела Меркел и Социалдемократическата партия продължават и в понеделник, предаде ДПА.\r\n\t \r\n\tПартиите си бяха определили срок да завършат преговорите до неделя вечерта, но не са успели да го спазят, казали информирани източници пред агенцията.\r\n\t \r\n\tНерешените въпроси, свързани със здравеопазването и трудовия пазар все още не са обсъждани от преговарящите екипи, добавили те.\r\n\t \r\n\t\"Остават важни въпроси, които трябва да бъдат уредени\", каза Меркел по-рано в неделя.\r\n\t \n\n\r\n\tКомпромис е постигнат за подпомагането на младите семейства, които нямат възможност да си купят жилище. Министърът на икономиката на Долна Саксония Бернд Алтусман каза, че те ще получават държавна помощ от 1200 евро за всяко дете годишно. Това ще струва на бюджета 440 милиона евро годишно.", "date": "2018.02.05", "title": "Коалиционните преговори в Германия продължават и в понеделник"}
{"url": "http://www.mediapool.bg/treta-prisada-za-bivshiya-shef-na-nso---tozi-pat-za-razglasyavane-na-darzhavna-taina-news275129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият директор на Националната разузнавателна служба (НРС) ген. Кирчо Киров получи трета получи в понеделник 2-годишна условна присъда с 4 години изпитателен срок по делото му за разгласяване на държавна тайна.\r\n\tТова е общо третата му присъда, след като на 23 януари Софийският военен съд му постанови 15 години затвор по обвинение за присвояване на 5.1 млн. лева от бюджета на НРС. Отделно от това, Киров бе осъден през май 2016 г. на 10 години затвор по първото му дело – отново за присвояване, но този път на близо 5 млн. лева.\r\n\tСлучаят, по който ексшефът на НРС получи условна присъда в понеделник, датира от 2014 г., когато в свое телевизионно интервю той разказа за българин, задържан в Иран за трафик на наркотици. Както и тогава, Киров твърди, че не е разкрил никаква класифицирана информация, а обвиненията срещу него са политически мотивирани.\r\n\tКато основен свой враг, той сочи настоящия ръководител на разузнаването Драгомир Димитров, който водел \"лична война\" с него.\r\n\tНито една от присъдите, постановени досега срещу Киров, не е окончателна. Делото, по-което има 15-годишно наказание, предстои да бъде разгледано от Военно-апелативния съд. На същата фаза се намира процесът по другото му обвинение за длъжностно присовяване, след като през ноември 2016 г. Върховният касационен съд (ВКС) го върна за ново разглеждане.", "date": "2018.02.05", "title": "Трета присъда за бившия шеф на НСО - този път за разгласяване на държавна тайна"}
{"url": "http://www.mediapool.bg/oglushitelnoto-zavrashtane-na-berluskoni-news275130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаричаха го \"политически труп\", казваха, че упадъкът му бил неумолим, но 81-годишният Силвио Берлускони отново излезе на преден план на италианската политическа сцена месец преди парламентарните избори, които той иска да спечели за цялата десница.\r\n\t \r\n\tНо Каймана (един от многобройните му прякори) се завръща след отслабени позиции. \"Форца Италия\" (ФИ), партията на Берлускони, \"имаше през последните години лидер, който, по различни причини, нямаше кой знае какво присъствие на изборния пазар\", припомня Антонио Ното, директорът на италиански институт за проучване на общественото мнение.\r\n\t \r\n\tИ това не е случайно. Заради съдебните си неволи (от 2013 г. той не може да заема изборни длъжности заради присъда за данъчна измама), здравословните си проблеми (операция с отваряне на сърцето от 2016 г.), загубата на футболния си клуб (\"Милан\" бе продаден на китайци) и атаките на френския гигант \"Вивенди\" срещу неговата медийна империя \"Медиасет\" Силвио Берлускони почти отсъстваше от националната политическа сцена.\r\n\t \r\n\t\"Тази липса на лидера със сигурност отклони гласове от ФИ към популисткото Движение \"Пет Звезди\" (ДПЗ). Днес Берлускони си връща част от тези избиратели\", уверява Ното.\r\n\t \r\n\tПреди една година, през февруари 2017 г., ФИ имаше подкрепа от максимум 12 процента - с 1 процент по-малко от своя конкурент вдясно, Северната лига (СЛ) на Матео Салвини - крайнодясна партия, близка до френския Национален фронт.\r\n\t \n\n\r\n\tДнес ФИ събира над 18 процента срещу 13 процента за СЛ според последните проучвания на общественото мнение.\r\n\t \r\n\tЗалогът е голям, тъй като ФИ и СЛ, двата стълба на коалиция от четири десни и крайнодесни партии, имат споразумение: онази, която вземе дори с един глас повече от другата, ще излъчи бъдещия министър-председател.\r\n\t \r\n\tИ сегашните сондажи навеждат на мисълта, че ако някой политически лагер е в състояние да спечели мнозинство в парламента, това е десницата. Нито левицата, нито популистите се доближават до тази възможност.Стар и мъдър\r\n\tСилвио Берлускони, който през септември навърши 81 години, отдавна е обсебен от външния си вид, не се колебае да прибягва до присаждане на коса или многобройни лифтинги, до степен, че днес усмивката му да изглежда малко скована.\r\n\t \r\n\tИ макар да не се е отказал да контролира външния си вид, Берлускони вече залага на нещо друго.\r\n\t \r\n\t\"Той се опитва да изпрати послание, че старостта не е период на залез и упадък, а етап от живота, пълен с мъдрост и опит\", смята Ното, според когото той се стреми също да \"възобнови сантименталната връзка със своите традиционни избиратели\", които са остарели заедно с него.\r\n\t \r\n\tЗдравето на Силвио Берлускони обаче предизвика безпокойство сред съпартийците му в последните дни, защото той отмени участието си в няколко телевизионни и радиопредавания в момент, когато предизборната кампания е в разгара си.\r\n\t \r\n\t\"Единственият, който може да успее и от болничното легло, е Силвио Берлускони. Още повече сега, когато не е добре и предизвиква вълна от симпатии у италианския народ\", коментира Роберто Д'Алимонте, политолог в Международния свободен университет за социални изследвания в Рим.\r\n\t \r\n\tПринуден да отстъпи властта през 2011 г., когато Италия потъна в криза под разтревожения поглед на европейските си партньори, Берлускони остави след себе си много критикувано наследство.\r\n\t \r\n\tЗащо тогава се завръща? Една част от страната го мрази, но друга се прекланя пред него. Това са предимно възрастни хора, които просто искат отново да му повярват.\r\n\t \r\n\t\"Здравей, президенте, винаги съм имал доверие в теб, ти си по-интелигентен и само посредствените и провалилите се критикуват твоите успехи във всички области\", написа например миналата седмица петдесетинагодишният Умберто Антонели на страницата на Берлускони във Фейсбук.\r\n\t \r\n\tВ сянка от 2013 г., Берлускони най-накрая започна да играе отново главната роля, която толкова обича: ако десницата спечели, той ще избере премиера, преди сам да заеме мястото му, ако забраната да заема изборни длъжности бъде отменена. А ако една нова \"голяма коалиция\" между десницата и левицата се окаже необходима за формиране на правителство, както през 2013 г., Берлускони пак ще е ключовият човек, чието съгласие ще е необходимо.* * *\r\n\tИталия гласува след един месец за двете камари на парламента в обстановка на голяма несигурност, въпреки че в проучванията на общественото мнение води дясната коалиция начело със Силвио Берлускони.\r\n\t \r\n\tСлед като британците гласуваха на референдум през 2016 г. за излизане на страната им от ЕС и на фона на възхода на крайната десница във Франция, Германия и Австрия Брюксел и европейските столици се безпокоят сега от надигането на популистите и евроскептиците в третата икономика в еврозоната.\r\n\t \r\n\tАргументите на ДПЗ и на СЛ често срещат одобрение в една застаряваща страна, чиято икономика чак сега започна да се съживява след няколко години рецесия, където несигурността кара младите висшисти да емигрират, но и която прие близо 630 000 имигранти от 2014 г.\r\n\t \r\n\tИмиграцията остава деликатна тема, както показа в събота една расистка стрелба в централната част на страната след убийство на млада жена, приписано на нигериец.\r\n\t \r\n\tСпоред сондажите коалицията вдясно с участието на ФИ и СЛ води с близо 35 процента, четири седмици преди изборите на 4 март. Следват ДПЗ с 28 процента и управляващата левоцентристка Демократическа партия (ДП) с 25 процента, но 35-40 процента от избирателите все още не са решили как ще гласуват.\r\n\t \r\n\tВ новия изборен закон, приет миналата година, има сложна смесица от пропорционални и мажоритарни елементи и това принуждава италианските медии да се конкурират с проучвания в опит да бъде определен прагът, необходим за спечелване на мнозинство. Според експертите той варира между 40 и 45 процента от гласовете.\r\n\t \r\n\tТова означава, че разнородната дясна коалиция няма достатъчна преднина, и италианските медии се конкурират и със сценарии за възможни политически съюзи.\r\n\t \r\n\tЦентристко и еврофилско правителство с ФИ и ДП? Антиевропейски съюз с участието на ДПЗ и СЛ? Споменават се всички възможни комбинации. Нито една от тях, поне засега, обаче не изглежда в състояние да получи мнозинство.\r\n\t \r\n\tС ръка на сърцето всички политически лидери твърдят, че няма да приемат безпринципни варианти, но без да затварят наистина вратата. Дори ДПЗ, родено от отхвърлянето на старата политическа класа, изрази готовност да преговаря с другите партии.\r\n\t \r\n\tРъководено вече от 31-годишния Луиджи ди Майо, който прилича на идеалния зет, ДПЗ изглежда се отказа от своя проект за референдум за излизане от еврото и обещава намаляване на данъци и репатриране на нелегалните имигранти.\r\n\t \r\n\tНо сепаратистката СЛ, повалена от финансови скандали, също се промени под импулса на приказливия Матео Салвини, на 44 години, в националистическа, антиевро и антиимигрантска формация по модела на френския Национален фронт.\r\n\t \r\n\tИ въпреки обещанията, които отиде да даде лично в Брюксел преди десетина дни, на Берлускони му е трудно да обуздае своя разпален съюзник, който не иска да спазва тавана на бюджетния дефицит от 3 процента от брутния вътрешен продукт, обещава същите вносни мита като президента на САЩ Доналд Тръмп и напада дори задължителните ваксини. . ., приети с гласовете на депутатите от ФИ.\r\n\t \r\n\tАко не се оформи никакво мнозинство, президентът Серджо Матарела може да остави сегашния премиер Паоло Джентилони, който е по-популярен от своя предшественик Матео Ренци, въпреки че и двамата са от ДП.\r\n\t \r\n\tВ една страна, която е имала 64 правителства от обявяването на републиката през 1946 г., перспективата да няма мнозинство не плаши.\r\n\t \r\n\t\"Ние имаме известен опит в изкуството да намираме решения на политическата нестабилност\", заяви самият Матарела на Световния икономически форум в Давос миналия месец.", "date": "2018.02.05", "title": "Оглушителното завръщане на Берлускони"}
{"url": "http://www.mediapool.bg/ep-shte-obsadi-pravovata-darzhava-v-rumaniya-i-otmyana-na-lyatnoto-chasovo-vreme-news275132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският парламент ще обсъди на сесията си в Страсбург тази седмица обстановката в Румъния, съобщава БТА, като се позовава на дневния ред на заседанието.\r\n\t \r\n\tВ сряда се предвижда Европейската комисия и Съветът на ЕС да направят изявления. Точката в дневния ред е озаглавена \"Заплахи за принципите на правовата държава, произтичащи от реформата на съдебната система в Румъния\".\r\n\t \r\n\tМиналата седмица председателят на ЕК Жан-Клод Юнкер предупреди открито румънския президент Клаус Йоханис, че би преразгледал подкрепата си за приемането на Румъния в Шенген и за прекратяването на механизма за сътрудничество и проверка, ако Букурещ продължи по пътя на спорните законодателни реформи.\r\n\tУтре се очаква евродепутатите да обсъдят предложената от ЕК стратегия за Западните Балкани. Те ще разискват също положението с правата на човека в Турция, както и турските действия в Сирия.\r\n\t \r\n\tВ сряда ЕП ще гласува предложението за ограничаването на броя на евродепутатите с напускането на Великобритания. В същия ден ще бъде обсъдена възможността отново да има водещи кандидати за председател на ЕК при предстоящите догодина избори за евродепутати.\n\n\r\n\t \r\n\tЕП ще се произнесе и по предложението на своето ръководство от поста да бъде отстранен зам.-председател от Полша заради непремерени изказвания.\r\n\t \r\n\tВ четвъртък евродепутатите ще обсъдят предложението за отмяна на лятното часово време. Отчита се, че данните от проучване на службата на ЕП за парламентарни изследвания от октомври 2017 г. \"не предоставят доказателства за положително въздействие от смяната на часовото време два пъти годишно, а вместо това установяват отрицателно въздействие върху човешкото здраве, селското стопанство и безопасността на движението\".", "date": "2018.02.05", "title": "ЕП ще обсъди правовата държава в Румъния и отмяна на лятното часово време"}
{"url": "http://www.mediapool.bg/mitnitsite-sa-zadarzhali-32-kg-heroin-news275133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщо 32 килограма хероин са задържани в неделя вечерта от служители на митниците, съобщи в понеделник главният прокурор Сотир Цацаров. Той не даде подробности за операцията, която е била проведена под надзора на специализираната прокуратура\r\n\t \r\n\tЦацаров обясни, че в неделя е имало и операция за противодействие на незаконния трафик на оръжие.\r\n\t \r\n\t\"Усилията на прокуратурата и МВР са свързани не само с противодействието на незаконната търговия с цигари. Това е само един от спектрите на работата ни, свързани и с противодействие на незаконния трафик на наркотични вещества\", каза главният прокурор по време на специална пресконференция, на която бе съобщено за исторически ниски нива на контрабандата на цигари.", "date": "2018.02.05", "title": "Митниците са задържали 32 кг хероин"}
{"url": "http://www.mediapool.bg/kmetat-na-melbarn-podade-ostavka-zaradi-obvineniya-v-seksualen-tormoz-news275134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКметът на австралийския град Мелбърн Робърт Дойл беше принуден да подаде оставка заради твърдения, че е извършил сексуален тормоз и неприлични посегателства срещу градски съветнички, предаде ДПА, като се позова на австралийски медии.\r\n\t \r\n\tМиналата година две жени от градския съвет на Мелбърн обвиниха Дойл в сексуален тормоз, неприлични посегателства и лошо поведение. Дойл отрича обвиненията.\r\n\t \r\n\tЕдна от жените напусна съвета. Дойл се оттегли през декември, след като беше предприето разследване.\r\n\t \r\n\tДойл подаде оставка, два дни след като беше приет в болница заради \"сериозно влошено здраве\" в резултат на стрес.\r\n\t \r\n\tСъпругата му Ема Пейдж Кембъл каза, че той бил \"на прага на рухване\".", "date": "2018.02.05", "title": "Кметът на Мелбърн подаде оставка заради обвинения в сексуален тормоз"}
{"url": "http://www.mediapool.bg/spored-patsienti-iznosat-na-lekarstva-nyama-da-bade-spryan-samo-s-ogranichitelen-spisak-news275131.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт пациентската организация Асоциация “Хипофиза“ изразиха съмнение, че предвидените промени в Закона за лекарствените продукти в хуманната медицина срещу реексторта на лекарства, които в момента се гледат в парламента, ще бъдат достатъчни за решаването на проблема с недостига на медикаменти на българския пазар заради износа им към страни от Западна Европа, където се продават на по-високи цени.\r\n\t“Като пациенти адмирираме всички активности за ограничаване на недостига на лекарства на българския пазар. Считаме обаче, че предложените промени в Закона за лекарствените продукти в хуманната медицина няма да решат съществуващия проблем. Опитът на други държави като Румъния, в които същите мерки се прилагат от години, показва, че те нямат ефект“, коментираха от пациентската организация.\r\n\tАсоциация “Хипофиза“ в началото на януари , получени по Закона за достъп до обществена информация от отговорните институции, според които около 60% от внесените у нас лекарства се изнасят обратно за страни от Европейския съюз, а ведомствата, които би трябвало да контролират и противодействат на т. нар. паралелен износ, разполагат с доста объркана и противоречива информация.\r\n\tПациентската организация дава за пример, че , въпреки че за разлика от България, Румъния има развито електронно здравеопазване.\r\n\t“Предлага се разработване на информационна система само за целите на проследяване на движението на лекарствата - активност, която ще доведе до допълнителна административна тежест на участниците в лекарствоснабдяването и ще е с нулев ефект за целите за обезпечаването на лекарства за българските пациенти“, се казва в становището на организацията.\r\n\tИнформацията се подава последващо, не в реално време и на база на нея не би било възможно ИАЛ да прецени липсва или не определено лекарство в момента.\n\n\r\n\tДанните, получени по Закона за достъп до обществена информация (ЗДОИ),  показват, че . В т.ч. не влиза износът към страни извън ЕС и тези, които са под прага, който ги задължава да декларират в Интрастат.\r\n\tГласуваните на първо четене в парламентарната здравна комисия промени ще дадат възможност тази практика да продължи, тъй като са предвидени съвместни проверки единствено с НЗОК, а не с НАП и Агенция “Митници“.\r\n\t“Като партньор в тези проверки ползата на НЗОК също е спорна, тъй като изискана от нас информация по ЗДОИ за активни протоколи за 15 медикамента, които не са за масова употреба, за срок от 9 месеца беше изготвена за 24 дни, а месец по-късно още чакаме да ни бъде представена в опаковки - начина по който касата плаща“, посочват от пациентската организация.\r\n\tТова е изходната информация за нуждите на българските пациенти, на база на която ще се установи че има недостиг, и се очаква ИАЛ да разполага с нея в срок по-кратък от 5 дни, за да успее да вземе решение за спиране на износа. Това, от което се нуждае българското здравеопазване, е .\r\n\tНереалистичен е и заложения срок от 4 месеца за изграждането и.\r\n\t. Те са заинтересованите лица да го правят. Това трудно ще се случи от аптеките, които неофициално имат едни и същи собственици с търговеца на едро, или работят основно с един търговец .\r\n\t, в него участват представители само на институциите – изключен е дори Българският фармацевтичен съюз.\r\n\t. От аптеките се очаква да докладват събитие, за което няма никакво доказателство, че се е случило.\r\n\tОсвен, че пациентът не разполага с писмен отказ да му бъде доставено лекарство, с такъв не разполага и аптеката, тъй като практиката е заявките към складовете да се правят по телефона.\r\n\t. Например и в момента съществува санкция за неподаване на уведомление за износ в ИАЛ, започваща от 50 000 лева, но явно тя не се налага.\r\n\tИ сега съществуващата нормативна уредба задължава притежателите на разрешение за търговия на едро, които извършват дейността си на територията на Република България да осигуряват снабдяването на достатъчни количества лекарствени продукти за задоволяване на здравните потребности на населението на Република България ( чл. 207 (1) т .6 в от ЗЛПХМ). Въпреки, че сме подавали конкретни такива сигнали такава санкция не е налагана. Все още чакаме отговор за сигнал за такъв търговец на едро подаден от нас на 11,01,2018 до ИАЛ.\r\n\t\r\n\tЕдна от мерките които се прилагат е .\r\n\tПрилага се в Испания от 1990 г. Тя позволява на \r\n\tИспания е референтна държава на България и там цените се понижават месец преди това да се случи в България. Т.е. ситуацията там е сходна.\r\n\tДруго решение е . Това обаче, би било решение само за част от лекарствата, за които се дава отстъпка.\r\n\tВъзможно решение е НЗОК пак да плаща най-ниската цена в ЕС , но това да става под формата на отстъпки от цената, договорени с притежателите на разрешението за употреба.", "date": "2018.02.05", "title": "Според пациенти износът на лекарства няма да бъде спрян само с ограничителен списък"}
{"url": "http://www.mediapool.bg/bogati-rusnatsi-pitat-kremal-mogat-li-da-se-varnat-ot-london-news275135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБогати руснаци, които се укриват от руското правосъдие във Великобритания, са писали на президента Владимир Путин да го питат могат ли да се върнат у дома без да се страхуват да бъдат арестувани. Руският бизнес омбудсман Борис Титов заяви, че списък с поне десет бизнесмени, които искат да напуснат Лондон, е бил предаден на Кремъл, пише британският в. \"Таймс\".\r\n\tВ понеделник от Кремъл съобщиха, че още не са получили нищо. \"Знаем, че Лондон е място, където живеят мнозина хора, които не са в добри отношения със закона в нашата страна\", каза в понеделник говорителят на Кремъл Дмитрий Песков. Ако писмото бъде получено, ръководството ще го разгледа или ще го пренасочи към \"службите, които са имали или имат въпроси към тези граждани\", увери той.\r\n\t\"Най-добра гаранция (за такива предприемачи) е действащото законодателство на Русия и в случая това не е прерогатив на президента\", каза Песков пред журналисти в отговор на въпроса дали Владимир Путин ще може да даде някакви гаранции на пожелалите да се завърнат руски бизнесмени.\r\n\tТой допълни, че към момента президентът не възнамерява да разглежда възможността за амнистия на бизнесмени, които имат проблеми с руските закони.\r\n\tТитов направи изявление в Лондон, след като в събота \"Таймс\" съобщи, че Върховният съд на Великобритания се готви да произнесе нови заповеди във връзка с \"необяснимо богатство\", като процедурата позволява изземване на съмнителни авоари, докато бъде обяснен произходът им.\n\n\r\n\tРуският бизнес омбудсман разкритикува въвеждането на новите мерки, които според него ще увредят репутацията на Лондон като убежище на състоятелни чужденци.\r\n\t\"Таймс\" се позовава на източници, според които проверките по-скоро ще засегнат руски и азербайджански правителствени чиновници, които владеят недвижимости в Лондон, отколкото противници на Кремъл.\r\n\tБорис Титов съобщи на 3 февруари във Фейсбук за състоялата се среща с бивши руски предприемачи. \"В Родината на всеки от тях е заведено дело. Най-често - съвършено необосновано, за да му се оказва натиск или да му се отнеме бизнесът. Всички те искат да се върнат у дома, да работят и да не се чувстват в опасност\", пише Титов и уточнява, че бизнесмените са се обърнали към него за юридическа защита. Според него въпросът не е само как тези хора да бъдат защитени от незаконно преследване, а да се промени системата на съдопроизводство в Русия.\r\n\t\"Аз съм уверен, че съдебните дела на хората от списъка трябва да бъдат преразгледани\", твърди Титов.\r\n\tПо думите му списъкът, изпратен на Путин, не е окончателен, защото постъпват нови искания за включване в него. Титов не назова имена, но според изтекла информация на срещата с него са били основателят на \"Евросет\" Евгений Чичваркин, съоснователят на Mr. Doors Максим Валецкий,бившият собственик на банка \"Траст\" Иля Юров, съсобственикът на холдинг \"Марта\" Георгий Трефилов, бившият вицепрезидент на \"Роснефт\" Анатолий Локтионов и съсобственикът на лондонските ресторанти \"Global Craftsmen Group\" Роман Зелман, брат ресторантьора Михаил Зельман.\r\n\tРуското издание РБК се позовава на двама участници в срещата при руския бизнес омбудсман Борис Титов, потенциален кандидат за президентския пост на изборите през март. Според тях Титов предупредил, че без Путин \"всичко ще бъде по-лошо\", но същевременно лобирал и за своята Партия на растежа, която го излъчи за кандидат-президент. Омбудсманът е потвърдил пред изданието, че според него без Путин Русия би била застрашена от \"Майдан и украински сценарий\".\r\n\tСпоред политолози Титов изпълнява ролята на посредник за нормализиране на отношенията между руските бизнесмени в чужбина и властта в Москва. Омбудсманът е убеден, че икономическите спорове \"трябва да бъдат решавани не в полето на наказателното, а единствено в полето на гражданското право\", посочва всекидневникът.\r\n\tДействията на Титов се вписват в курса на Кремъл към национализация на елитите, коментира аналитикът Дмитрий Фетисов. Според него Москва ще прави всичко възможно, за да върне в родината руските капитали - предвид предположението, че непубликуваната част от т. нар. кремълски списък съдържа данни за активите на руския елит в чужбина.\r\n\tПубликуваният на 30 януари доклад на американското министерство на финансите включва 210 души - практически цялото федерално ръководство на Русия и голяма част от бизнес елита. Според Вашингтон тези хора са натрупали богатство или са получили власт заради връзките си с президента Владимир Путин.\r\n\tПо думите на Фетисов Кремъл се стреми да върне руските капитали в Русия, за да избегне натиск върху едрия бизнес от страна на Запада, \"особено на фона на евентуално втвърдяване на антируските санкции\". Според него Титов разбира това или действа \"по молба директно от Кремъл\".\r\n\tСанкциите намалиха възможността за привличане на западни пари в руската икономика, затова Москва е принудена да създава условия за връщане на капиталите в страната, добавя наблюдателят Андрей Орлов.\r\n\tСпоред него руските власти може би са предложили на Титов да мотивира предприемачите бегълци с гаранции, че ще останат на свобода, ако \"се върнат в Русия заедно с инвестициите\".", "date": "2018.02.05", "title": "Богати руснаци питат Кремъл могат ли да се върнат от Лондон"}
{"url": "http://www.mediapool.bg/berluskoni-kaza-che-situatsiyata-s-migrantite-e-speshna-news275137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИталианците не са расисти, но страната е заплашена от неконтролираната миграция, заяви днес бившият премиер Силвио Берлускони, цитиран от ДПА.\r\n\t \r\n\tМиграцията е основна тема на обществения дебат в Италия, след като в събота бе задържан неофашист, ранил шестима мигранти, стреляйки по тях от ксенофобски подбуди.\r\n\t \r\n\t\"Има голямо обществено безпокойство, произтичащо от присъствието в Италия на огромен брой нередовни мигранти\", каза Берлускони по държавната телевизия РАИ. Той коментира, че няма \"нищо политическо\" в атаките в централния град Мачерата, които по думите му са дело на \"душевноболен\".\r\n\t \r\n\tБерлускони оглавява консервативен блок, който води в проучванията на общественото мнение в Италия преди парламентарните избори на 4 март. Според анкетите миграцията е една от най-големите тревоги на италианските гласоподаватели, отбелязва ДПА.\r\n\t \r\n\tВчера Берлускони заяви, че в Италия има \"най-малко 630 000\" нелегални имигранти, които са \"истинска социална бомба, готова да експлодира, защото тези мигранти живеят от мошеничества и престъпления\".\r\n\t \n\n\r\n\tБившият италиански премиер и неговият крайнодесен съюзник, лидерът на Северната лига Матео Салвини, призовават за експулсиране от страната на всички мигранти без редовни документи. Има обаче съмнения колко би струвал и доколко изобщо е осъществим този план, отбелязва още ДПА.", "date": "2018.02.05", "title": "Берлускони каза, че ситуацията с мигрантите е спешна"}
{"url": "http://www.mediapool.bg/mo-dava-nad-25-mln-leva-za-chetiri-uchebni-samoleta-news275138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВоенното министерство иска да купи четири учебни самолета и симулатор за 2.54 млн. лева. Министерството вече е обявило обществена  и очаква оферти.\r\n\tМО планира да сключи рамково споразумение за 48 месеца, в рамките на което да бъдат и обучени 4 инструктори и 20 инженери.\r\n\tВоенната авиация в момента е на  и летят единични машини. В същото време напускат по-малко пилоти и в последните месеци кадровата ситуация е стабилна.", "date": "2018.02.05", "title": "МО дава над 2.5 млн. лева за четири учебни самолета"}
{"url": "http://www.mediapool.bg/nova-blokada-pred-targove-za-gazovata-vrazka-s-gartsiya-news275139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоръчката за избор на инженер-консултант на строежа на газовата връзка с Гърция отново е прекратена, след като обжалващите я първия път винарна и имотна фирма не се отказват да я атакуват пред Комисията за защита на конкуренцията. Спрян е и търгът за доставка на тръби за изграждането на трасето от Стара Загора през Хасково до Комотини – заради жалба на строителна фирма, става ясно от заведените в антимонополния орган искове.\r\n\tПо първата процедура е иницииран процес, а по втората – жалбата е оставена без движение, но и в двата случая показателното е, че фирми, които нямат нищо общо с газовия бизнес, блокират напредъка по строежа на тръбата, на която се разчита да разнообрази газовите доставки в България след 2020 г. и по нея да се внася договореният 1 млрд. куб. м азерски газ за нуждите на \"Булгаргаз\".\r\n\tСлед като Комисията за защита на конкуренцията (КЗК) отказа да образува производство по първите претенции на винарната \"Вини България\" и имотната фирма \"Некст Инвест\" и на 18 януари поръчката за инженер-консултант на стойност 8.450 млн. евро без ДДС бе възобновена, на 23 януари двете фирми отново са внесли жалби. Те отново са недоволни от разяснения на възложителя на поръчката – проектната българо-гръцко-италианска компания за реализацията и експлоатацията на интерконектора \"Ай Си Джи Би\". От статута на исковете през КЗК става ясно, че е иницииран процес.\r\n\tСпрян, заради внесена на 31 януари жалба, се оказва и търгът за доставка на тръби за газопровода на стойност 60 млн. евро без ДДС. Този път претенции към процедурата има фирмата \"Феникс Инженеринг Груп\" ЕООД, която се занимава със строителна дейност, саниране, ВиК и други. Сред поръчките й са такива за ремонт на читалище в борованското село Малорад, за ремонт на пътища в община Лъки, била е партньор на \"Трейс\" при ремонт на пътища в община Чепеларе и др. Фирмата е с регистриран капитал от 10 лв. и за 2016 г. отчита загуба от 71 хил. лв. от дейност. Тя внася иска си ден преди изтичането на срока на подаване на заявления за участие в първата фаза на търга - подбора за допускане до конкурса, за да се провери дали потенциалните кандидати отговарят на предварителните изисквания. \"Феникс Инженеринг Груп\" също като двете от другата поръчка, е недоволна от дадени три разяснения по поръчката от страна на възложителя\r\n\tТова развитие на нещата около търговете за газовата връзка с Гърция поставя под въпрос намеренията на правителството всички планирани пет обществени поръчки за реализацията на интерконектора да приключат в следващите месеци, за да може в края на българското европредседателство – на 28 юни, да се направи първа копка на строежа на тръбата.", "date": "2018.02.05", "title": "Нова блокада пред търгове за газовата връзка с Гърция"}
{"url": "http://www.mediapool.bg/art-galeriya-v-podzemiyata-na-mavzoleya-v-sofiya-news275140.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПодземията на взривения мавзолей на Георги Димитров да се превърнат в галерия за съвременно изкуство, а на мястото на вече несъществуващата сграда да се излагат монументални съвременни творби. Как точно ще изглеждат новото арт пространство, цялата Градска градина и пл. \"Александър Батенберг\" ще стане ясно след конкурс за идеен проект за тази част от центъра на София. Общината е на път да задейства процедурата, след като в общинския съвет вече се обсъжда доклад за превръщането на останките от мавзолея в място за изкуство.\r\n\tИдеята е като галерия да се използва едно от подземните нива. Там са били съхранявани консумативи и техника за поддържането на мумията на Георги Димитров. Според зам.-кмета по културата и образованието Тодор Чобанов проучванията показали, че това ниво е подходящо за галерия. \"Това е помещението, в което на мумията са ѝ правили макиажа. Сваляли са я долу с асансьор, за да я разкрасят\", обясни той пред комисията по образование към общинския съвет. Според него помещенията на другите подземни нива могат да станат \"прекрасни хранилища\".\r\n\tПредложението на Чобанов е бъдещата галерия да е филиал на Софийската градска художествена галерия, която се намира в другия край на Градската градина. Според него при реализирането на идеята трябва да се запази \"бункерната атмосфера\", а мястото да се използва за представяне на съвременно изкуство. В същото време над земята, където е бил мавзолеят и в момента има бетонирана площадка, трябва да се обособи пространство за съвременно изкуство на открито. За реализирането на тази идея първоначално били необходими до 100 000 лева.\r\n\tПървата творба, която ще бъде изложена там, е т. нар. Бронзова къща. Решението за поставянето ѝ беше взето през миналата година http://www.mediapool.bg/okonchatelno-bronzovata-kashta-shte-zaeme-vremenno-myastoto-na-mavzoleya-news271619.html и беше свързано с българското председателство на Съвета на ЕС. Бронзовата къща трябваше да бъде издигната срещу Националната художествена галерия през януари. В понеделник обаче се разбра, че все още не е пренесена от Австрия, където работи и живее създателят ѝ Пламен Деянофф, в София. Очаквало се това да се случи в края на февруари.\r\n\tПредложението на Чобанов беше да се направи отделен конкурс за идеен проект за бъдещата галерия и за мястото за излагане на открито на съвременни произведения на изкуството. По предложение на председателката на комисията по образование Малина Едрева самостоятелен конкурс вероятно няма да има. Целта е той да е част от общия конкурс за преобразяване на Градската градина и пл. \"Ал. Батенберг\". Той трябва да бъде обявен повторно тази година, след като резултатът от първия беше отхвърлен от общината http://www.mediapool.bg/arhitekturniyat-konkurs-za-tsentara-na-sofiya-razbuni-gildiyata-news216391.html. Тогава се предлагаше подземните нива на мавзолея да бъдат премахнати. \"Тогава в заданието не беше посочено за какво точно искаме да се ползва мястото. Сега има ясна визия\", коментира Едрева.\n\n\r\n\tИдеята за превръщането на подземията на мавзолея в галерия е от 2014 г. Тогава общината наема геодезист и алпинист, които да изследват подземията. Оказва се също, че те не присъстват в правния мир - нямат акт за собственост, не са вписани в кадастъра. През 2016 г. този въпрос е разрешен и тъй като няма претенции от държавата за собствеността на имота, му е издаден акт за публична общинска собственост.", "date": "2018.02.05", "title": "Арт галерия в подземията на мавзолея в София"}
{"url": "http://www.mediapool.bg/promeni-v-nk-mozhe-da-kriminalizirat-tseliya-grazhdanski-oborot-news275141.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроектът за промени в Наказателния кодекс реално ще доведе до криминализиране на целия граждански оборот, обяви проф. Пламен Панайотов пред . В момента проф. Панайотов ръководи катедрата за наказателноправни науки в Софийския университет. Той беше вицепремиер в правителството на Симеон Сакскобургготски, а през 2007 г. беше изключен от НДСВ, след конфликт с нейния лидер.\r\n\t \r\n\tКоментарът на Панайотов е посветен на идеята за разширяване на обхвата на един от най-често използвани от прокуратурата текстове в Наказателния кодекс – чл. 282, който третира престъпленията по служба. Това е престъпен състав, която неизменно присъства в списъка с т.нар. \"корупционни\" престъпления на държавното обвинение.\r\n\t \r\n\tПроектът за промени в чл. 282 обявява за престъпление всяко нарушение или неизпълнение на служебните задължения от всяко длъжностно лице.\n\n\r\n\t \r\n\t\"В наказателната област такива разпоредби са известни като каучукови. Това са разпоредби, които не дават никаква яснота относно критериите за това кога дадено поведение ще се счита за престъпно. А във всяка демократична държава именно в наказателното законодателство изрично се сочат тези критерии\", коментира Панайотов.\r\n\t \r\n\tСпоред него този текст не бива да се приема, защото след това всяко нарушение на служебните задължения би се третирало като престъпление. Без значение от характера и целта на самото нарушение.\r\n\t \r\n\t\"Подобна разпоредба влиза в противоречие с основни принципи на наказателната политика и на наказателното законодателство\", смята Панайотов.\r\n\t \r\n\tПървият нарушен принцип е този на правната сигурност, защото няма да е ясно какви са признаците на престъплението и какво е наказанието, което се полага. Вторият нарушен принцип е употребата на наказателното преследване като последно средство за реакция при противоправно поведение.\r\n\t \r\n\t\"Това са основни принципи на правото на ЕС, на международното право и на нашето национално наказателно право\", казва проф. Панайотов.\r\n\t \r\n\tСпоред него отварянето на широка врата за наказателно преследване на всяко едно нарушение на служебните задължения може да доведе до произвол. Проф. Панайотов остро критикува и предложенията за криминализиране на длъжностните престъпления в частния сектор.\r\n\t \r\n\t\"Да си представим, че има каквото и да е нарушение или неизпълнение на служебните задължения на едно длъжностно лице в частния сектор. Да речем, че управител на ООД или изпълнителен директор на АД е сключил договор, независимо с какъв предмет, между съответното търговско дружество и друг стопански субект. По едни или други причини сме поставени в хипотеза на неизпълнение на договора, което е свързано с нарушаване на служебните задължения от това длъжностно лице. Произтичат и някакви вредни последици, които в ред случаи могат да са и значителни. В гражданското право е известно, че неизпълнението на договорите влече гражданско правни последици. То не може по принцип да се криминализира. Не е ясен дори механизмът, по който настъпват тези вредни последици. Това е недопустимо и означава на практика да криминализираме целия граждански оборот.\", казва юристът.\r\n\t \r\n\tТой допълни, че с предлаганите изменения в Наказателния кодекс единствено се предвижда разширяване на обхвата на наказателната репресия и нейното ожесточаване.\r\n\t \r\n\t\"Няма никакъв стандарт дори за маловажни случаи на престъпление. Да не говорим за стандарт подобно поведение да се преследва по гражданско правен или поне по административен ред – няма такъв. Следователно трябва да приемем, че ако доволен клиент даде един обичаен подарък на служител в търговско дружество, например бутилка скъпо уиски, е осъществена корупция в частния сектор, съобразно тези стандарти\", каза Панайотов.", "date": "2018.02.05", "title": "Промени в НК може да криминализират целия граждански оборот"}
{"url": "http://www.mediapool.bg/es-zayavi-na-london-che-e-vreme-da-napravi-izbor-za-otnosheniyata-sled-brekzit-news275120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВреме е Великобритания да направи избор, какъв вид отношения иска с ЕС след Брекзит. Това заяви в понеделник еврокомисарят за Брекзита Мишел Барние в Лондон, цитиран от Ройтерс.\r\n\t \r\n\t\"Единственото, което мога да кажа, е: без митнически съюз и извън единния пазар, бариерите пред търговията със стоки и услуги са неизбежни. Дойде време да се направи избор\", каза Барние.\r\n\t \r\n\tЕврокомисарят поиска Великобритания да изясни позицията си за бъдещите отношeния с блока.\r\n\t \r\n\tБританският министър по въпросите на Брекзита Дейвид Дейвис изрази увереност, че споразумение за преходния период може да бъде достигнато до срещата на върха на ЕС през март.\r\n\t \r\n\tВеликобритания ще напусне митническия съюз на ЕС след Брекзит, но при преговорите с Брюксел ще се стреми към сключване на споразумение за свободна търговия, посочи Дейвис. \"Искаме всеобхватно споразумение за свободна търговия\", подчерта той.\r\n\t \n\n\r\n\tКонсервативната партия на Мей е разделена между желаещите пълна \"раздяла\" с Евросъюза и поддръжниците на запазване на по-близки икономически връзки с блока и неговия 500-милионен пазар.\r\n\t \r\n\tВеликобритания няма да остане в Митническия съюз\r\n\t \r\n\tОфисът на британския премиер Тереза Мей посочи по-рано днес, че страната няма да остане в митническия съюз след напускането на ЕС.\r\n\t \r\n\tИзточници от \"Даунинг стрийт\" заявиха, че Великобритания \"категорично ще напусне митническия съюз\". Повод за това изявление станаха спекулациите, че Мей възнамерява да смекчи позицията си за Брекзит. Това предизвика сериозни вълнения в парламентарната група на Консервативната партия и дори твърдения, че Тереза Мей може да бъде сменена, пише британският вестник \"Индипендънт\", цитиран от БТА.\r\n\t \r\n\tКабинетът на Мей предприе тази стъпка за успокояване на привържениците на Брекзит след предупрежденията от видни техни представители и медийните съобщения, че евроскептичното крило в Консервативната партия може да се опита да свали премиера от власт, ако тя се обедини с проевропейски министри като финансовия Филип Хамънд и на вътрешните работи Амбър Ръд в опит да запази митническия съюз, отбелязва \"Телеграф\".\r\n\t \r\n\tТози ход на \"Даунинг стрийт\" обаче ще разгневи привържениците на оставането в ЕС, надяващи се Лондон да сключи споразумение с Брюксел, което да предвижда да се запазят близките отношения и в бъдеще, коментира \"Гардиън\".\r\n\t \r\n\tТова стана в навечерието на посещението в Лондон на главния преговарящ на ЕС за Брекзит Мишел Барние и в момент, когато Брюксел се готви да започне преговорите за преходния период в отношенията с Обединеното кралство след Брекзит.\r\n\t \r\n\tПо-подробни решения ще се вземат на министерски заседания в сряда и четвъртък, когато ще се изработи позицията на Лондон за предстоящия нов кръг преговори с ЕС, отбелязва вестникът.\r\n\t \r\n\t\"Дейли телеграф\" определя обявеното категорично изключване на по-нататъшното оставане в митническия съюз като победа за привържениците на Брекзит преди двете заседания на кабинета през седмицата, които ще са изключително важни.\r\n\t \r\n\tСпоред изданието това означава, че е настъпил кардинален обрат в позицията на Мей, която само преди няколко дни отказа да изключи възможността за оставане в митническия съюз.\r\n\t \r\n\tКато припомня, че във Великобритания от седмици се водеха ожесточени спорове по темата, вестникът заключава, че желанието на \"Даунинг стрийт\" е категорично да приключи дискусиите по въпроса преди новия кръг от преговори в Брюксел.", "date": "2018.02.05", "title": "ЕС заяви на Лондон, че е време да направи избор за отношенията след Брекзит"}
{"url": "http://www.mediapool.bg/zashto-debatat-za-istanbulskata-konventsiya-se-provali-news275157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСтойността на един нормативен документ е толкова по-голяма, колкото по-ясни и еднозначни са неговите формулировки. Един от проблемите на Истанбулската конвенция – и още повече на българския превод на текста – се оказа твърде широката възможност за интерпретация на нейните разпоредби. Аз лично избягвам да интерпретирам нормативни документи – считам, че юристите са хората, квалифицирани за това. Функционалността на една норма може да се оцени преди всичко от юридическа гледна точка. В случая с Истанбулската конвенция (ИК) наруших това свое негласно правило най-вече поради една причина. В българското общество твърде рядко – за да не кажа никога – не се водят сериозни дебати по ценностни, по нравствени проблеми. Сам по себе си фактът, че ИК породи подобен дебат за мен бе изключително полезна възможност българската общественост да се запознае, да навлезе в една тематика, която досега бе практически извън сериозния интерес на обществото.\r\n\tВсеки дебат започва със задаване на въпроси, но тези, които го направиха в случая с ИК, получиха незаслужено снизходителни, дори ругателни отговори. Преди всичко бе поставен под въпрос стремежът да се интерпретира и оспорва документ, „който идва от Европа“ – „абе толкова държави са я (ИК) подписали и ратифицирали, баш ти ли се намери да търсиш кусури…“ Този изначален отказ на легитимност за дебата бързо изостри тона и от двете страни, и даде ход на взаимното ругателство, което потопи напълно възможността за разумен обмен на мнения. „Аргументи“ от типа „путинисти“ и „соросоиди“ не успяха да осуетят публикуването на поредица от задълбочени анализи и мнения и от двете страни на разделителната линия, но предотвратиха възможността тези мнения да взаимодействат помежду си и да намерят приемливо пространство – среден терен за разбирателство и формулиран обществен интерес.\r\n\tЗа пореден път в България сработи примитивната идентификация на опонента като нищожна фигура, единствено поради неговото – частично или пълно – несъгласие с мен (с нас). При това, веднъж пуснати или самоинсталирали се на сцената на дебата, арогантни полемисти продължават и до днес да обливат противната страна на спора с помия. Освен путинисти, неграмотници и ретрогради, опонентите на ИК са бездруго – хомофоби, насилници, коравосърдечни мачисти… Да продължаваме ли списъка? От другата страна валят квалификации към поддръжниците на ИК като предатели, продажници, служители на глобална идеология, целяща унищожаване на българския дух и народ. Това са тъжните реалности на „обществения дебат“ в България. В България се спори, за да се увериш колко велик си ти самият – опонентът ти е само едно нещастно доказателство за твоето величие.\r\n\tРедовете по-горе не се отнасят до . Дебатът с него би могъл да бъде съвсем различен, ако аргументите на този дебат не са осуетени от генералното отхвърляне на самата възможност за смислено опониране. Аз четох текстовете на Калин Янакиев и мога да отдам дължимото уважение към позициите му. Основното ми несъгласие с него е свръхубедеността му, че текстовете на конвенцията са ясни и непротиворечиви. За мен те са доста по-абстрактни и двусмислени, отколкото подобава на един нормативен документ, под който трябва да се подредят национални законодателства за избягване на насилие – както над жени, така и над други хора в уязвима позиция. Именно заради това редица страни ратифицират ИК с допълнителна декларация, която интерпретира тяхното разбиране за клаузите на конвенцията. Да се допусне, че голям брой компетентни хора – юристи, социолози, граждански активисти са изпаднали в тотална параноя пред един текст с пределно ясни и непротиворечиви клаузи – какъвто предполагаемо би могла да бъде ИК – означава да се прояви непонятна арогантност. Какви са тези съмняващи се хора – продажници, малоумници, сомнабули? Или просто хора, задаващи въпроси всред общия натрапчив шум на тези, които обикновено дават само отговори и квалификации. Истината е, че ние за пореден път пропуснахме възможността да спечелим – познание, компетентност и обществено съгласие – в резултат на един обществен дебат. Дебатът бе провален.\r\n\tНе считам за необходимо отново да повдигам конкретните съдържателни въпроси към ИК. Бих искал да дам само един пример за неглижиране на значим обществен интерес в истерията на замерване с епитети. Още в самото начало на публичните дебати Асоциация „Бащи за отговорно родителство“ изразиха своите резерви към ИК поради факта, че тя създава привилегирована среда за жените в семейните отношения. Защо? Просто защото в българското семейно право обикновено майките имат права – много по-големи и по-ясно очертани от тези на бащите. В тази асоциация има десетки, стотици разведени бащи, които имат чудовищни проблеми с невъзможността да видят децата си месеци, години. Въпреки определеното „свиждане“ от страна на съда, опитът да вземат децата си за събота и неделя много често свършва с… обвинения в „домашно насилие“. Бившата съпруга, която обикновено не храни топли чувства към бившия си съпруг, си отмъщава, като не му дава да види децата си. Ако той настоява – обвинява го в „семейно насилие“, в „педофилия“… О не, разбира се, не всяка бивша съпруга. Но доста бивши съпруги си го позволяват. И тези нещастни бащи ли са примитиви и путинисти? И те ли нямат право да се защитят – особено когато директно от „Европа“ идва ИК, защитаваща жените от насилие, но не защитаваща бащите от произвол?\n\n\r\n\tИмахме ценна, безценна възможност да погледнем върху обществените отношения през една нова призма – призмата на пола, на неговите социални роли, граници на съхранение и промяна. Осуетихме я. Осуетихме възможността да видим накъде отива света, какво е нашето място в него, какво трябва да се борим да запазим и какво трябва разумно да променим. Вина за този провал имат, разбира се, и българските политици. Които с неграмотен патос подхвърлиха на ратификация една конвенция, която трябваше да бъде добре огледана и осмислена, преди да бъде подписана, и дваж повече – преди да бъде ратифицирана. И стига с този слугински аргумент – „ИК идва от Европа…“ Ние също сме Европа. Или поне – би трябвало да бъдем.", "date": "2018.02.05", "title": "Защо дебатът за Истанбулската конвенция се провали"}
{"url": "http://www.mediapool.bg/spadove-po-svetovnite-borsi-zaradi-strah-ot-inflatsiya-news275158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпадове регистрираха основните индекси на световните борси в понеделник.\r\n\tВодещият индекс на Токийската фондова борса Никкей-225 потъна с 2.55 на сто в края на сесията, следвайки също толкова силния спад на основните индекси на Уолстрийт в петък на фона на опасенията от по-бързо втвърдяване на паричната политика в САЩ, съобщи Франс прес.\r\n\tНиккей-225 изгуби цели 592.45 пункта и спадна до 22 682.08 пункта при закриването на търговията. Това е най-голямото понижение на индекса от около 15 месеца, отбелязва ДПА.\r\n\tПричината са страховете от възобновяване на инфлацията и спекулациите за евентуална необходимост от затягане на паричната политика от страна на централните банки.\r\n\tОсновните индекси на Уолстрийт рязко се понижиха в петък при закриването на сесията, като Стандард енд Пуърс 500 отчете най-лошата си седмица от две години, а Дау Джоунс изгуби над 650 пункта, съобщи Асошиейтед прес.\n\n\r\n\tЗа големия спад допринесоха най-вече компаниите от технологичния, банковия и енергийния сектор. Лихвите по облигациите силно нараснаха, след като правителството във Вашингтон отчете най-бързия темп на увеличение на заплатите от 8 години, пораждайки опасения от инфлация.\r\n\tВ края на сесията в петък промишленият индекс Дау Джоунс потъна с 665.75 пункта или 2.5 на сто до 25 520.96 пункта. По-широкообхватният индекс Стандард енд Пуърс 500 спадна с 59.85 пункта или 2.1 на сто до 2762.13 пункта, а индексът на високотехнологичните дружества Насдак изгуби 144.92 пункта или 2 на сто до равнище от 7240.95 пункта.\r\n\tНегативната тенденция продължи и в понеделник, като към края на деня Стандард енд Пуърс отчете спад от 0.23%, Дау Джонс - 0.13%, а FTSE 100 – 1.13%\r\n\tНа валутния пазар тенденцията беше разнопосочна: доларът поскъпна до 109.91 йени спрямо 109.75 йени в петък при закриването на търговете, а еврото отслабна до 136.92 йени спрямо 137.21 йени.\r\n\tКотировките на Уолстрийт бяха повлияни и от наказателните мерки срещу банка \"Уелс Фарго\" (Wells Fargo), предаде Асошиейтед прес.\r\n\tАкциите на банката се сринаха с 8 на сто днес, след като Управлението за федерален резерв (УФР) на САЩ й наложи нови санкции заради откриване на фалшиви сметки на няколко милиона клиенти. След закриването на търговията в петък УФР обяви, че замразява растежа на \"Уелс Фарго\", ограничавайки активите й до нивото им от края на миналата година. Мярката е в сила, докато финансовата институция не покаже, че е подобрила вътрешния си контрол.\r\n\tРепутацията на \"Уелс Фарго\" пострада, след като тя призна, че е откривала фалшиви сметки на клиенти и е продавала автомобилни застраховки на хора, които не са имали нужда от такива.\r\n\tКотировките на други банки също се понижиха. Акциите на \"Боинг\" (Boeing) поевтиняха с 2 на сто, а на \"Катерпилар\" (Caterpillar) - с 1 на сто.\r\n\tЦената на петрола в Ню Йорк в началото на сесията отстъпи, повлияна от загубите на фондовия пазар и перспективите за увеличаване на американския добив.\r\n\tАмериканският лек суров петрол с доставка през март поевтиня с 55 цента до 64.90 долара за барел на Нюйоркската търговска борса, съобщава електронното издание \"Романди\", позовавайки се на Франс прес.", "date": "2018.02.05", "title": "Спадове по световните борси заради страх от инфлация"}
{"url": "http://www.mediapool.bg/belgiyskata-prokuratura-poiska-20-godini-zatvor-za-salah-abdeslam-news275136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелгийската прокуратура поиска 20 години затвор за Салах Абдеслам, обвинен за стрелба срещу полицаи преди две години в Брюксел, предаде БТА от белгийската столица. Прокуратурата настоява подсъдимият да излежи поне 13 години от този срок.\r\n\t \r\n\tВ белгийската столица в понеделник започна делото срещу Абдеслам - единствения оцелял терорист от атентатите в Париж през 2015 година.\r\n\t \r\n\tАбдеслам е френски гражданин, роден и живял в Брюксел до задържането му. От две години той е въдворен в затвор край Париж, откъдето днес бе извозен до Белгия. Срещу него във Франция предстои друго дело - за участие в парижките атентати.\r\n\t \r\n\tВ пледоарията си прокурорът по днешното дело отбеляза, че Абдеслам е радикализиран. Цитирано бе негово писмо до майка му, в което той заявява, че се е врекъл във вярност на ръководителя на терористичната групировка \"Ислямска държава\" Абу Бакр ал Багдади. Прокуратурата настоява за срока на присъдата Абдеслам да бъде лишен също от граждански и политически права.\r\n\t \n\n\r\n\tБелгийското законодателство допуска осъдените да бъдат освободени, след като изтърпят само половината от присъдата си. Най-тежкото наказание в Белгия е 30 години лишаване от свобода или доживотен затвор. Доживотните присъди винаги подлежат на преразглеждане, тъй като в страната не се прилага забрана за обжалване. За особено тежки престъпления срокът на наказанието подлежи на удължаване по решение на съда.\r\n\t \r\n\tПо-рано в понеделник единственият оцелял от атентатите в Париж през 2015 г. терорист отказа да отговори на въпроси пред съда в Брюксел. Той е заявил, че мълчанието, което запазва от самото задържане досега, не означава нито че е виновен, нито че е престъпник. Терористът е настоял делото да се разглежда не по изявления, а по \"достоверни научни доказателства\".\r\n\t \r\n\tАбдеслам е добавил, че с него се отнасят по възможно най-лошия начин и е отправил обвинения към медиите. Съдът е приел показанията на подсъдимия да бъдат представени от неговата защита.\r\n\t \r\n\tЗаседанията по делото ще продължат до края на седмицата.\r\n\t \r\n\tДни преди да бъде заловен, Абдеслам успя да избяга при престрелка с полицията в белгийската столица. Той се укриваше в продължение на три месеца след атентатите в Париж, при които не загина заради повреда във взривното устройство, с което е бил опасан.\r\n\t \r\n\tТази нощ терористът бе изведен от затвора край френската столица и бе откаран с конвой към Белгия. Брюксел е поставен под засилени мерки за сигурност заради опасенията от нов атентат покрай делото в Съдебната палата в столицата.\r\n\t \r\n\tЕксперти коментират, че освен от терористичен удар, белгийските власти се опасяват също от опит за самоубийство на подсъдимия или опит за бягство.", "date": "2018.02.05", "title": "Белгийската прокуратура поиска 20 години затвор за Салах Абдеслам"}
{"url": "http://www.mediapool.bg/evroparite-za-broene-na-komarite-po-dunav-sa-oryazani-news275159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 112 хил. лв. е финансовата корекция, наложена по европроекта, добил публичност като броене на комарите по река Дунав. Това съобщиха от Министерството на регионалното развитие и благоустройството (МРРБ).\r\n\tПървоначалната стойност на проекта за \"Разработване и приемане на съвместно институционализирано партньорство за управление на риска от прекомерно разпространение на насекоми, засягащи общественото здраве и безопасност в трансграничния регион Румъния – България\" е около 1 млн. лв. Той обаче се оскъпява до 1.425 млн. лв. заради две социологически проучвания и информационна кампания, показа разследване на бТВ.\r\n\tПроектът за изработване на географска система за наблюдение на насекомите се финансира по програмата за трансгранично сътрудничество \"ИНТЕРРЕГ V-A Румъния – България\" 2014 – 2020. Той се изпълнява от Асоциацията на Дунавските общини, която е водеща организация, заедно с румънския й партньор фондация \"Ливинг Нейчър\" (Living Nature).\r\n\tОбщият бюджет по проекта е 1 347 194 евро, от които за българската асоциация с председател кмета на Русе Пламен Стоилов са 962 046 евро. Одобрен е на 15 октомври 2015 г.\r\n\tЗаданието за обществената поръчка за изработването на географската информационна система е само страница и половина, казват експертите. Според тях това е проект с описана функционалност за не повече от 30 хил. лв. Антикорупционният фонд вече сезира властите за поръчките на Асоциацията на дунавските общини.\r\n\t \r\n\tОт организацията казват, че ще обжалват наложените им финансови корекции. Пред бТВ от Асоциацията на дунавските общини обясняват, че смисълът на този проект е не да брои комарите, а да локализира местата, където трябва да има превенция.\r\n\tРусе дава като община за пръскане срещу комари около 300 хил. лв. годишно. Системата и сайтът по европейския проект вече работят и са готови да посрещнат предизвикателствата през активния сезон за регистрация на комарите през лятото.\r\n\t\r\n\tПроверката на дирекция в регионалното министерство, която отговаря за програмата \"ИНТЕРРЕГ\", е регистрирала 4 нередности по проекта за комарите. Наложени са финансови корекции за 112 471 лв., от които 96 552 лв. са върху средствата от Европейския фонд за регионално развитие.\n\n\r\n\tПричина за това са установените незаконосъобразни методики за оценка, използване на критерии за подбор, които не са пропорционални на предмета на поръчката, както и липса на прозрачност по време на оценката при проведените обществени поръчки от Асоциацията на Дунавските общини, се казва в съобщението на МРРБ.\r\n\tЧетирите процедури от проекта, по които са наложени санкции са:\r\n\tПри налагането на санкциите са спазени условията и реда на Закона за управление на средствата от Европейските структурни и инвестиционни фондове, както и при прилагане на процентните показатели, регламентирани в наредбата, след анализ на тежестта на нарушенията във всеки конкретен случай.\r\n\tФинансовите корекции са съобразяване със съдебната практика по сходни казуси, включително по съдебни спорове с Асоциация на Дунавските общини.\r\n\tПо данни на Антикорупционния фонд на всичките 10 договора на асоциацията по програмата \"ИНТЕРРЕГ\" има наложени финансови корекции. Стойността на проектите е общо за около 4 млн. лв., като наложените санкции възлизат на около 300 хил. лв.\r\n\tПрограмата за трансгранично сътрудничество \"ИНТЕРРЕГ V-A Румъния – България\" 2014-2020 се управлява от Министерството на регионалното развитие, публичната администрация и европейски фонове на Румъния. Българското Министерство на регионалното развитие и благоустройството изпълнява функциите на Национален орган по програмата и участва пълноправно в нейното изпълнение.\r\n\tСъвместният секретариат по програмата се намира в гр. Кълъраш, Румъния, където се взимат решенията за избор на проекти.\r\n\tОтговорността на МРРБ по изпълнението на проектите е свързана основно с проверка на законосъобразност на разходите на българските партньори и тяхното съответствие с приложимото европейско и национално законодателство.", "date": "2018.02.05", "title": "Европарите за броене на комарите по Дунав са орязани"}
