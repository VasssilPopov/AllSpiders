{"url": "http://www.mediapool.bg/petorno-ubiystvo-v-novi-iskar-news273747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсички петима души, които бяха открити мъртви в Нови Искър, са били застреляни с по един изстрел. Това съобщи главният прокурор Сотир Цацаров, който във вторник вечерта отиде на мястото на трагедията.\r\n\t \r\n\tСпешните екипи открили на мястото мъж и жена на 60 години, момиче и момче на 18 и 20 години и 12-годишно дете. Цацаров съобщи, че възрастният мъж е баща на 12-годишното дете. Убити са и дъщерята на втората му съпруга, приятелят на момичето и нейната баба.\r\n\t \r\n\tЦацаров потвърди, че обявената по-рано днес за издирване 44-годишна жена е търсена във връзка с убийството. Това е Кети Кюхова, която е втората съпруга на 60-годишния мъж. \n\n\r\n\t \r\n\tЗа издирване е обявен и автомобил БМВ Х 5, собственост на семейството, който липсва от мястото на престъплението, поясни главният секретар на МВР Младен Маринов. \r\n\t \r\n\tСемейство се е преселило от София в Нови Искър преди година и половина. \r\n\t \r\n\tНа този етап не е изведена водеща версия и е преждевременно да се говори за убийство и самоубийство, посочват от МВР.\r\n\t \r\n\tПървоначално изтеклата от разследването информация бе, че четири от жертвите вероятно са били удушени, а петата е била с огнестрелна рана.\r\n\t \r\n\tИзточници от разследването съобщиха пред БТА, че вероятно става въпрос за убийство -  възрастният мъж е убил останалите, след което се е самоубил. \r\n\t \r\n\t\"Уведомен е премиерът. Много е тежко престъплението, ако има престъпление. Надявам се бързо да стигнем до истината\", коментира вътрешният министър Валентин Радев.\r\n\t \r\n\tУлицата около къщата е отцепена от полицията, огледът продължава.", "date": "2018.01.02", "title": "Петорно убийство в Нови Искър"}
{"url": "http://www.mediapool.bg/bitkoinat-zapochna-godinata-s-ponizhenie-za-prav-pat-ot-2015-ta-nasam-news273742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа пръв път от 2015 г. биткойнът започва годината със спад, съобщава агенция Блумбърг.\r\n\tВ понеделник, 1 януари, криптовалутата падна до 13 624 долара, което е понижение от 4.8% в сравнение с петък, 29 декември. На 2 януари цената на биткойна е 13 548 долара по данни на Coindesk.\r\n\tБиткойнът започна 2017 г. с далеч по-силни показатели и това създаде ажиотаж около криптовалутата, отбелязва Блумбърг.\r\n\tПрез декември 2017 г. биткойнът достигна исторически максимум, надхвърляйки прага от 20 000 долара. След това обаче започна да пада. За четири дни цената му се понижи до 13 078 долара. Това вероятно се дължи на опасенията на инвеститорите, че конкуриращата криптовалута биткойн кеш може да стане по-популярна от биткойна.\r\n\tОсвен това влияние оказват и експертните прогнози. Биткойнът няма перспективи да стане платежно средство, коментира по-рано съоснователят на Bitcoin.com Емил Олденбург.\n\n\r\n\tДо момента биткойнът не е потвърдил своята надеждност в качеството на валута, заяви Таро Асо, финансовият министър на Япония, където криптовалутата е легализирана.\r\n\tДаниел Биянчи, специалист по криптовалути от \"Уорик бизнес скул\", обяснява предишния ръст на биткойна с това, че се тази криптовалута се утвърждава като законен инвестиционен актив. Вероятно много от хората, които придобиват биткойни, инвестират преди всичко в авангардната блокчийн технология.\r\n\tКриптовалутата обаче така и не изпълнява целта, вложена в нея от създателя й Сатоши Накамото, който допускаше, че биткойнът ще бъде преди всичко платежна система.", "date": "2018.01.02", "title": "Биткойнът започна годината с понижение за пръв път от 2015-та насам"}
{"url": "http://www.mediapool.bg/pak-voina-za-imeto-na-makedoniya-news273741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт началото на новата година започват маратонски консултации между правителствата на Гърция, Бившата югорепублика Македония (БЮРМ) и специалния посредник на ООН Матю Нимиц с една единствена цел: да бъде постигнато споразумение за название на съседната страна, което да е общоприемливо и да е за всякаква употреба, но и да бъде гласувано от парламентите на двете държави най-късно до началото на юли, за когато е планирана среща на върха на НАТО.\r\n\t \r\n\tТова поне желаят - и натискат по всякакъв начин, за да стане реалност - САЩ и Германия, които от 2008 г., когато тогавашното гръцко правителство наложи вето върху членството на БЮРМ в НАТО на срещата на Алианса в Букурещ, се опитват всячески да преодолеят тази безизходица.\r\n\t \r\n\tНо постигането на споразумение по този въпрос не е никак лесна задача въпреки първоначалния ангажимент на двете страни, че ще положат всички възможни усилия, за да може целият този преговорен процес да бъде доведен до успешен край.\n\n\r\n\t \r\n\tВпрочем това е и причината, поради която от 25 години насам няма споразумение по този казус. Каквото и да е решение на спора обаче съвсем няма да е лесно да бъде прието от нестабилната политическа сцена, която цари в БЮРМ, а също дори и от партиите в Гърция.\r\n\t \r\n\tНа този фон вероятността от предсрочни избори в Гърция прави още по-сложни нещата. От миналата седмица въпросът се заплете допълнително, когато една от двете партии в правителствената коалиция на БЮРМ заплаши, че ще се оттегли.\r\n\t \r\n\tВъзелът се заплете и след като гръцкият министър на отбраната Панос Каменос, лидер на формацията Независими гърци, по-малкия коалиционен партньор в правителството на премиера Ципрас, в свои нееднократни изявления потвърди, че няма да даде съгласие по въпроса за име на съседната страна, ако преди това по него не е излязъл с решение Съветът на политическите лидери, включващ всички парламентарно представени партии.\r\n\t \r\n\tОт друга страна, водачът на главната опозиционна партия Кириакос Мицотакис все още не е разкрил козовете си. Той обаче предупреждава, че няма да приеме никакво решение на този спор, ако правителствената коалиция не излезе с единно становище по него.\r\n\t \r\n\t\"Ако Ципрас и Каменос не се споразумеят, няма да има съгласие и от наша страна, дори ще поставим въпроса за това, че коалицията е загубила мнозинство в парламента\", каза лидерът на Нова демокрация. От неговото обкръжение дори твърдят, че консерваторите няма да участват изобщо и в Съвета на политическите лидери, ако първо коалиционните партньори от кабинета не са се споразумели.\r\n\t \r\n\tА от това се вижда, че ключът за каквото и да е споразумение се крие в позицията, която ще заеме Панос Каменос, който миналата седмица отново настойчиво потвърди, че няма да приеме никаква употреба на думата \"Македония\", като обаче остави все пак едно прозорче за възможно съгласие в крайна сметка с партията СИРИЗА, за да излезе от ситуацията и да заобиколи възприетия досега от него отказ.\r\n\t \r\n\tПред журналисти във военното министерство той подчерта, че решението на Съвета на политическите лидери през 1992 г., забраняващо употребата на думата \"Македония\" в названието на съседката, може да бъде променено само с едно по-ново решение на Съвета, който трябва да бъде свикан по искане на правителството.\r\n\t \r\n\tС други думи военният министър се надява до свикването на този Съвет на политическите лидери да се създадат предпоставки за постигане на съгласие между партиите от опозицията, които да му позволят да отстъпи от първоначалните си ангажименти, както това той направи и в миналото по други въпроси.\r\n\t \r\n\tВсе пак обаче, главната опозиция - партията Нова демокрация, заявява, че е решена да му направи този подарък, като вече даде да се разбере, че няма да участва в Съвета, ако преди това двете партии от управляващата коалиция не декларират, че са постигнали съгласие по въпроса за името на БЮРМ.\r\n\t \r\n\tСпоред появили се в медиите неопровергани информации от високопоставени правителствени източници, двете доминиращи сега имена, които стоят на масата на преговорите са \"Нова Македония\" и \"Горна Македония\".\r\n\t \r\n\tНо както потвърди и премиерът на БЮРМ Зоран Заев, фактическите консултации все още не са започнали и най-вероятно ще започнат след януари под надзора на международния посредник Матю Нимиц.\r\n\t \r\n\t\"Разговорите за името все още не са навлезли по същество, има обаче ангажимент за решаването на този въпрос\", каза премиерът на БЮРМ, коментирайки предишни изявления на вицепремиера Кочо Ангушев, че въпросът за названието трябва на всяка цена да бъде уреден и че гражданите трябва да решат дали държавата да се казва \"Северна Македония\", \"Горна Македония\" или \"Нова Македония\".\r\n\t \r\n\t\"По мое мнение\", каза Ангушев, \"Северна, Горна или Нова\" са приемливи определения\". Коментирайки изявленията на своя вицепример, Зоран Заев каза, че Ангушев на своя глава е коментирал публично различните предложения за название, които се въртят в публичното пространство.\r\n\t \r\n\tВсе пак може да се каже, че и двете страни предприемат действия с намерението да покажат ясно, че са готови да обсъдят и да пристъпят към компромиси. Заев избра да посрещне Нова година в Солун заедно с кмета на града Янис Бутарис. Визитата му бе частна, а правителството в Атина заяви, че не е била планирана никаква среща с правителствен представител, поне официално.\r\n\t \r\n\tСамото решение на Заев обаче да гостува за Нова година във втория по големина гръцки град е една доста силна символика относно неговите намерения. От друга страна, консултациите на гръцкото правителство по този проблем се надзирават лично от външния министър Никос Кодзиас, чиито качества миналата седмица бяха изтъкнати и от военния министър и коалиционен партньор Панос Каменос въпреки студенината, възникнала в отношенията между тях в последно време около сделката с продажбата на гръцки муниции за Саудитска Арабия.\r\n\t \r\n\tГръцкото външно министерство, а и самото правителство, избягват да кажат каквото и да е относно названието, което биха били склонни да приемат.\r\n\t \r\n\tНа този фон първият дипломат Кодзиас подметна, че от значение е не колко партии ще се съгласят с едно или друго название, а колко депутати ще гласуват споразумението със Скопие в гръцкия парламент, като ясно даде да се разбере, че очаква партийните различия да бъдат преодолени, когато настъпи часът.\r\n\t \r\n\tСъгласно графика, поставен първоначално от Нимиц, консултациите трябва да приключат до началото на април, така че да има достатъчно време, за да може гражданите да бъдат подготвени и да приемат споразумението, което да мине съответно и през парламентите на двете страни.\r\n\t \r\n\tДотогава обаче ООН, САЩ и Германия ще следят с тревога случващото се в Скопие и най-вече да няма промяна в политическата ситуация в Скопие, тъй като от известно време насам един от правителствените партньори - Алианс на албанците заплашва да се оттегли от кабинета и да доведе до рухване на умерената коалиция на Заев.", "date": "2018.01.02", "title": "Пак война за името на Македония"}
{"url": "http://www.mediapool.bg/zhurnal-dyo-dimansh-v-bulgaria-tsari-mafiotski-mantalitet-i-endemichna-koruptsiya-news273740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Има нещо незряло, нещо като поведение на слаб ученик, който направо може да ви разсмее. Да се приеме антикорупционен закон само няколко дни преди започването на ротационното председателство на ЕС е прекалено\". Това се казва в обширен анализ на водещото френско издание \"Журнал дьо Диманш\" за ситуацията в България.\r\n\t \r\n\tКаквато и да бъде ефикасността на този закон, след като българското правителство предприе цяла камара от мерки и декрети, създаде и комисия за борба с този бич, корупцията все още стряска Брюксел и поставя България сред трите най-корумпирани страни в ЕС, допълва френската медия.\r\n\t \r\n\tСпоред \"Журнал дьо Диманш\" - \"България е една малка Русия - цари мафиотски манталитет и никога няма да отговори на изискванията на поставените критерии“ на Европейската комисия. В коментара се допълва, че 10 години след приемането си в ЕС страната не е отбелязала напредък.\n\n\r\n\t \r\n\t\"Борбата срещу корупцията е областта, в която има най-малък напредък през последното десетилетие. При това въпреки съществуването на Механизма за сътрудничество и проверка\", пише изданието. То цитира доклада на Центъра за изследване на демокрацията от 2016 г,, който се отбелязва, че всеки пети възрастен се е сблъсквал с корупция – плащайки или получавайки рушвет. Според Николай Стайков от фондация \"Антикорупционен фонд\" най-страшното е липсата на съдебни преследвания.\r\n\t \r\n\t\"Притеснителен е малкият брой на разрешените случаи. В затвора отиват само малките, дребни риби. Нито един от главните герои от последните години не е зад решетките, дори за един ден\", казва Стайков пред френската медия.\r\n\t \r\n\tСпоред едно скорошно проучване на \"Отворено общество“ под 15% от населението вярва в институциите и причината е корупцията, която е навсякъде.\r\n\t \r\n\t\"Корупцията е навсякъде. Искаш рушвет – заповядай. За яслата, за доктора, за полицая или по-високо в стълбицата, за да се спечели договор, финансиран от ЕС. Столицата не показва нищо от това и предлага на гостите само една луксозна витрина и усмивки. Трябва да посетите обаче южните квартали в полите на Витоша, за да срещнете тази повсеместна корупция, която не може да се види с просто око\", пише \"Журнал дьо Диманш\".\r\n\t \r\n\tДесет семейства си разделят богатствата на страната. Някои от тях са си построили чудесни къщи, които се охраняват от бодигардове и камери. Да живееш в Бояна или Драгалевци означава: \"Аз съм богат\" или \"Аз съм корумпиран\".\r\n\t \r\n\t\"Корупцията не се измерва. Това е усещане на всеки един българин от доста време насам“, казва журналистът от в. \"Сега\" и специалист по европейските въпроси Светослав Терзиев. През 2016 г. \"Прозрачност без граници\" посочваше България като страна от ЕС, където усещането за корупцията е най-остро.\r\n\t \r\n\tСобственикът на първата независима информационна агенция БГНЕС Любчо Нешков успява да създаде семейна новинарска компания, интегрираща за пръв път на едно място новини, снимки и видео. Той имаше гениалната идея да се свърже с мобилен оператор и така рязко увеличава продажбите си. \"Вършех си своята работа, давах думата на всеки, включително и на тези, които критикуваха правителството\", казва Нешков пред френското издание. Tова обаче не е по вкуса на всички. Санкцията не закъснява и през 2011 г. получава лаконичен СМС, че неговият договор е прекратен.\r\n\t \r\n\t\"Винаги е имало псевдо приятелски обаждания, странни препоръки, но никога не се е стигало до там\", казва Нешков. В България не се отива в затвора, ако критикувате властите, но отмъстителните мерки са многобройни и доста лоши. Част от клиентите прекратяват договорите, фактурите стават непосилни. Нешков е принуден да намали дейността си.\r\n\t \r\n\tВ класацията на \"Репортери без граници\" България се срина от 35-о място до 109-о място по свобода на словото от 180 държави през 2017 г. Това е най-лошото място в класацията на страна-членка на Евросъюза. Общо 92% от българските журналисти признават за честа намеса в тяхната работа, чрез мафиотски методи. Любчо Нешков знае доста неща по този въпрос, пише още в публикацията на \"Журнал дьо Диманш\".", "date": "2018.01.02", "title": "\"Журнал дьо Диманш\": В България цари мафиотски манталитет и ендемична корупция"}
{"url": "http://www.mediapool.bg/vremeto-izteche-zheni-ot-holivud-zapochnaha-kampaniya-sreshtu-seks-nasilieto-news273738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 300 влиятелни жени от филмовата, театралната и телевизионната индустрия - актриси, писателки и режисьорки, обявиха в първия ден на 2018 година старта на проект за борба със сексуалното насилие не само в киното, а и на останалите работни места, предадоха световните агенции., наречена \"Таймс ъп\" (Time's Up - Времето изтече), бе обявена чрез реклама на цяла страница във вестник \"Ню Йорк Таймс\" и идва след серия обвинения в секс насилие срещу филмовия продуцент Харви Уайнстийн, които след това се разпростряха и срещу други известни мъже в кино индустрията като актьорите Кевин Спейси, Дъстин Хофман и др.\r\n\t\r\n\tПроектът е описан като призив за промяна от жените в развлекателната индустрия за жените навсякъде.\r\n\t\"Таймс ъп\" също така призовава участничките в церемонията по връчването на наградите \"Златен Глобус\" да се облекат в черно в знак на солидарност с с жертвите на сексуално насилие от страна на влиятелни фигури от Холивуд.\r\n\tКампанията е подкрепена от стотици актриси като Натали Портман, Рийз Уидърспуун, Кейт Бланшет, Ева Лонгория, Ема Стоун, Ашли Джъд, Америка Ферера и др,, от продуцентката на хитовия сериал \"Анатомията на Грей\" Шонда Раймс, както и от председателката на \"Юнивърсъл Пикчърс\" Дона Лангли и редица популярни адвокатки. До момента тя е набрала над 13 млн. долара при цел от 15 млн. долара, които ще са предназначени за правна подкрепа на жертви на сексуално насилие от женски и мъжки пол.\r\n\tСредствата ще отиват за покриване на разходите за защита на пострадали от секс насилие хора с не престижни професии като работници във фабрики или в земеделието, домашни помощници или сервитьорки, които не могат финансово да си позволят воденето на дела срещу нападателите си.\r\n\tВ писмо на солидарност, публикувано на сайта на инициативата и адресирано до \"всяка жена, която е трябвало да се защитава от сексуална атака\", се посочва, че често сексуалното насилие продължава, защото извършителите не носят никакви последствия за действията си.\r\n\tУчастниците в \"Таймс ъп\" искат да бъдат приети и по-строги закони. По конкретно става въпрос за въвеждането на практиката фирми, в които има случаи на сексуален тормоз, да бъдат глобявани.", "date": "2018.01.02", "title": "\"Времето изтече\": Жени от Холивуд започнаха кампания срещу секс насилието"}
{"url": "http://www.mediapool.bg/nova-godina---novi-problemi-pred-fonda-za-lechenie-na-detsa-news273739.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ края на миналата година бяха обнародвани промени в правилника на Фонда за лечение на деца, които трябваше да сложат малко ред в хаоса, забъркан при управлението на бившия директор Владимир Пилософ, и да направят административните процедури за болните деца и семействата им малко по-човеколюбиви.\r\n\tПо всичко изглежда обаче, че голяма част от съществуващите проблеми остават, а за капак се заформят и нови изпитания пред фонда и децата, които кандидатстват за финансиране на лечението им у нас и в чужбина.\r\n\tВ опит да реши съществуващ проблем с покупката на медицински изделия, здравното министерство вмени на фонда организирането на обществени поръчки за тях. Досега правилникът на фонда не позволяваше той да плаща за изделия, които са купени без обществена поръчка. Частните болници обаче по закон не са длъжни да организират обществени поръчки, дори за дейности, финансирани с обществени средства (от държавния бюджет или бюджета на НЗОК). Така една група деца, основно с ортопедични проблеми, остана без възможност за финансиране от фонда, тъй като единствените екипи, които могат да им помогнат у нас, работят именно в частни болници и по-специално в “Токуда“.\r\n\tЗа да не бъдат дискриминарани малките пациенти според собствеността на болницата, в която се лекуват, се стигна до предложението фондът да купува изделията на базата на заявките и досегашните потребности на всички лечебни заведения, желаещи да работят с него. Така за пореден път беше пропиляна възможността въпросът да се реши генерално като покупката на тези консумативи бъде прехвърлена в здравната каса, която има много по-големи възможности да наложи правила, по които да плаща изделията и да контролира този сив бизнес. Вместо това със задачата беше натоварен фондът, като според много бивши и настоящи членове на Обществения му съвет, организирането на подобни търгове е непосилно за него., коментира пред Mediapool Десислава Хурмузова от инициативата “Спаси, дари на...“, която е бивш член на обществения съвет и участваше в работната група за промени в правилника.\r\n\tДействително пазарът предлага голямо разнообразие от медицински изделия, част от които са специфични и изключително рядко ползвани за определени редки случаи. Пациентите на фонда в голямата си част обаче са именно такива “редки случаи“ и това поставя под въпрос бъдещото снабдяване на болниците с медицински изделия и лечението на децата.\r\n\tЖурналистът Мария Чернева, която е действащ член на Обществения съвет на фонда, също смята, че централизираните обществени поръчки не са добро решение. В своето , тя посочва, че . Това обаче не се случи.\r\n\tВъпреки че с промените в правилника беше утвърден механизъм, по който да не бъдат засегнати децата, нуждаещи се от медицински изделия, до организирането на централизираната обществена поръчка, проблемите вече са налице. С промените се позволява частните болници да си набавят необходимите им консумативи от друга болница, която ги е купила по  реда на Закона за обществените поръчки. Тази мярка обаче също не се оказва достатъчно работеща, тъй като болниците правят поръчки единствено за консумативите, прилагани за собствените им лечебно-диагностични дейности и е малко вероятно да купят изделие, което не могат да ползват.\r\n\tНеуредиците и борбата за надмощие с плащането на медицинските изделия създадоха прецедента дарителски кампании вече да се правят не само за лечение в чужбина, но и за лечение у нас. Допреди това поне децата бяха пощадени от необходимостта да събират десетки хиляди левове за скъпи медицински консумативи, които не се покриват от здравната каса, тъй като фондът ги плащаше.\r\n\tСред потърпешвите е и 13-годишната Людмила Минева, която се  и поставянето на специални винтове за изправяне на гръбначния й стълб. До момента с  са събрани половината от нужните 40 000 лева за скъпите медицински консумативи, а за да бъде успешна операцията, трябва да се извърши до края на януари.\r\n\tПричината фондът да откаже финансиране за Люси е именно, че болница “Токуда“, където се провежда най-съвременното възможно лечение у нас, не провежда обществени поръчки за консумативите и затова момичето е насочено към четири други лечебни заведения, които работят по Закона за обществените поръчки, но не извършват подобна операци .\r\n\tС обнародваните промени здравното министерство се отказва от първоначално обявеното си крайно спорно  на членовете на Обществения съвет. Министерството на здравеопазването искаше да ограничи медийните изяви на членовете на Обществения съвет и само специално упълномощен човек  дава информация за работата на съвета и то след предварително съгласуване. На всички останали се забраняваше да предоставят информация и бяха застрашени от отстраняване, ако го направят.. В крайна сметка обаче министерството се е отказало от забраната на изяви и санкциите за тях и оставя само фигурата на говорителя, която да дава информация за работата на фонда. Причината за отстъплението вероятно е бурната реакция и обвинения в цензура от страна на членове на Обществения съвет и граждански организации.\r\n\tИ при тези промени в правилника обаче работата на фонда остава силно непрозрачна, след като в края на 2016 година , в който можеше да се проследи движението на подадените заявления за лечение - колко случая чакат за разглеждане, колко са решени и т.н. Системата за проследяване беше затворена и сега родителите могат да следят единствено движението на собствените си заявления.\r\n\tВъпреки, че МЗ “приема по принцип“ да се върне публичността на регистъра, това не е отразено в крайните промени.\r\n\tИ след промените се запазват много от съществуващите в момента проблеми във Фонда за лечение деца като например усложняването на процедурите и удължаването на пътя на детето с допълнителни становища от лечебно-контролни комисии, консилиуми и прочие.\r\n\tТова позволява лечебно-контролни комисии да самонасочват деца за лечение в собствените им болници без нужда от санкция на външен експерт. Тези комисии се състоят от лекари, които работят в едно лечебно заведение и понякога едните се намират в йерархическа връзка с другите, а това създава предпоставки за взимане на решения под натиск.\r\n\tС промените беше пропусната възможността и да се регламентира по-прецизно процедурата по издаването на формуляри S2, необходим за лечението на децата в държави от ЕС. След като дълго време формулярът беше издаван директно от директора на фонда, но отново без изрична законова регламентация, сега това се прави от здравното министерство и НЗОК, въз основа на решенията на Обществения съвет на фонда. Липсата на изрична законова регламентация създава предпоставки за забавяне на издаването на формулярите и съответно заминаването и лечението на деца в чужди клиники.", "date": "2018.01.02", "title": "Нова година - нови проблеми пред Фонда за лечение на деца"}
{"url": "http://www.mediapool.bg/programiranoto-ostaryavane-na-tehnologiite-ne-e-ot-vchera-news273743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрограмираното остаряване на някои стоки, независимо дали са найлонови чорапи, телефони или принтери, е повод за дебати от много години, информира Франс прес.\r\n\t \r\n\tПонятието \"програмирано остаряване\" се ражда през 1932 година в разгара на икономическата криза в Съединените щати, когато строителният предприемач Бърнард Лъндън се застъпва за съвсем законно налаганото остаряване на потребителските стоки, за да се стимулират промишлеността и растежът.\r\n\t \r\n\tДнес някои производители са заподозрени, че ускоряват обновяването на продуктите си, като програмират преждевременно края на техния живот или като правят по-ниско качеството на някои от компонентите им. А това предизвиква разхищение и трупане на отпадъци.\r\n\t \r\n\tНякои експерти обаче изтъкват, че никакви научни данни не доказват съществуването на такива промишлени стратегии.\r\n\t \r\n\tВ доклад на френската Агенция за околна среда и управление на енергията през юни беше установено, че потребителите се обявяват против \"програмираното остаряване\", но подменят своите все още работещи мобилни телефони, без да изпитват угризения.\r\n\t \n\n\r\n\tВ Германия проучване на университета в Бон от 2003 година съвместно с Федералната агенция по околна среда, обхванало десетина домакински електроуреда (телевизори, електрически кани, аспиратори) не успя да докаже съществуването на \"умишлена стратегия\" за овехтяване.Показателни примери\r\n\tНякои мастилено-струйни принтери са критикувани заради чипове, които ограничават функционирането им след известен брой разпечатки и карат потребителя да подменя тонера при положение, че в него има още мастило.\r\n\t \r\n\tВ четвъртък парижка прокуратура обяви за първи път във Франция разследване за \"програмирано остаряване\" и \"измама\" срещу японския производител Епсон (Epson).\r\n\t \r\n\tПреди Коледа американският технологичен гигант Епъл (Apple) призна, че умишлено забавя работата на старите си модели айФон (iPhone) с цел да продължи живота на тези смартфони.\r\n\tПризнанието му предизвика съдебни искове в САЩ и Израел, както и жалба пред парижката прокуратура, подадена от асоциацията Спор на програмираното остаряване (Hop).\r\n\t \r\n\tЕпъл се извини в четвъртък, че е забавял устройствата си и посочи, че ще намали цената за подмяна на батериите за айФон6 (iPhone 6) и ще въведе функция, позволяваща да се контролира по-добре състоянието им.\r\n\t \r\n\tПодобен е случаят с найлоновите чорапи: за да намали здравината на продаваните през 1940-те години чорапи, много по-слаби от предишните копринени модели, американският производител Дюпон (Dupont) променил оригиналната формула за найлоновия чорап.\r\n\t \r\n\tА през 1925 година \"Картелът на Феб\", обединяващ основните производители на електрически крушки в света, налага един вид продължителност на живота на волфрамовата нишка до не повече от 1000 часа.\r\n\t \r\n\tФранция на теория от лятото на 2015 година предвижда санкции за \"програмираното остаряване\", а именно всякакви техники чрез които производителят цели умишлено да намали продължителността на живота на дадена стока, за да предизвика купуване на нови.", "date": "2018.01.02", "title": "\"Програмираното остаряване\" на технологиите не е от вчера"}
{"url": "http://www.mediapool.bg/izbyagal-zatvornik-se-zavarna-sam-v-kiliyata-si-v-berlin-news273718.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатворник, който избяга от берлинския затвор Пльотцензее, се предаде пет дни след като избягал заедно с трима други затворници, съобщи в Туитър берлинският сенатор юрист от партията на Зелените Дирк Беренд, цитиран от ДПА.\r\n\t \r\n\tПредалият се затворник е бил прехвърлен в по-строго охраняван затвор.\r\n\t \r\n\tПрез последните дни от затвора Пльотцензее избягаха общо седем души, петима от които още не са заловени.\r\n\t \r\n\tЧетиримата избягали в четвъртък са на възраст между 27 и 38 години. Те успели да се измъкнат през стена с помощта на подръчни инструменти.\r\n\t \r\n\tНа следващия ден бе съобщено, че още един затворник не се е върнал след еднодневен домашен отпуск. Още двама затворници не се върнаха след такъв отпуск в понеделник, но един от тях се завърна със закъснение по-късно същия ден вечерта.", "date": "2018.01.02", "title": "Избягал затворник се завърна сам в килията си в Берлин"}
{"url": "http://www.mediapool.bg/prokuraturata-razsledva-pozhara-v-doma-za-siratsi-na-otets-ivan-news273736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрокуратурата е образувала разследване за пожара в дома за сираци \"Св. Николай\" в Нови хан, стопанисван от отец Иван.\r\n\tЗасега досъдебното производство се води срещу неизвестен извършител, уточниха от държавното обвинение във вторник.\r\n\tПожарът избухна около 21.00 часа в понедленик, като пламъците обхванаха покрива на централаната сграда и имущество, намиращо се на третия етаж в дома.\r\n\tПо случая е назначена пожаро-техническа и оценителна експертизи, разпитани са и свидетели.", "date": "2018.01.02", "title": "Прокуратурата разследва пожара в дома за сираци на отец Иван"}
{"url": "http://www.mediapool.bg/targovskite-obekti-zapechatani-ot-danachnite-veche-sa-v-internet-news273715.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОт началото на годината в интернет страницата на НАП са достъпни списъците на подлежащите на запечатване търговски обекти и тяхното местонахождение. Това се случва след промени в закона, които са в сила от 1 януари. \r\n\tВ  може да се извърши справка за всеки обект, в който органите по приходи на НАП са установили данъчни нарушения, за които се налага принудителната административна мярка \"запечатване на обект\". Мярката може да бъде наложена за срок до 30 дни, независимо от предвидените в закона глоби или имуществени санкции.\r\n\tПрез 2017 г. бяха отчетени опити на търговци да заобикалят запечатването на обект като административна мярка. Това ставаше чрез прехвърляне на стопанисването на обекта в рамките на ден на друго юридическо лице, включително преназначаване на персонала, прехвърляне на касовите апарати, преподписване на договори с наемодатели и доставчици.\r\n\tС последните промени в ЗДДС бе прието, че подлежащият на запечатване обект ще бъде затворен независимо от евентуална промяна в субекта, който го стопанисва, което значително ще намали опитите за заобикаляне на закона, допълват от НАП.\r\n\tУсловието за това е към момента на запечатване на обекта, който се стопанисва от трето лице, то да знае, че той ще бъде запечатан. Обявяването на подлежащите на запечатване обекти в сайта на НАП води до презумпцията, че всяко трето лице знае факта на предстоящото запечатване. До същата презумпция води и поставянето на трайно закрепено съобщение на търговския обект, подлежащ на запечатване.\r\n\tМеждувременно, от Нова година започна данъчната кампания за 2018 г. Декларации подават хората, които имат да обявяват доходи от хонорари и наеми, както и тези, които искат да ползват данъчни облекчения.\r\n\tТази година за пръв път може да се ползва 1% отстъпка от данъците до 500 лева, ако 80% от доходите от заплата са похарчени по банков път. За целта е необходима единствено декларация, без банкови извлечения.\r\n\tЗа да се ползва 5% отстъпка за онлайн деклариране, задълженията към хазната трябва да се обявят и платят до 31 януари.\r\n\tДанъчните облекчения за деца и другите отстъпки обаче няма да могат да се ползват, ако родителите имат дори 1-2 лв. стари неплатени задължения към фиска.\r\n\tКрайният срок за деклариране и издължаване към хазната изтича на 30 април.\r\n\t\n\n\r\n\t5% отстъпка от данъците върху превозните средства и недвижимите имоти могат да ползват гражданите и фирмите, които платят задълженията си към общините до 30 април. Иначе задълженията могат да бъдат погасени на две равни вноски - до 30 юни и до 31 октомври.\r\n\tПлатеният данък за автомобилите е задължителен при преминаването на годишен технически преглед. От скоро обаче собствениците няма нужда да носят документ, че са погасили задължението си към местната власт, тъй като пунктовете за технически преглед получават тази информация по служебен път. Носенето на бележка беше проблем, ако собственикът реши да плати задълженията си по електронен път. В този случай се налагаше да получи бележка за платената сума на място в общината.\r\n\tОтстъпки за плащането на такса смет по закон няма и повечето общини се придържат към основните текстове и не въвеждат облекчения за собствениците на имоти, за да стимулират по-ранното плащане на това задължение.\r\n\tВъв Велико Търново местните данъци и такси за 2018 г. вече може да се плащат. Размерите им остават без промяна в сравнение с 2017 г. Освен 5% отстъпка за плащане на данъците за коли и недвижими имоти до 30 април, има и 10 на сто облекчение за погасяване на задълженията за такса смет в същия срок.\r\n\tНе във всички общини плащането на масовите данък сгради и такса смет е възможно от януари. На повечето места данъчната кампания започва през февруари или март.\r\n\tИначе големите общини запазиха без промяна нивата на основните данъци и такси и за 2018 г. Без промяна са ставките в София, Пловдив, Бургас и Варна.\r\n\tВ Пловдив ще има намаление на таксата за подготвителните групи за 5- и 6-годишните в общинските детски градини. Тя ще е 45 лева при 50 лева до момента. Очаква се обаче повишение на цената за паркиране в синя зона с 50 ст. до 2 лева на час.", "date": "2018.01.02", "title": "Търговските обекти, запечатани от данъчните, вече са в интернет"}
{"url": "http://www.mediapool.bg/germanska-deputatka-se-razgnevi-na-politsiyata-v-kyoln---chestitila-nova-godina-na-arabski-news273737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманска депутатка от антиислямската партия \"Алтернатива за Германия\" (АзГ) бе блокирана вчера в \"Туитър\", защото разкритикува новогодишната честитка на кьолнската полиция в социалната мрежа, написана на арабски, предаде ДПА.\r\n\t \r\n\t\"Какво по дяволите се случва в тази страна? Защо официална полицейска страница туитва на арабски\", написа Беатрикс фон Щорх, водещ член на дясната антиимигрантска формация.\r\n\t \r\n\tТя намекна, че полицията опитва да \"умиротвори\" хора, които нарече \"варварски мюсюлмански орди мъже, групови изнасилвачи\".\r\n\t \r\n\tВ отговор \"Туитър\" блокира за 12 часа профила й заради расистко съдържание.\r\n\t \r\n\tПолицията в западния германски град Кьолн, където бяха извършени масови сексуални посегателства в новогодишната нощ преди две години, предимно от мъже от северноафрикански и арабски произход, е внесла жалба в прокуратурата срещу депутатката за \"разпалване на омраза\", съобщи Асошиейтед прес.", "date": "2018.01.02", "title": "Германска депутатка се разгневи на полицията в Кьолн - честитила Нова година на арабски"}
{"url": "http://www.mediapool.bg/putin-razrabotva-kriptorubla-za-da-zaobikoli-sanktsiite-news273746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия търси начини да създаде крипторубла, която може да й помогне да \"заобиколи\" западните санкции, след като традиционно технофобският Кремъл бе пометен от настаналата лудост с криптовалутите.\r\n\tПредставители на официалните власти в Русия твърдят, че президентът Владимир Путин е възложил да се работи по създаването на криптовалута, след като руските държавни институции възприемат технологията, на която се базират биткойнът и другите дигитални валути.\r\n\tИкономическият съветник на Путин – Сергей Глазев, заяви по време на скорошна правителствена среща, че крипторублата би била полезен инструмент за извършване на международни трансакции.\r\n\t\"Този инструмент ще ни служи много добре за чувствителни операции от името на държавата. Можем да разкрием сметки с нашите партньори по света, които ще бъдат извън санкциите\", заявил Глазев. По негови думи криптовалутата ще се базира върху действащата рубла, но разпространението й ще бъде в известна степен ограничено, позволявайки на Кремъл да следи операциите.\r\n\tПутин е поискал също кабинетът му да разработи и рамка за регулирането на криповалутите.\r\n\tПодобно на интернет, който Кремъл се научи как да опитомява през последните години, интересът в криптовалутите разкрива желанието на Русия да опитоми концепция, която изначално е създадена да бъде свободна от правителствено влияние.\r\n\tНяколко от най-големите централни банки по света проучваха в последно време потенциала на блокчейн технологията. Някои като шведската централна банка обмислят да пуснат своя собствена дигитална валута, но други нямат подобни намерения. Европейската централна банка и Банк оф Джапен описаха технологията като прекалено \"незряла\", за да бъде използвана от техните платежни системи.\r\n\tЗа някои авторитарни държави като Северна Корея се твърди, че трупат криптовалути, за да правят плащания на черния пазар, докато други като Венецуела смятат да създадат своя собствена валута.\r\n\tНо е далеч по-трудно да се създаде държавна криптовалута, която да замени съществуващите финансови модели, например набирането на капитал за държавни банки или финансиране на военнопромишления комплекс, които са забранени чрез санкции.\r\n\tДокато криптовалутите като биткойна дават на собствениците си преимуществото на анонимността, превейки ги популярен начин за разплащане на нелегални дейности, не е ясно как крипторублата ще помогне на руските компании и граждани да избегнат международните санкции или да предотвратят засичане от американските власти.\r\n\tНеясно остава дали крипторублата ще бъде издадена от руската централна банка или от търговските банки и кой ще може да си отвори сметка.\r\n\t\"Крипто\" не е бързият отговор\", заяви Алън Уоксмън, ръководител на корпоративния бизнес в \"Газпромбанк\", санкционираният руски държавен кредитор. Според него звеното на американското финансово министерство, което прилага санкциите, може да проследи начините за избягване на санкциите.\r\n\tБумът на интереса в биткойна през 2017 г. доведе до обезумяла търговия и до предупреждения от регулаторите по света за опасносните колебания на пазара на дигиталната валута. Биткойнът увеличи цената си 20 пъти през годината, достигайки до рекордните 20 000 долара, преди да падне рязко.\r\n\tВ Русия над 300 млн. долара бяха набрани през 2017 г. при първични предлагания на валутата.\r\n\tВъпреки това Руската централна банка заяви, че криптовалутите \"имат всички характеристики на финансова пирамида\". Тя иска да ограничи възможностите за възвръщане на измамните схеми, които през 90-те години завлякоха много руснаци.\r\n\tСаша Иванов, който управлява Waves, най-голямата руска блокчейн платформа, заяви, че пазарът на криптовалути е в същността си подобие на \"нерегулираните финансови пазари през 19 век в Америка\".", "date": "2018.01.02", "title": "Путин разработва крипторубла, за да заобиколи санкциите"}
{"url": "http://www.mediapool.bg/shestima-kandidati-da-upravlyavat-353-mln-lv-za-gradsko-razvitie-news273748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШест са получените заявления за управлението на 353,3 млн. лв. за градско развитие, съобщиха от Фонда на фондовете във вторник, когато са били отворени кандидатурите за мениджъри на трите фонда за градско развитие с пари от Оперативната програма \"Регионално развитие\" 2014-2020.\r\n\tКандидатите искат да управляват фонда за София в размер на 87.4 млн. лв., фонда за Северна България с ресурс от 130.4 млн. лв. и този за Южна България със 135.5 млн. лв.\r\n\tОфертите са на ДЗЗД обединение на \"Сибанк”, ОББ, Фонда за органите на местното самоуправление в България – ФЛАГ” ЕАД, \"Българска консултантска организация”, \"Фонд за устойчиво градско развитие” ЕАД (ФУГР) и Регионален фонд за градско развитие с участието на \"Сосиете Женерал Експресбанк”, \"Сожелиз България”  и \"Елана Холдинг” АД\r\n\tСлед отварянето на заявленията, ще бъде направен първоначален подбор и проверка на кандидатите за съответствие със заложените в процедурата критерии. Следващата фаза е да се обяви кои кандидати са допуснати да продължат и да получат покана за предоставяне на първоначални оферти, посочват от Фонда на фондовете..\r\n\tЕдно от изискванията, на които ще трябва да отговорят избраните фонд мениджъри, е да осигурят частен ресурс от минимум 30%, в допълнение към публичния. Фондът на фондовете ще предоставя и кредитни гаранции, частично покриващи риска по съфинансирането. За да могат да се възползват от предоставените гаранции, финансовите посредници ще трябва да осигурят не по-малко от 40% от общия размер на финансирането за всеки инвестиционен проект.\r\n\tФондът за градско развитие е най-големият ресурс в момента, управляван от Фонда на фондовете. Общият бюджет от 353.3 млн. лв. е насочен към 39 града за проекти за подобряване на градската среда и за енергийна ефективност. За проекти, свързани с обекти на културното наследство от национално и световно значение, могат да кандидатстват всички населени места в България.\r\n\tПредоставените средства ще са кредити с гратисен период до 36 месеца в зависимост от сектора на инвестицията и с максимален срок за погасяване до 20 години. Изискването за самоучастие на крайния получател е от минимум 15%, като е възможна редукция до 5% за проекти с по-голям принос към индикаторите на ОПРР и до 0% за общини и други публични организации.\r\n\tИнвестициите ще са до 20 млн. лева за градско развитие и до 5 млн. лева за регионален туризъм, като ще се даде възможност за увеличение до 10 млн. лева за обекти от световно значение.\r\n\tФондът за градско развитие позволява комбиниране с безвъзмездна финансова помощ по направления \"Културна инфраструктура\", \"Енергийна ефективност\" и \"Туризъм и културно наследство\".", "date": "2018.01.02", "title": "Шестима кандидати да управляват 353 млн. лв. за градско развитие"}
{"url": "http://www.mediapool.bg/prokuraturata-iska-po-tezhki-nakazaniya-za-osadenite-za-poboi-nad-grebtsi-v-asenovgrad-news273749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАсеновградската прокуратура внесе в Пловдивския окръжен съд протест срещу наложените присъди по делото за побоя над младежите от местния клуб по гребане.\r\n\tНа 18 декември миналата година Районният съд наложи на петима от обвиняемите ефективни присъди от 8 месеца до 1 година и 10 месеца лишаване от свобода.\r\n\tСега държавното обвинение настоява за увеличаване на наказанията от 1 до 3 години затвор, съобщи БНР.\r\n\tЗа останалите шестима обвиняеми, които получиха условни присъди от по 1 година с 3 години изпитателен срок, прокуратурата също иска по-високи наказания – две години условно с пет години изпитателен срок.", "date": "2018.01.02", "title": "Прокуратурата иска по-тежки наказания за осъдените за побой над гребци в Асеновград"}
{"url": "http://www.mediapool.bg/evroto-zapochna-godinata-s-chetirimesechen-maksimum-news273744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕврото се котираше в понеделник близо до тригодишен максимум спрямо като цяло по-слабия долар, започвайки първия търговски ден за 2018 г. с оптимизъм за икономиката в еврозоната, предаде Ройтерс.\r\n\t \r\n\tЗа единната валута 2017-а бе най-добрата година спрямо долара от 2003 г. на фона на засилването на европейските икономики и нарастването на очакванията Европейската централна банка (ЕЦБ) да свие програмата си за парично стимулиране на икономиката. Тези фактори увеличиха търсенето на еврото сред инвеститорите.\r\n\t \r\n\tЕвропейската валута започна новата година, поскъпвайки с 0,6 на сто до четиримесечен максимум от 1,2081 долара, давайки сигнали, че може да достигне и максимума от 1,2092 долара, който бе отбелязан през септември и бе най-високият курс от началото на 2015 година.\r\n\t \r\n\tЕврото поскъпна и спрямо йената до 135,64 йени за евро, отбелязвайки най-високото равнище от края на 2015 година.\r\n\t \r\n\tРазвитието на валутния пазар се дължи \"на комбинация от слабостта на долара и силата на еврото\", посочва анализаторът от германската Комерцбанк (Commerzbank) Ту Лан Нгуен.\r\n\t \n\n\r\n\tАмериканската валута като цяло е слаба. Доларовият индекс, отчитащ стойността спрямо кошница от шест други водещи валути, се понижи до 91,75 пункта, което е най-ниското ниво от септември.\r\n\t \r\n\tЗа цялата 2017 г. индексът се е понижил с над 9,8 на сто, отбелязвайки най-лошото годишно представяне на долара от 2003 година.", "date": "2018.01.02", "title": "Еврото започна годината с четиримесечен максимум"}
{"url": "http://www.mediapool.bg/izrael-nanese-udar-po-baza-na-hamas-v-ivitsata-gaza-news273705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраел нанесе удар тази нощ по база на “Хамас” в Ивицата Газа в отговор на ракетен обстрел от понеделник, съобщи израелската армия.\r\n\tВ съобщението се казва още, че “Хамас” носи отговорност за всички събития на територията на Ивицата Газа.\r\n\tСнощи от там беше изстреляна най-малко една ракета към Израел. Няма данни за пострадали.\r\n\tОбстрелите срещу израелската страна бяха възобновени след почти тримесечно прекъсване, след като на 6 декември американският президент Доналд Тръмп нареди американското посолство да бъде преместено от Тел Авив в Ерусалим и призна Ерусалим за израелска столица.", "date": "2018.01.02", "title": "Израел нанесе удар по база на \"Хамас\" в Ивицата Газа"}
{"url": "http://www.mediapool.bg/bivsh-deputat-ot-dps-plashi-ekozashtitnik-s-pokana-v-dans-news273745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият депутат от ДПС и настоящ парламентарен съветник на формацията Митхат Метин е заплашвал с ДАНС природозащитника Тома Белев. Това става ясно от скрийншот на разговора им в социалната мрежа Фейсбук, който Белев публикува.\r\n\tРазмяната на реплики се случва под статус на еколога. \"Когато един президент ти обяснява как един тримесечен бизнес, като ски туризма, е единственият шанс за планинските райони, разбираш защо България е на това дередже\", е написал Белев, визирайки президента (2012-2017) Росен Плевнелиев, който напоследък многократно изказа мнение за нуждата от развитие на ски зоните в Банско и региона.\r\n\tСред коментиращите е и Митхат Метин. \"Ти май не разбираш. Скоро и по тв няма да те канят. Ще ти остане само тук действаш. А може и в едон момент да те поканят на разговор в ДАНС\", пише той. (правописът е на автора, б.р.)\r\n\t\r\n\t\"Ха-ха-ха. Вие май не разбирате - това съм го живял вече при бай Тошо. Страхът е болест. Много ми е приятно да ме заплашва народен представител. Нова висота на един излишен и вреден парламент\", отвръща екозащитникът и председател на Асоциацията на парковете в България.\r\n\t\"Не го приемай така. Нито ти, нито аз сме свещенни крави - демокрация е!\", слага точка ексдепутатът на Движението.\r\n\tЗа последно около Метин се разшумя в този контекст през 2009 г. Тогава репортаж на Нова тв разказа как депутатът по онова време е заплашил с \"челен сблъсък\" шефа на общинската земеделска служба в Левски, който не приемал кадруването на Метин.", "date": "2018.01.02", "title": "Бивш депутат от ДПС плаши екозащитник с \"покана в ДАНС\""}
{"url": "http://www.mediapool.bg/okolo-1000-dushi-sa-preminali-prez-pirogov-za-24-chasa-news273706.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tОколо 1000 души са преминали през спешното отделение на “Пирогов” в първото денонощие на новата 2018 година. Общо за празничните дни са прегледани 4600 пациента, от които 800 са останали за лечение в болницата.\r\n\t“В сравнение с предишните празници беше по-спокойно, но броя на тези, които останаха за лечение, беше по-голям процентно в сравнение с другите празнични дни”, поясни д-р Асен Балтов, директор на болницата, цитиран от БТВ.\r\n\tНай-тежките случаи от последните дни са били хора, пострадали от пиратки в новогодишната нощ, като на трима души са ампутирани пръсти.", "date": "2018.01.02", "title": "Около 1000 души са преминали през Пирогов за 24 часа"}
{"url": "http://www.mediapool.bg/pikat-na-gripa-tazi-godina-shte-bade-v-kraya-na-yanuari-news273702.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПикът на грипа се очаква да бъде в края на януари – началото на февруари, каза пред Нова телевизия директорът на Националния център по заразни и паразитни болести проф. Тодор Кантарджиев.\r\n\t\"Това заболяване прави усложнения, които са в две групи. Едните са много редки, но много тежки за здравето. Грипът може да започне с дихателна недостатъчност. Трябва обезателно да се търси болнична помощ, защото това рядко състояние трябва да се лекува и то с командно дишане. Това е животоспасяващо”, обясни той по повод случая с 3 годишно дете, които почина от грип.\r\n\tНяколко десетки хиляди души губят живота си всяка година от усложненията от грипа. Най-честите са бактериалните пневмонии, които също трябва да се лекуват в болница”, поясни още Кантарджиев.\r\n\t\"Когато носът само тече и няма температура, това не е грип. Когато има суха, непродуктивна кашлица и нищо друго - това също не е грип, а сезонни вирусни инфекции. Отличаващото за грипа е, че в рамките на два-три часа започват болки във всички мускули и стави. Получава се дразнене от светлината, има болки в гърлото, кашлица и тежест в гърдите. На пушачите пък не им се пуши\", поясни проф. Тодор Кантарджиев.", "date": "2018.01.02", "title": "Пикът на грипа тази година ще бъде в края на януари"}
{"url": "http://www.mediapool.bg/siderov-ne-sme-vav-vlastta-za-da-se-zanimavame-s-plazhove-i-liftove-news273708.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе сме влезли във властта, да се занимаваме с плажове и лифтове. Това заяви пред бТВ лидерът на \"Атака\" и съпредседател на \"Обединени патриоти\" Волен Сидеров. Плажовете и втория лифт в Банско бяха основна тема за вицепремиера и партньор на Сидеров в Обединени патриоти Валери Симеонов през последните дни на миналата година.\r\n\t\"Хората ме питата защо става така - затова ли влязохте\", каза Сидеров. И допълни, че не знае защо цялата държава се занимава с някакъв лифт в продължение на месец.\r\n\t\"Влязохме в тази коалиция не за лифтове, плажове, пързалки, а за нещо по-сериозно - да вдигаме доходите на хората, да направим страната сигурна откъм битова престъпност, да се стимулира българският бизнес. В последния ден МС се занимаваше с лифта на Банско, вместо с цената на водата, която се вдига от 1 януари\", изтъкна Сидеров.\r\n\tПо повод напрежението между Симеонов и премиера Бойко Борисов, което бе именно по повод втория лифт на Банско, той заяви: \"Ако обичат, да се разберат - те са на един етаж, през 50 м са им вратите.\"\r\n\tТой посочи, че много по-голям проблем за разрешаване е цената на водата и действията на КЕВР.\r\n\t\"КЕВР е една вредна комисия, където може би трябва да се започне разговор за корупция. Начело на нея стои един отявлен костовист, който трябва незабавно да си подаде оставката\", каза Сидеров.\r\n\tПо думите му комисията трябва да бъде овладяна, защото тя се избира от парламента, но не се отчита пред него.\r\n\t\"Няма да се примиря с това да се вдига цената на водата, тока и парното, след което хората да сочат с пръст нас и да казват \"вижте какво направихте\", допълни още лидерът на \"Атака\".\r\n\t\"В България няма само 6 млн. скиори\", коментира още Сидеров.\r\n\tСлед това лидерът на Атака обяви, че той е идеологът на националистическата коалиция.\r\n\t\"Аз съм идеологът на тройната коалиция \"Обединени патриоти\". Подходих джентълменски. Дежнтълменството се приема като слабост или глупост. Важно е да прецени човек кога да спре да бъде джентълмен. През 2018 г. Волен Сидеров ще напомня на своите коалиционни партньори е, че смисълът на властта е да прави живота на българите по-добър, не само на една група, тази фирма и онази фирма\", каза Сидеров.\r\n\tНационалистът изтъкна, че \"Атака\" е с най-малко депутати, при положение че е можела да влезе самостоятелно в парламента. Той отказа да дава оценка за работата на правителството и на вицепремиерите Симеонов и Красимир Каракачанов. Според него това може да стане след поне половин мандат. Изминалите 6 месеца обаче били достатъчен период \"да си кажем ясно какво точно е нашият приоритет, за да не правим грешки и да не ни замерват с камъни\".\r\n\tТой обаче се зачуди на въпроса - защо всички обсъждат корупцията. \"Никой не знае какво е, не може да го очертае, не може да го дефинира.\"\r\n\t\"Ако говорим за корупция така, както я разбираме, в тези държави, които ни критикуват, има по-голяма корупция. Ако обичат, да си гледат тяхната корупция”, коментира още Сидеров. \r\n\tСпоред него новият антикорупционен закон е спорен и в него има опасни моменти. Той отбеляза това, че новата агенция ще може да следи, което трябва да е специфично само за ДАНС. Според Сидеров използването на СРС не може да бъде играчка за всяка една агенция. Той смята, че законът се е приел твърде бързо.\r\n\tСпоред Сидеров вотът на недоверие няма да мине, но е повод за равносметка. Той смята, че поне 2/3 от българите не искат предсрочни избори и в този смисъл почетният председател на ДПС Ахмед Доган (който каза, че правителството няма алтернатива) не казва нещо по-различно от повечето българи.\r\n\tЛидерът на \"Атака\" смята, че ако ДПС иска \"демонтаж\" на патриотите от управлението, \"от този демонтаж може да рухне цялата държава\".\r\n\tПо повод коментарите в западни медии, че България поема председателството на Европейския съвет в \"облак от корупция\", Сидеров заяви, че в повечето европейски държави има много по-сериозна корупция и \"те си го знаят\". \"Това е начин да се цапа имиджът на България. Ако обичат, да си гледат тяхната корупция\", каза още Сидеров.", "date": "2018.01.02", "title": "Сидеров: Не сме във властта, за да се занимаваме с плажове и лифтове"}
{"url": "http://www.mediapool.bg/zemetresenie-v-severna-gartsiya-se-useti-i-v-bulgaria-news273703.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТрус с магнитуд между 5,2 и 5,5 по скалата на Рихтер е регистрирано в Северна Гърция , близо до границата с България и Македония.\r\n\tЗеметресението е било усетено най-силно в Югозападна България. Епицентърът е на около 30 км от града.\r\n\tЗеметресението беше усетено и на много места у нас, включително и в София по високите етажи.\r\n\tСпоред Европейския сеизмологичен институт трусът е бил на дълбочина от 10 км.", "date": "2018.01.02", "title": "Земетресение в Северна Гърция се усети и в България"}
{"url": "http://www.mediapool.bg/grigor-dimitrov-zapochna-godinata-s-pobeda-na-dvoiki-news273709.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзкачилият се до трето място в световната ранглиста български тенисист Григор Димитров започна новата година с победа на двойки на турнира в Бризбейн, Австралия.\r\n\t \r\n\tЗаедно с партньора му Райън Харисън от САЩ двамата победиха двойката на домакините Лейтън Хюит и Джордан Топмсън 6:3, 1:6, 10:5.\r\n\t \r\n\tВ следващия кръг Димитров и Харисън ще срещнат други двама австралийци - Ник Кириос и Мат Рийд.\n\n\r\n\t \r\n\tПо-късно в понеделник ще стане известен първият противник на Димитров в индивидуалната надпревара при мъжете. Това ще е победителят от двубоя между Джон Милман (Австралия) и Питър Полански (Канада).\r\n\t \r\n\tМиналата година Димитров спечели титлата в Бризбейн. Това е и една от четирите титли, точките от които той ще трябва да защитава през тази година.", "date": "2018.01.02", "title": "Григор Димитров започна годината с победа на двойки"}
{"url": "http://www.mediapool.bg/bulgaria-nyama-da-povdiga-vaprosa-za-sanktsiite-sreshtu-rusiya-po-vreme-na-predsedatelstvoto-news273707.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТемата за отпадането на санкциите срещу Русия няма да бъде повдигана по време на българското председателство на ЕС, защото вече е решено те да бъдат удължени до края на юли 2018 г, заяви пред БНТ българският министър за европредседателството Лиляна Павлова.\r\n\t \r\n\tТя коментира, че е \"учудена от интерпретацията\" на руската информационна агенция ТАСС, която преди ден я цитира, че .\r\n\t \r\n\tЛиляна Павлова посочи, че през ноември 2017 г. е имала среща с всички акредитирани в България чуждестранни журналисти и тогава е разяснила в отговор на въпрос, че по време на българското председателство работната група, която анализира ефекта от санкциите, ще продължи да работи, така че европейските лидери да могат да вземат решение по темата през юли.\r\n\t \r\n\t, коментира Павлова.\r\n\t \r\n\tБългарското правителство е изключително предпазливо по въпроса за вдигането на санкциите срещу Русия. Премиерът Бойко Борисов се опитва да заеме неутрална позиция по темата, като през декември заяви, че \"ние като председатели на ЕС трябва да се опитаме да не заемаме крайна позиция\". По думите му някои държави като Унгария и Гърция са категорично срещу санкциите, докато други като Полша, например, държат те да останат. \r\n\t \r\n\tЕдин от политиците в Европа, които периодично повдигат въпроса за падане на санкциите, е президентът Румен Радев. Неговата позиция обаче не се споделя от правителството.\r\n\t \r\n\tСанкциите бяха наложени заради незаконната анексия на Крим от Русия и ролята на Москва в Източна Украйна. Според официалната европейска позиция те могат да бъдат преразгледани едва, след като Москва изпълни договорките от Минск за нормализиране на ситуацията в Донбас.\r\n\t \r\n\t\r\n\t \r\n\tТя коментира, че очаква най-тежката тема по време на българското председателство да бъде за мигрантската криза. По думите й позициите на страните-членки са \"твърде разнопосочни\" и няма разбирателство.\r\n\t \r\n\tЕвропейската комисия представи по-рано през декември за постигане на всеобхватно споразумение до юни догодина за устойчива политика в областта на миграцията, но все още няма консенсус по темата сред страните членки. Комисията предлага задължителните квоти за разселване на мигранти да бъдат прилагани при \"сериозни кризи\", докато в останалото време тези действия да бъдат на доброволна основа.\r\n\t \r\n\tУнгария Полша и Чехия отказват да изпълнят задълженията си по квотния прием на бежанци. Това предизвика Италия, Гърция и Германия да ги обвинят в липса на солидарност и да ги заплашат с прекратяване на финансирането от фондовете на ЕС за развитие.\r\n\t \r\n\tЛиляна Павлова коментира още, че България не дава фалшиви обещания на страните от Западните Балкани за разширяване на ЕС и за дата за членство за някои от тях. \r\n\t \r\n\tЦелта била темата да бъде зададена и тя вече е част от програмата на лидерите за следващите 18 месеца.\r\n\t \r\n\t\r\n\t \r\n\tТя съобщи, че България поема от Естония общо 120 досиета - различни законодателни инициативи, регламенти във всички сектори, по които трябва да продължим работа. \r\n\t \r\n\tНай-трудните пакети, по които ще се работи по време на българското председателство, са енергетиката и Брезкит.\r\n\t \r\n\tОчакваме 25 хиляди души като гости и делегати по време на председателството. Това е уникален шанс да покажем култура, история, природа, България като туристическа дестинация и дестинация за инвестиции. Ще направим това по всички директни и индиректни канали и начини, каза Лиляна Павлова.", "date": "2018.01.02", "title": "България няма да повдига въпроса за санкциите срещу Русия по време на председателството"}
{"url": "http://www.mediapool.bg/prezidentat-varna-antikoruptsionniya-zakon-news273710.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОчаквано президентът Румен Радев наложи вето върху Закона за противодействие на корупцията и за отнемане на незаконно придобито имущество. Той се беше заканил да направи това още преди гласуването му, а сега уточни, че го оспорва по принцип и в неговата цялост.\r\n\tВ мотивите си Радев посочва, че предвидените в закона мерки на могат да постигнат ефективно противодействие на корупцията, противоречат на Конституцията и международни договори, по които България е страна.\r\n\tСпоред Радев има опасност от политически назначения в новото антикорупционно звено и блокиране на работата срещу корупцията заради механичното обединение на структури в него. Освен това той предупреждава за възможни злоупотреби със СРС-та и нарушение на човешки права. Радев се обявява и срещу липсата на защита за авторите на корупционни скандали и предвидените възможности за липса на съдебен контрол върху действията на новата комисия.\r\n\tТова е поредният закон, който Радев връща в парламента, и се очаква за пореден път ветото му да бъде преодоляно с гласовете на ГЕРБ и \"Обединените патриоти\", които в аванс обявиха, че няма да се съобразят с неговите аргументи.\r\n\tОще при подготвянето на новия антикорупционен закон на ГЕРБ президентът заяви, че законът няма да свърши работа, тъй като комисията \"Антикорупция\" няма да има разследващи функции, за каквито настояваше БСП. В проектозакона на БСП, който бе отхвърлен, се предвиждаше също председателят на антикорупционния орган да бъде назначаван от президента, а не от парламента, както приеха управляващите.\n\n\r\n\tСпоред Радев \r\n\t, заявява Радев.\r\n\t\r\n\tРадев посочва, че предвидената в закона възможност за използване на специални разузнавателни средства (СРС), без да се конкретизира в какви случаи те ще се прилагат, поставя въпроса за съразмерността при тяхната употреба.\r\n\t, посочва Радев.\r\n\tОсвен това според него е притеснително от гледна точка на правната сигурност и защитата на правата на лицата, които не са подсъдими и дори привлечени като обвиняеми, че съществени въпроси ще се уреждат на подзаконово ниво – с наредба и инструкция, приети от комисията. Такива, например, са методите, средствата и способите за осъществяване на оперативно-издирвателната дейност.\r\n\t\r\n\tОсвен това според президента няма достатъчно гаранции за обективното и безпристрастното прилагане на мерките за предотвратяване на възможностите за незаконно придобиване на имущество.\r\n\tТой припомня, че една от двете предпоставки за започване на съдебните производства за отнемане на незаконно придобито имущество е установяването на значително несъответствие в имуществото. За това е необходимо да има законова яснота за използваните методи за определяне на пазарната стойност на имуществото, каквито примери има в законодателството.\r\n\t, посочва Радев.\r\n\tСъществен пропуск според него е и липсата на уредба как се управлява отнето имущество в някои специфични хипотези, например при търговско предприятие, чиято стойност може да бъде съществено намалена при лошо управление, както и при отнемане на ценни книжа.\r\n\t\r\n\tСпоред Радев предвидените изключения за обжалването на някои от решенията на комисията също създават проблем.\r\n\t\"Считам, че липсата на съдебен контрол не е оправдана за решенията, с които Комисията отказва да образува производство за отнемане на незаконно придобито имущество. Ако такива решения са незаконосъобразни, тяхната необжалваемост препятства изпълнението на правомощието на прокуратурата да следи за спазване на законността, като предприема действия за отмяна на незаконосъобразни актове\", смята Радев.\r\n\tСпоред него поради спецификата на производството по отнемане на незаконно придобитото имущество е резонно да се очаква засегнатите лица да сезират Европейския съд по правата на човека.\r\n\t\r\n\tРадев посочва, че приетият закон не предвижда защита за подателите на корупционни сигнали.\r\n\t\"Подаването на сигнал винаги крие риск от обратна репресивна реакция и затова защитата на лицата, които подават сигнали, е от особена важност. Приетият закон не прегражда възможността за предприемане на неблагоприятни действия спрямо подалия сигнала\", посочва в мотивите си държавният глава.\r\n\tВ същото време според Гражданската конвенция за корупцията (Съвет на Европа) държавите са длъжни да предвидят във вътрешното си законодателство \"подходяща защита срещу всякакви неоправдани санкции спрямо служители, които имат достатъчно основания да подозират извършването на акт на корупция и добросъвестно уведомяват за това компетентните лица или власти\".\r\n\tОсвен това липсва и яснота кой всъщност е компетентен да разглежда сигналите за корупция и конфликт на интереси, тъй като все още не е променена разпоредбата от Закона за администрацията, която посочва, че Главният инспекторат на Министерския съвет разглежда постъпили сигнали за корупция на органи на изпълнителната власт.\r\n\t\r\n\tСпоред Радев в закона няма достатъчно гаранции за професионална компетентност на зам.-председателя и членовете на новосъздадената комисия.\r\n\tТой посочва, че изискуемият петгодишен професионален стаж е по-малък от стажа, изискван за главния секретар и директорите на дирекции в администрацията на досегашната Комисия за отнемане на незаконно придобито имущество.\r\n\tОсвен това за членовете на комисията не е предвидено професионалното направление на магистърската им степен, което би позволило избирането на лица без познания в сферите на компетентност на комисията.\r\n\t\"Това поражда основателно съмнение, че изборът ще бъде повече политически, отколкото въз основа на критерия \"високи професионални качества\", посочва Радев.\r\n\tСпоред него е озадачаващо, че законът не предвижда членовете на комисията да бъдат проверявани за почтеност.\r\n\t, посочва Радев.\r\n\t\r\n\tСпоред Радев наказанието за лица с установен конфликт на интереси да не могат да заемат висша публична длъжност в продължение само на една година, няма да постигне възпиращ ефект.\r\n\t\r\n\tСпоред него повечето от разпоредбите в тази глава са посветени не на осъществяваната дейност по същество, а на статута на служителите.\r\n\t\r\n\tВ мотивите си Радев посочва още, че приетият закон не само не създава адекватна нормативна основа за справяне с корупцията, но дори ще затрудни борбата с нея.\r\n\tСпоред него противодействието на корупцията е сведено само до мерките, посочени в този закон и осъществявани единствено от новосъздадената комисия. Извън обхвата на закона остават редица органи и звена с функции в областта на противодействието на корупцията.\r\n\tТакива са например: инспекторатите към министерствата, Инспекторатът към Висшия съдебен съвет, Агенцията по обществени поръчки, Агенцията за държавна финансова инспекция. Според държавния глава същият подход за ограничаване на предметния обхват и на ангажираните органи и звена е приложен и по отношение на превенцията.\r\n\tПо този начин законът създава още по-голямо фрагментиране и неяснота за цялостната институционална рамка и прави непостижима целта за ефективно противодействие на корупцията.\r\n\t\r\n\tВ същото време според него поемането от новата комисия на функциите по отнемане на незаконно придобитото имущество е спорно, тъй като установяването на конфликт на интереси и гражданската конфискация са разнородни по характер.\r\n\tРадев посочва, че механичното обединяване на разнородни по своя характер материи, освен че е правно неиздържано и необосновано, може да доведе до неефективност в борбата с корупцията.\r\n\tСпоред него постановката, че проблемът за неефективното противодействие на корупцията може да се реши с институционални мерки чрез създаване на \"единен антикорупционен орган\" е неизпълнима. Така се натрупват много и разнопосочни функции, които налагат време за преструктуриране, приемане на подзаконовите актове. Така се създава риск да бъдат влошени постигнатите досега резултати от дейността на \"окрупняваните\" органи и структури.", "date": "2018.01.02", "title": "Президентът върна антикорупционния закон"}
{"url": "http://www.mediapool.bg/broyat-na-zhertvite-i-arestite-pri-protestite-v-iran-raste-news273711.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДевет души са били убити тази нощ по време на протести и размирици в Иран, съобщи държавната телевизия, цитирана от Асошиейтед прес. От избухването на протестите в четвъртък броят на загиналите достигна 20, по данни на телевизията.\r\n\t \r\n\tШестима протестиращи са били убити при нападение срещу полицейски участък в град Кадариджан. Сблъсъците избухнали след като размирници се опитали да откраднат оръжия от участъка.\r\n\t\r\n\tЕдинайсет годишно момче и 20-годишен мъж били убити в град Хомейншахр, а член на Корпуса на гвардейците на ислямската революция бил убит в град Наджафабад, съобщи телевизията. И тримата били застреляни с ловни пушки.\r\n\t \r\n\tБлизо 450 души са били арестувани от събота в иранската столица Техеран, засегната по-слабо в сравнение с малки градове от сегашното протестно движение в страната срещу икономическите трудности и срещу властта, предаде Франс прес.\r\n\t \r\n\t\"Двеста души бяха арестувани в събота, 150 в неделя и около 100 - в понеделник\", съобщи заместник-префектът на Техеран Али-Асгар Насербахт пред агенция ИРНА.\r\n\t \n\n\r\n\tЕдва няколкостотин човека се опитаха през последните три дни да демонстрират в столицата, но в много градове в провинцията избухна насилие от началото на протестите, които започнаха в четвъртък във втория по големина ирански град, Машхад.\r\n\t \r\n\tСитуацията в Техеран е по-спокойна от предишните дни, посочи Насербахт. Той отбеляза, че базата \"Сарола\" на елитния Корпус на гвардейците на Ислямската революция, отговарящ за сигурността на столицата при размирици, не е била потърсена за намеса и в момента в иранската столица действат само силите на реда.\r\n\t \r\n\t\"Няма да позволим по никакъв начин Техеран да няма сигурност и занапред\", подчерта генерал Есмаил Косари, заместник-командващ базата \"Сарола\", цитиран от държавната телевизия. Той предупреди, че \"ако нещата продължат по същия начин, управляващите ще вземат решения, за да се сложи край на това.\"\r\n\t \r\n\tВ интервю за \"Ал Маядин\" секретарят на Върховния съвет за национална сигурност на Ислямската република Али Шамхани заяви, че \"демонстрациите са предизвикани от недоволство сред част от иранския народ от икономическата ситуация\". Той посочи още, че \"от това се опитват да се възползват враждебни външни сили, които имат за цел да попречат на възраждането на Иран, нанасяйки удар отвътре\". Шамхани обвини в намеса във вътрешните работи на иранската страна САЩ, Израел и Саудитска Арабия.\r\n\t \r\n\tВластите призоваха населението да съобщава на министерството на вътрешните работи за всички, които подстрекават към насилие. Иранският президент Хасан Рохани заяви вчера, че \"иранският народ ще отговори на малцинството, което нарушава закона и застава срещу неговата воля и революционни завоевания\".\r\n\t \r\n\tИранският върховен лидер обвини днес враговете на Ислямската република в предизвикване на безредици в страната. През последните дни враговете на Иран използват различни инструменти, включително пари, оръжия, политики и разузнаване, за да създават проблеми на Ислямската република\", каза аятолах Али Хаменей, цитиран на официалния си уебсайт и от Ройтерс. Хаменей добави, че ще направи обръщение към нацията за тези събития, \"когато дойде правилният момент\".\r\n\t \r\n\tКои са водачите на протестите?\r\n\tВълната от протести в Иран не отслабва, пише френският в. \"Монд\". Онлайн записи показаха нападения срещу правителствени и религиозни сгради, банки и централи на проправителствени милиции. Подобни демонстрации не са виждани в страната от 2009 г. насам.\r\n\t \r\n\tПротестите бяха поведени от консервативните протестиращи от град Машхад в североизточната провинция Хорасан-е Разави, които подкрепят духовника Ебрахим Раиси, отбелязва в. \"Монд\". Те са противници на президента Хасан Рохани. Към тях обаче са се присъединили и протестиращи с други политически убеждения, които отправиха националистически и икономически искания.\r\n\t \r\n\tИзпитващите икономически затруднения иранци са недоволни от голямата финансова помощ, която режимът в Техеран оказва на чуждестранни структури като ливанското движение Хизбула. Лидерът на Хизбула Хасан Насралла се хвали с построените с ирански пари болници, пътища и училища в Ливан, отбелязва френското издание.\r\n\t \r\n\tВ зависимост от това, кои източници ползвате, протестиращите искат всичко, от по-ниски цени и по-добра икономика до падане на религиозното правителство. Светът може да е изправен пред всичко - от разнородни прояви на недоволство до предстоящ \"площад Тахрир\", пише британският в. \"Гардиън\".\r\n\t \r\n\tВ Ислямска република Иран откритите прояви на несъгласие не са такава рядкост, за каквато биват представяни - жени протестират срещу налаганите им ограничения, обикновени граждани протестират заради неплатени заплати и загубени влогове. Но уличните протести са рядкост и за тях нервното правителство обвинява чужди сили, регионални съперници разпространяват слухове, а активисти се опитват да използват исканията за по-голяма отчетност и по-малко неравенство и корупция за своите идеологии.\r\n\t \r\n\tВ кюрдския регион Керманшах, хората са недоволни от инфлацията, безработицата и пренебрегването от държавата на техния регион, който е още по-засегнат от тези проблеми, отбелязва британското издание.\r\n\t \r\n\tОт своя страна властите са наясно, че е опасно да пренебрегват тези искания. Доклад на вътрешното министерство показва, че недоволството засилва привлекателността на салафистки джихадистки групи в северозападния граничен регион и посочва начини за справяне с проблем.\r\n\t \r\n\tНо протестите, които се отнасят до местните проблеми, започнаха от Машхад, който е политическа база на противници на Рохани, подчертава в. \"Гардиън\". Медии, поддържащи твърдия курс, показват симпатия към протестиращите и вече има признаци, че фракции, противопоставящи се на Рохани, подтикват към размирици, като се опитват да провалят политическите планове на президента и може би дори да му попречат да се кандидатира за Върховен лидер на страната, когато постът бъде освободен.\r\n\t \r\n\tПрезидентът беше избран през май миналата година с платформа, обещаваща икономическо възстановяване, но среща спънки на всяка стъпка. Ефектът от облекчаването на западните санкции в замяна на подписването на ядреното споразумение все още не се вижда, а плановете му за реформа на банковата система се сблъскаха със съпротивата на влиятелни кръгове в страната. Президентът беше принуден да прибегне до по-скромни мерки, като повишаването на износните мита, вместо до структурни промени.\r\n\t \r\n\tИранците разбират проблемите, пред които е изправена страната им, и чакат подобряване на икономиката с различна степен на търпение. Голяма част от тях са настроени по-националистически от всякога и антиарабската ксенофобия се засилва.", "date": "2018.01.02", "title": "Броят на жертвите и арестите при протестите в Иран расте"}
{"url": "http://www.mediapool.bg/seul-predlozhi-na-phenyan-pregovori-na-visoko-ravnishte-news273712.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжна Корея предложи на северната си съседка преговори на високо равнище на 9 януари, за да подобрят отношенията си, съобщиха световните агенции в понеделник.\r\n\t \r\n\tПредложението бе отправено ден след като севернокорейският лидер Ким Чен-ун заяви в новогодишното си обръщение, че е готов за диалог със Сеул и може да изпрати севернокорейска делегация на предстоящите Зимни олимпийски игри в Пьончан, Южна Корея, като част от усилията за намаляване на военното напрежение на Корейския полуостров.\r\n\t \r\n\tЧасове след речта на Ким, канцеларията на южнокорейския президент Мун Дже-ин приветства предложението на Пхенян по начин, който може да засили още повече напрежението със САЩ. Изявлението наблягаше на ролята на двете корейски страни в решаването на ядрената криза - противно на подхода на президента на САЩ Доналд Тръмп, според който не може да се започват преки преговори, преди да има признаци, че КНДР се отказва от ядрените и ракетни изпитания, както и без съгласие, че крайната цел на всички преговори е пълно премахване на севернокорейските ядрени сили.\r\n\t \n\n\r\n\tПоследва изявление на южнокорейският президент, че подобряването на междукорейските отношения е свързано с уреждането на въпроса със севернокорейската ядрена програма. Във встъпителните си думи на понеделнишкото редовно правителствено заседание Мун поиска министерствата на националното обединение и на спорта бързо да излязат с мерки, за да се подпомогне участието на Северна Корея в Зимната олимпиада в Пьончан.\r\n\t \r\n\tПо-късно в понеделник южнокорейският министър на националното обединение Чхо Мьон-кьон заяви на пресконференция в Сеул, че страната му предлага представители на двете Кореи да се срещнат на 9 януари в граничното селище Панминчжон, за да обсъдят участието на Севера в Олимпийските игри, както и други въпроси от взаимен интерес за подобряване на двустранните отношения.\r\n\t \r\n\tКим Чен-ун се опитва да раздели САЩ и Южна Корея\r\n\t\r\n\tНовогодишното изявление на севернокорейския лидер за масово производство на ядрени оръжия и междуконтинентални ракети през новата година крие хитра нова стратегия за започване на преки преговори с Южна Корея, с надеждата да раздели Вашингтон и Сеул, които са съюзници от седем десетилетия. Може би Ким усещаше напрежението между президента на САЩ Доналд Тръмп и южнокорейския му колега Мун Дже-ин, когато призова за спешен диалог между двете корейски страни преди откриването на зимните олимпийски игри в Южна Корея, планирано за следващия месец, коментира вестник „Ню Йорк таймс“.\r\n\t\r\n\tНапрегнатите отношения между съюзниците се влошават от месеци. Президентът Мун е либерал, който иска икономическо и дипломатическо откриване към Северна Корея (КНДР), докато Тръмп работи упорито, за да притисне Пхенян с все по-тежки санкции. През последните месеци Мун вбеси американския президент и съветниците му и със заявлението си, че има право на вето над всякакви превантивни военни действия на САЩ срещу севернокорейската ядрена програма, припомня изданието.\r\n\t \r\n\tДосега Ким като цяло пренебрегваше Мун - представян от севернокорейски медии като безгръбначен лакей на САЩ - но рязката промяна на тона и политиката към двустранни преговори между Северна Корея и южната й съседка показват, че Ким вижда възможност да задълбочи разделението между Сеул и Вашингтон. Пхенян залага на това, че САЩ няма да могат да окажат по-голям натиск над КНДР, ако нямат съгласието на южнокорейските си съюзници.\r\n\t \r\n\tТози гамбит може да проработи, продължава „Ню Йорк таймс“. Ким може да е мотивиран донякъде и от нуждата от отслабване на международните санкции, които са започнали да оказват влияние, според достъпната информация.\r\n\t \r\n\tЮжнокорейският президент пък залага, че е много по-малко вероятно КНДР да смути зимната олимпиада, ако в тях участват севернокорейски състезатели. Освен това намекът на администрацията на САЩ за възможен превантивен удар и разгорещените изявления на Тръмп и Ким разтърсиха Южна Корея, която би се оказала на фронтовата линия на евентуални военни действия.\r\n\t \r\n\tГолемият въпрос е дали подходът на Ким Чен-ун ще даде резултат. Поддръжниците на твърдата линия в Сеул и Вашингтон се опасяват, че евентуално намаляване на напрежението на Корейския полуостров може да доведе до отслабване на прилагането на санкциите. Мун се надява на пауза в ядреното противопоставяне по време на зимните олимпийски игри и смята да използва инерцията за започване на преговори с КНДР, в които по-късно може да се включат САЩ, Китай и Русия. Но точно тук разделението между Южна Корея и САЩ може да се превърне в пропаст - защото това може да доведе до запазване на едно статукво, което Тръмп вече обяви за неприемливо, коментира американският всекидневник.\r\n\t \r\n\tКим Чен-ун използва Зимните олимпийски игри\r\n\t\r\n\tСлед година заплахи и тракане на оръжия, севернокорейският лидер, изглежда, използва предстоящите Зимни олимпийски игри в Южна Корея като инструмент за смекчаване на нарастващия международен натиск върху неговия режим и едновременно с това за запазване на ядрения арсенал на Пхенян непокътнат, коментира Ройтерс.\r\n\tАнализатори смятат, че гамбитът на Ким има за цел да вбие клин между Сеул и Вашингтон, който призовава за максимален натиск върху Пхенян и казва, че всички опции, включително военната, са на масата. Ходът обаче цели да разбие и по-широкия международен консенсус, включващ големи играчи като Китай, Русия и Япония, които затегнаха санкциите и задълбочиха изолацията на Северна Корея през последните месеци, добавя агенцията.\r\n\t \r\n\t\"Голяма част от набора от стратегии и тактики на семейство Ким е да използват и задълбочат различията в интересите, на първо място между САЩ и Южна Корея, а в по-широк аспект - и между петте големи съседки\", казва пред агенцията Даниъл Ръсел, който до април миналата година бе помощник-държавен секретар на САЩ по въпросите на Източна Азия и Тихия океан, а сега е част от политическия институт \"Азиатско общество\".\r\n\t \r\n\tСеверна Корея от дълго време следва стратегия на интензивни провокации, последвани от фази на помирение, насочени към използване на разцепления, заявява той.\r\n\t \r\n\tСАЩ може да бойкотират олимпиадата, ако Пхенян участва\r\n\tБелият дом тепърва трябва да даде подробен отговор. Въпреки това влиятелният сенатор Линдзи Греъм намекна, че Съединените щати ще бойкотират Олимпийските игри, ако Северна Корея участва в тях, пише Ройтерс.\r\n\t \r\n\t\"Даването на право на Северна Корея на Ким Чен-ун да участва в Зимни олимпийски игри ще легитимира най-нелегитимния режим на планетата\", каза Греъм в \"Туитър\". \"Уверен съм, че Южна Корея ще отхвърли тази абсурдна инициатива и вярвам напълно, че ако Северна Корея отиде на Зимните олимпийски игри, ние няма\".\r\n\t \r\n\tГреъм призова без успех за бойкот на предишните игри, в Сочи, заради решението на Русия да даде убежище на \"къртицата\" от Агенцията за национална сигурност на САЩ Едуард Сноудън, който направи публично достояние редица поверителни документи, припомня агенцията.\r\n\t \r\n\tУчастието на севернокорейски атлети и официални лица в игрите може да създаде неловки моменти за международните лидери, които от месеци полагат усилия да представят Северна Корея като държава парий, казва Робърт Кели, преподавател в Пусанския национален университет в Южна Корея.\r\n\t \r\n\t\"Това поставя южнокорейците в странно положение, защото може да предизвика напрежение със САЩ и Япония, които правят всичко по силите си да изолират режима\", заявява той.\r\n\t \r\n\tОтношенията на Япония с Южна Корея и без това са обтегнати, като бивш японски дипломат казва, че Токио изпитва \"умора\" от Сеул и няма доверие на Мун.\r\n\t \r\n\tВсе пак анализатори са скептични, че гамбитът на Ким ще нанесе трайни щети на съюза между Сеул и Вашингтон или на международните санкции. \"Съмнявам се, че ще има значителен обрат по отношение на глобалните мерки за икономическа и политическа изолация в краткосрочен план\", казва пред Ройтерс Слот Снайдър от Съвета за външни отношения.\r\n\tВ основата на скептицизма на анализаторите е очевидната липса на желание у Ким за компромис по основните въпроси за ядрените оръжия, ракетните изпитания или човешките права.", "date": "2018.01.02", "title": "Сеул предложи на Пхенян преговори на високо равнище"}
{"url": "http://www.mediapool.bg/gnevni-repliki-mezhdu-vodeshtite-germanski-partii-v-navecherieto-na-koalitsionnite-pregovori-news273713.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКонсерваторите на канцлера Ангела Меркел и Германската социалдемократическа партия си размениха остри реплики за миграцията и данъчните намаления. Все повече стават съмненията дали могат да постигнат разбирателство за нова \"голяма коалиция\", предаде Ройтерс в понеделник.\r\n\t \r\n\tУтре партийните ръководства ще се съберат на предварителни разговори преди проучвателните преговори, които трябва да се проведат между 7 и 12 януари. Расте обаче броят на политиците, които сега казват, че Меркел може да се наложи да управлява с правителство на малцинството или да отиде на нови избори.\r\n\t \r\n\tЗаместник-председателят на ГСДП Торстен Шефер-Гюмбел заяви, че последните изказвания от лагера на консерваторите са \"контрапродуктивни за съставянето на каквото и да било правителство\", както и че те са предизвикали съмнения за това доколко консерваторите имат воля за съвместно управление.\r\n\t \r\n\tПо думите му сключването на споразумение за нова коалиция далеч не е сигурно и не е ясно дали на преговорите ще може да бъде създадено достатъчно доверие.\r\n\t \r\n\t\"Правителството на малцинството си остава вариант, дори канцлерът Ангела Меркел да не иска да го признае\", каза той в публикувано днес интервю за вестник \"Пасауер нойе пресе\".\r\n\t \n\n\r\n\tШефер-Гюмбел изтъкна различията с консерваторите по редица въпроси и окачестви като \"смехотворни\" предложенията на някои кръгове в консервативния блок да се намаляват данъци за лица с високи доходи.\r\n\t \r\n\tМежду консерваторите и социалдемократите има напрежение и по въпросите здравеопазване, имиграция, Европа, трудови регулации и пенсии.\r\n\t \r\n\tШефер-Гюмбел заяви, че подкрепя призивите на председателя на парламентарната група на ГСДП Андреа Налес за по-високи данъци за най-богатите и поиска нови мерки с цел да не се допусне големите компании да избягват данъци.\r\n\t \r\n\tРойтерс: Съюзниците на Меркел готвят ново предизвикателство към ГСДП\r\n\t\r\n\tБаварските консерватори искат да бъдат намалени корпоративният данък и социалните помощи за кандидатите за убежище. Това може да усложни още повече преговорите между консервативния блок ХДС/ХСС и Германската социалдемократическа партия за ново правителство, предаде Ройтерс.\r\n\tДокументи, подготвени за предстоящ партиен форум на Християнсоциалния съюз загатват за предстоящи трудни преговори - при положение че канцлерът и други призовават за бърза работа, за да се състави правителство, добавя агенцията.\r\n\t \r\n\tИзтекъл по-рано документ показа, че партията иска разходите за отбрана да бъдат увеличени до заложената от НАТО цел от 2 процента от брутния вътрешен продукт. Освен това в документите се настоява за твърда позиция за имиграцията и се отхвърля засилването на европейската интеграция, което създаде предпоставки за конфронтация с ГСДП.\r\n\t\r\n\tСега от нови проектодокументи става ясно, че след предстоящия тази седмица партиен форум на ХСС може да се заформи нов конфликт.\r\n\t \r\n\tВ един от документите, който беше публикуван от списание \"Фокус\", се посочва, че баварските консерватори искат да бъде намален корпоративният данък с оглед на данъчните намаления в САЩ и сходните мерки във Великобритания и Франция.\r\n\t \r\n\t\"Ако Германия не действа, в близко бъдеще тя ще е с едно от най-високите равнища на корпоративния данък в световен мащаб\", се казва в документа.\r\n\tВ друг документ на ХСС се иска да бъдат намалени помощите за кандидатите за убежище с цел така да бъдат разубедени повече мигранти от намерението си да дойдат в Германия, съобщи вестник \"Аугсбургер алгемайне\". Предложението е вместо след 15-ия месец помощите да нарастват - както е сега, кандидатите за убежище да продължат да получават по-ниския основен размер на помощите в продължение на 36 месеца.\r\n\t \r\n\t\"Искаме да намалим социалните помощи за кандидати за убежище така, че Германия да не остава и за в бъдеще основният притегателен център за бежанци от целия свят\", заяви пред вестника Александър Добринт, министър на транспорта на Германия и висш функционер на ХСС.\r\n\t \r\n\tВ събота бившият министър на финансите, а сега председател на долната камара на парламента Волфганг Шойбле, заяви, че не би могъл да изключи варианта управление на малцинството, ако не се постигне споразумение.\r\n\t \r\n\tДруга възможност биха били нови избори, но според политическите експерти тогава може да се засилят позициите на крайната десница, партия \"Алтернатива за Германия\". През септември тя успя за пръв път в историята си да влезе в парламента поради страховете от миграцията, припомня Ройтерс.\r\n\t \r\n\tВлиятелният икономически съвет на партията на Меркел, Християндемократоческия съюз, заяви, че ще призове ръководството на ХСС да настоява за правителство на малцинството, когато се срещнат тази седмица. Според съвета Германия ще понесе \"огромно финансово бреме за поколения напред\", ако ГСДП прокара плановете си за публични разходи в рамките на възможна коалиция.\r\n\t \r\n\t\"Голямата коалиция ще бъде по-скъпа в дългосрочен план, отколкото правителство на малцинството\", заяви пред вестник \"Аугсбургер алгемайне\" Волфганг Щайгер, генерален секретар на съвета.\r\n\t \r\n\tБаварският министър на вътрешните работи Йоахим Херман заяви за изданията от медийната група \"Функе\", че партията му ще настоява за ограничаване равнището на имиграцията. Тя иска да бъде продължена и временната забрана за събиранията на семейства на мигранти, получили \"субсидиарна закрила\", статут на убежище за хора, които не са официално признати за бежанци.\r\n\t \r\n\tПо думите му ХСС има демократична отговорност да преговаря за нова коалиция, ако бъде възможно политическите различия да бъдат преодолени.\r\n\t \r\n\t\"Надявам се социалдемократите да имат същото чувство за отговорност\", каза той. \"Имаме спешна нужда от действия на законодателния фронт. Спешно се нуждаем от ясни мнозинства в парламента, нуждаем се от надеждни коалиции.\"\r\n\t \r\n\tЗаместник-председателят на парламентарната група на Свободната демократическа партия Александър Ламбсдорф заяви пред вестник \"Хайлбронер щиме\", че голямата коалиция остава възможност за бъдещето.\r\n\t \r\n\tПо думите му обаче той не изключва и възможността за нови избори или правителство на малцинството. \"Това няма да е много приятно, но така същевременно няма да се стигне до конституционна криза\", каза Ламбсдорф.", "date": "2018.01.02", "title": "Гневни реплики между водещите германски партии в навечерието на коалиционните преговори"}
{"url": "http://www.mediapool.bg/opashki-pred-bnb-zaradi-novi-moneti-za-evropredsedatelstvoto-news273714.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОпашки се извиха пред сградата на Българската народна банка (БНБ) в София в първия работен ден на новата година. Причина за струпването на хора са двете монети, посветени на българското председателство на Съвета на ЕС, които се пускат в обращение.\r\n\tНякои от хората, дошли да се сдобият с тях още в 5 часа сутринта.\r\n\tМонетите са възпоменателна и разменна. Възпоменателната е сребърна с частично позлатяване и номинал от 10 лева. Тя е с нумизматична стойност и се продава на касите на БНБ и \"Дружеството за касови услуги\" в София, Бургас, Варна, Плевен и Пловдив.\r\n\tРазменната монета е с номинал от два лева. На обратната ѝ страна вместо образ на Паисий Хилендарски е изобразено логото на българското европредседателство.", "date": "2018.01.02", "title": "Опашки пред БНБ заради нови монети за европредседателството"}
{"url": "http://www.mediapool.bg/arestuvanite-v-iran-protestirashti-mozhe-da-poluchat-smartni-prisadi-news273716.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководителят на Революционния съд в Техеран предупреди, че на арестуваните протестиращи в Иран може да бъдат наложени смъртни присъди, предаде Асошиейтед прес, като се позова на агенция Тасним.\r\n\t \r\n\tМуса Газанфарабади каза, че \"очевидно едно от обвиненията може да бъде \"водене на война срещу Бог\".\r\n\t \r\n\tВ Иран това е престъпление, за което се налага смъртно наказание, отбелязва АП.\r\n\t \r\n\tГазанфарабади каза, че някои протестиращи ще бъдат изправени скоро пред съда по обвинения, че са действали срещу националната сигурност и нанасяне на щети на обществена собственост. Участието в митинги, които не са разрешени от вътрешното министерство, е незаконно, подчерта той.\r\n\t \r\n\tИранският Революционен съд разглежда дела по обвинения за сваляне на правителството, посочва АП.", "date": "2018.01.02", "title": "Арестуваните в Иран протестиращи може да получат смъртни присъди"}
{"url": "http://www.mediapool.bg/tuit-na-tramp-razgnevi-pakistan-news273719.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПосланикът на САЩ в Пакистан бе извикан във външното министерство в знак на протест срещу гневния туит на американския президент Доналд Тръмп за предполагаеми пакистански лъжи и коварство, предаде Ройтерс. Посланик Дейвид Хейл бе повикан, за да обясни коментара на Тръмп в Туитър. Говорител на посолството на САЩ в Исламабад потвърди, че е имало такава среща.\r\n\t \r\n\tВчера Тръмп заяви, че Съединените щати са постъпили неразумно, давайки на Пакистан над 33 милиарда долара помощ за 15 години. \"Дават убежище на терористите, които преследваме в Афганистан и практически не помагат. Стига толкова!\", написа в Туитър американският президент и върховен главнокомандващ.\r\n\t \r\n\tУтре военните и граждански лидери на Пакистан ще се срещнат, за да обсъдят влошаването на връзките със САЩ, които са обтегнати от много години заради предполагаемата подкрепа на Исламабад за мрежата Хакани, съюзник на афганистанските талибани.\r\n\t \r\n\tПакистан подчертава, че след 2001 г. е понесъл повече загуби от САЩ във войната с тероризма.\r\n\t \r\n\tПакистанският външен министър Хаваджа Асиф отхвърли коментара на Тръмп като политическо представление за вътрешни цели, дължащо се на американските провали в Афганистан, където талибанските екстремисти печелят територии и извършват големи нападения. Пакистан не се нуждае от помощта на САЩ, увери Асиф.\n\n\r\n\t \r\n\tСАЩ засега няма да предоставят предвидена военна помощ\r\n\t\r\n\tПравителството на президента Доналд Тръмп реши да отложи предоставянето на 255 милиона долара, обещани на Пакистан за борба с тероризма. Това съобщи телевизионният канал \"Фокс нюз\", позовавайки се на представител на Съвета за национална сигурност към Белия дом.\r\n\t \r\n\t\"Засега САЩ не възнамеряват да предоставят на Пакистан 255 млн. долара, които бяха одобрени в рамките на военната помощ за чужбина още през финансовата 2016 г.\", заяви той.\r\n\t \r\n\tПо думите му американският президент е дал ясно да се разбере, че САЩ очакват от Пакистан решителни действия в борбата срещу терористите на своя територия, както и че действията на пакистанската страна по това направление ще определят траекторията на развитие на двустранните отношения, в това число бъдещото съдействие в гарантирането на сигурността. Правителството на Тръмп внимателно ще прецени \"равнището на сътрудничество от страна на Пакистан\", каза той.\r\n\t \r\n\tПрез юли миналата година Пентагонът обяви, че американският министър на отбраната Джеймс Матис е решил да удържи почти половината сума от компенсациите за Пакистан за подкрепата за американски операции през финансовата 2016 г. заради недостатъчни усилия в борбата срещу терористичната мрежа \"Хакани\". В разпространено тогава изявление беше уточнено, че общата сума, която трябва да се изплати на Исламабад, трябвало да бъде 900 млн. долара, от които 550 млн. долара вече били предоставени към онзи момент. Но \"в светлината на решението на министъра допълнителните средства за подпомагане на Пакистан няма да бъдат достъпни\", подчерта Пентагонът.\r\n\t \r\n\tНа 18 декември, представяйки своята Стратегия за национална сигурност, Тръмп посъветва Пакистан да бъде по-сговорчив по въпросите на борбата с тероризма.", "date": "2018.01.02", "title": "Туит на Тръмп разгневи Пакистан"}
{"url": "http://www.mediapool.bg/izraelskiyat-parlament-prie-zakon-koito-da-poprechi-na-razdelyane-na-erusalim-news273720.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИзраелският парламент прие закон, който забранява на правителството да отстъпва израелския суверенитет над която и да било част от Ерусалим, без одобрението на поне 80 от 120-те депутати, съобщи Асошиейтед прес.\r\n\t \r\n\tСамият закон обаче може да бъде отменен с обикновено мнозинство, което го прави до голяма степен символичен.\r\n\t \r\n\tКнесетът прие законодателния акт на фона на силното напрежение след признаването от президента на САЩ Доналд Тръмп на Ерусалим за столица на Израел, отбелязва АП.\r\n\t \r\n\tТози ход на Тръмп вбеси палестинците, които искат Източен Ерусалим за столица на бъдещата си държава.\n\n\r\n\t \r\n\tПо-голямата част от международната общност не признава израелския суверенитет над Източен Ерусалим, завладян от израелците по време на Шестдневната война през 1967 г.", "date": "2018.01.02", "title": "Израелският парламент прие закон, който да попречи на разделяне на Ерусалим"}
{"url": "http://www.mediapool.bg/obshtini-poluchiha-za-bezvazmezdno-polzvane-12-nahodishta-na-mineralna-voda-news273721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа безвъзмездно ползване от общини в следващите 25 години са предоставени 12 държавни находища на минерални води, съобщиха от Министерството на околната среда и водите във вторник .\r\n\tМинистър Нено Димов е одобрилна държавните находища на минерални води, които ще се управляват от общините и те ще могат самостоятелно или съвместно с частни инвеститори да развиват проекти за оползотворяване на минералните води в туристически обекти, обществени басейни или са отопление, ако температурата на водата позволява това.\r\n\tТака община Брацигово получава едноименното находище, община Септември – находището \"Варвара\", община Приморско взема находището \"Китен”, а Асеновград - \"Нареченски минерални бани”. Община Невестино получава правото да ползва находищата \"Невестино-Барището” и \"Невестино-Топилата”, а местната власт във Велико Търново – находището \"Ресен”. Перник ще може да експлоатира находище \"Рударци”, а община Търговище – находището \"Търговище-Боаза”. Харманли и Чирпан получават едноименните находища, а община Троян – \"Шипково\".", "date": "2018.01.02", "title": "Общини получиха за безвъзмездно ползване 12 находища на минерална вода"}
{"url": "http://www.mediapool.bg/zabraveniyat-problem-v-italianskata-predizborna-kampaniya-ogromniyat-darzhaven-dalg-news273722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКогато слуша италианските политици, които се готвят за парламентарните избори догодина, на човек му е трудно да повярва, че те живеят в страна, чието равнище на държавен дълг е сред най-високите в света.\r\n\t \r\n\tСпоред Международния валутен фонд (МВФ) само Япония, Ливан и Гърция са с по-голям дълг от италианския, който се равнява на 132 процента от брутния вътрешен продукт (БВП).\r\n\t \r\n\tНикое от последните правителства в Рим не успя да сведе това съотношение до тавана от 60 процента от БВП, изискван от ЕС.\r\n\t \r\n\t\"Изглежда не сме напълно наясно, че високият държавен дълг не е проблем само за финансовата стабилност, но също така, и преди всичко, е разход за икономическата система и пречка за растежа\", написа бившият член на изпълнителния съвет на Европейската централна банка (ЕЦБ) Лоренцо Бини Смаги.\r\n\t \n\n\r\n\tВ редакционна статия за в.\"Кориере дела сера\" той сравнява в неблагоприятна светлина Италия с други южноевропейски страни, като отбелязва, че показателите за риска по италианския държавен дълг неотдавна са скочили над тези за Португалия, Испания и Кипър.\r\n\t \r\n\tМакар че спомените за края на 2011 година, когато Италия почти фалира, все още са живи, предизборната кампания се оформя като надпревара кой ще обещае най-много държавни средства на фона на неясни финансови изчисления.\r\n\t \r\n\t\"Не е вярно, че държавният дълг отсъства от политическия дебат, но изглежда политическите партии са заети с мисълта как да го увеличат, а не как да го намалят\", каза за ДПА преподавателят по икономика в миланския университет Бокони Фаусто Панунци.\r\n\t \r\n\tПопулисткото Движение \"Пет звезди\" (ДПЗ), основната опозиционна сила, заяви, че всички италианци, които живеят под прага на бедността (близо 5 милиона души), трябва да получават базов доход от държавата, като разходите за подобна мярка се изчисляват на около 17 милиарда евро (20,2 милиарда долара) годишно.\r\n\t \r\n\tКандидатът на ДПЗ за премиерския пост Луиджи ди Майо призова за повече дефицитни разходи и заплаши да свика референдум за излизане от еврозоната, ако ЕС не позволи на Италия да пренебрегне бюджетната дисциплина на блока.\r\n\t \r\n\tЗа да не остане по-назад, бившият премиер консерватор Силвио Берлускони обеща плосък данък от 20 процента и \"достоен доход\" от 1000 евро, докато неговият крайнодесен съюзник Матео Салвини иска да отмени реформата от 2011 година, с която се повишава възрастта за пенсиониране.\r\n\t \r\n\tСъщевременно лидерът на управляващата Демократическа партия (ДП) Матео Ренци казва, че Италия трябва да увеличи годишния си бюджетен дефицит до 2,9 процента от БВП през следващите пет години, за да финансира голямо намаляване на данъците, възлизащо на 30-50 милиарда евро през този период.\r\n\t \r\n\tКарло Котарели, бивш правителствен съветник, чиито предложения за орязване на държавните разходи бяха отхвърлени, когато премиер бе Ренци, неотдавна написа във в.\"Стампа\", че италианските политици трябва да бъдат \"по-малко еднотипни\" в икономическите си програми.\r\n\t \r\n\tДПЗ твърди, че намаляването на разходите за отбрана, държавните поръчки и най-високите пенсии, плюс увеличаването на данъците за петролните и газовите сондажи, банките и застрахователните компании, биха могли да освободят ресурси за изпълнението на неговите предложения.\r\n\t \r\n\tОт друга страна и Ренци, и Берлускони заявяват, че намаляването на данъците, което предлагат, ще се финансира от по-бързия растеж на куцащата италианска икономика, който пък ще доведе до по-големи данъчни постъпления, по-ниска безработица и в крайна сметка по-ниско съотношение дълг - БВП.\r\n\t \r\n\tИталия се възстанови от дълговата криза през 2011 г. чрез болезнени мерки за икономии и преди всичко с помощта на ЕЦБ, която купува много италиански държавни облигации. Предвижда се обаче тези покупки постепенно да спрат в близко бъдеще.\r\n\t \r\n\tПреди шест години останалата част от Европа имаше интерес да спаси Италия, тъй като страната бе смятана за прекалено голяма, за да бъде оставена да фалира. Паниката на пазара, предизвикана от неплатежоспособност на Италия, би могла да обхване и останалите страни от еврозоната, поставяйки под въпрос бъдещето на паричния съюз.\r\n\t \r\n\tТози път обаче рисковете от \"заразяване\" са значително по-малки, според Даниел Грос, директор на брюкселския Център за европейски политически изследвания. Това се дължи до голяма степен на факта, че чуждестранните инвеститори не притежават много италиански дългови книжа, посочи той пред ДПА.\r\n\t \r\n\tАко Италия отново изпадне във финансови затруднения, европейските й партньори ще имат по-малко стимули да я спасяват, предупреди Грос, признавайки, че рисковете за дефолт са малки, а финансите на страната \"не са в страхотно положение, но би могло да бъде и по-лошо\".\r\n\t \r\n\tСпоред Панунци няма нужда от прекален песимизъм за платежоспособността на Италия. Страната обаче се нуждае от по-висок растеж, за да бъде по-устойчиво дълговото й бреме, а разходите, надхвърлящи приходите, не изглежда да са най-добрият начин за постигане на това, подчерта той.\r\n\t \r\n\t\"Много неща се казват в предизборната кампания, а малко се изпълняват. Парадоксално, но можем само да се надяваме политиците отново да направят обещания, които няма да изпълнят\", отбеляза Панунци.", "date": "2018.01.02", "title": "Забравеният проблем в италианската предизборна кампания: огромният държавен дълг"}
{"url": "http://www.mediapool.bg/ukraina-v-ochakvane-na-mir-reformi-i-spravedlivost-news273723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t2018 година няма да е лесна за Украйна. Четиригодишният период, изтекъл след Революцията на достойнството, изисква от днешната власт решителни действия - а по-точно резултати. Войната в източните региони, тоталната корупция на всички властови равнища, липсата на качествени промени в живота формират сериозни протестни нагласи в обществото. Екипът на Петро Порошенко, разчитащ през 2019 г. да спечели отново президентските избори, е изправен пред трудна задача: през новата година не само да търси врагове в украинската политика, но и да демонстрира постижения.\"Мъждеещият\" конфликт в Донбас\r\n\t2017 година не успя за жалост да донесе очаквания мир в Източна Украйна. Независимо от многото примирия, натиска на Европа и САЩ върху Русия и голямото освобождаване на пленници войната в Донбас продължава. Кремъл не желае да изпълнява договореностите от Минск. \"Мъждеещият\" конфликт в Луганска и Донецка област е твърде удобен за Москва.\r\n\t \r\n\tПутин, от една страна, все тъй се пазари за Украйна с Ангела Меркел, Еманюел Макрон и Доналд Тръмп, а от друга - в навечерието на президентските избори показва на хората в Русия твърдия дух на Владимир Владимирович.\r\n\t \r\n\tЕдва ли ни очакват през новата година промени в руската позиция за Донбас. Путин и западните посредници навярно ще настояват Киев да изпълни поетите ангажименти - да предостави специален статут на ред райони около Донецк и Луганск, да проведе местни избори и т. н. Украйна вече е готова с отговора: след новогодишните празници се предвижда приемането на закон за деокупация на Донбас, определящ между другото и статута на Русия като страна-агресор.\r\n\t \n\n\r\n\tС една дума, Киев и Москва ще оставят на дипломатическата \"люлка\" въпроса за Донбас. Това е приемливо за Русия засега, а за Киев - не, но той е принуден да играе по правилата на Путин.\r\n\t \r\n\tСтранно наистина, но ситуацията в Донбас може да се промени заради предстоящите президентски избори в Украйна. Политик, който сполучи да постигне мир в източните региони, явно ще има добри шансове да спечели вота през 2019 г. А източноукраинският конфликт няма как да бъде решен без активно участие на Русия.\r\n\t \r\n\tЧия игра е готова днес да подкрепи Москва в Украйна? Играта на Порошенко, на Юрий Бойко - съпредседател на партията \"Опозиционен блок\", на бившата премиерка Юлия Тимошенко, на Виктор Медведчук - лидер на общественото движение \"Украински избор-право на народа\", или на Серхий Тигипко, водач на партията \"Силна Украйна\"? Днес е трудно да се каже. Но това очевидно ще стане ясно още през 2018 г.Ще вземат ли антикорупционерите надмощие над корупционерите?\r\n\tУкрайна навлиза в 2018 г. на фона на остра конфронтация между Националното антикорупционно бюро (НАБУ) и \"старите\" силови ведомства. Преди три години украинските политици говореха с гордост за най-доброто си в света антикорупционно законодателство, за прогресивното електронно подаване на декларации от служителите и т. н. Човек да помисли, че до година-две Украйна завинаги ще се отърве от продажни, крадливи политици и чиновници. Реалността, уви, излезе различна. \"Кръстоносният поход\" срещу корупцията, оглавен от НАБУ, се сблъска с една здраво циментирана кръгова система.\r\n\t \r\n\tНяма шега, НАБУ посегна на нещо свято - арестува действащия шеф на държавната данъчна служба Роман Насиров, заподозря в незаконни действия главата на ЦИК Михайло Охендовски, откри разработки срещу депутати от провластови групи в Радата. И независимо кой разправя, че детективите-антикорупционери нарушавали закона, миналата година те станаха същински народни герои. Властимащите пък изгубиха инстинкта си за самосъхранение. Виждат го не само детективите от НАБУ, но и обикновените украинци.\r\n\t \r\n\tНовата година се очертава решаваща в конфронтацията между борците с корупцията и корупционерите. Въпросът е поставен ребром: ще остане ли на власт днешната клептокрация или ще бъде свалена. Изходът от тази битка до голяма степен зависи от президента Петро Порошенко, генералния прокурор Юрий Луценко и шефа на Службата за сигурност на Украйна Васил Грицак.\r\n\t \r\n\tА да не забравяме, че през 2018 г. започва работа Държавното бюро за разследване, което ще подхване украинските топ корупционери. Не е изключена и появата на Антикорупционен съд, за чието създаване настояват Западът и опозицията. Всичко това, да се надяваме, ще осигури победа над корупцията в Украйна.\"Терминатор\" за Порошенко\r\n\tПрез новата година в Украйна стартират неофициално две изборни кампании - президентска и парламентарна. И макар изборите да са чак през 2019, изходът им явно много ще зависи от събитията през 2018 г. Сред основните претенденти за поста държавен глава е днешният президент Петро Порошенко. Но ако съдим по изтеклата година, главна роля в изборната му кампания ще играе Юрий Луценко. Именно Луценко навремето бе \"движеща сила\" в пропрезидентската парламентарна група \"Блок на Петро Порошенко\", тъкмо той като генерален прокурор влезе в конфликт с НАБУ и Специализираната антикорупционна прокуратура, тъкмо той обвини Михаил Саакашвили, че работи за Русия.\r\n\t \r\n\tЮрий Луценко, нарекъл се \"политически терминатор\" още през 2005 г., когато бе назначен за вътрешен министър на Украйна, днес е \"таранът\" на Порошенко. Резултатът от президентската кампания през 2019 г. до голяма степен ще зависи от неговите умения и политически нюх. Защото споменатият Саакашвили, например, няма да слезе от сцената. Както и антикорупционните органи, сред чиито \"клиенти\" и преди, и сега има хора, близки до Порошенко.\r\n\t \r\n\t2018-а без преувеличение ще бъде годината на Юрий Луценко. Очаква го или политически връх - да речем, министър-председателски пост, или политическа забрава. Нека обаче да припомним, че Луценко, както впрочем и Тимошенко, са политици с кариера, наподобяваща синусоида - ту във властта, ту в опозицията, ту затворническа килия, ту министерски или прокурорски кабинет. Затова през 2018 г. може да наблюдаваме появата на още един потенциален кандидат за президент на Украйна. Ако не на изборите през 2019, то със сигурност през 2024 г. Стига само \"терминаторът\" да не изгори преждевременно.", "date": "2018.01.02", "title": "Украйна в очакване на мир, реформи и справедливост"}
{"url": "http://www.mediapool.bg/2017-ta-e-bila-nai-bezopasnata-za-vazdushniya-transport-ot-1946-ta-nasam-news273724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t2017 година е била най-безопасната за въздушния транспорт от 1946 година, откакто се води статистика за самолетните катастрофи, по данни на холандската организация Мрежа за авиационна безопасност (Aviation Safety Network), цитирано от Франс прес.\r\n\t \r\n\tСпоред проучването през 2017 година са станали десет катастрофи с пътнически самолети, при които са загинали 44 души. През 2016 година жертвите са били 303, а катастрофите - 16.\r\n\t \r\n\tОрганизацията е част от Фондацията за безопасност на въздушния транспорт, която от 1947 година развива дейност за подобряване на безопасността в авиацията. Публикуваните данни се отнасят само за пътнически и товарни превози.", "date": "2018.01.02", "title": "2017-та е била най-безопасната за въздушния транспорт от 1946-та насам"}
{"url": "http://www.mediapool.bg/svetovnata-ikonomika-se-vrashta-kam-normalnoto-sled-priyatnite-iznenadi-prez-2017-ta-news273725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГлобалната икономика намери следкризисния си баланс през 2017 година, а повечето развити икономики донесоха приятни изненади, информира Блумбърг.\r\n\t \r\n\tАко се сравнят прогнозите за 2017 година, които бяха публикувани в края на 2016-а, и реалната картина на днешния ден, основавайки се на месечните аналитични оценки на Блумбърг, то става ясно, че песимистите са сгрешили.\r\n\t \r\n\tЕдна от най-големите изненади дойде от еврозоната, която постигна най-силния си растеж за последните 10 години. Днешните прогнози за растежа са 2,3 на сто и това е много над януарската прогнозна стойност от 1,4 на сто.\r\n\t \r\n\tДори Великобритания, която се оказа на най-ниското стъпало сред Групата на седемте най-развити промишлени страни, отчете малко по-добри от очакваните резултати за растежа. Този неголям плюс се неутрализира от най-новите прогнози, според които през 2018 година в Обединеното кралство ще има забавяне на темпа за четвърта поредна година.\r\n\t \n\n\r\n\t\"Необходими ни бяха 10 години, но сега кризата е зад гърба ни\", коментира главният икономист на женевската банка Ломбар Одие (Lombard Odier) Сами Чаар. Световната икономика стъпи здраво на краката си и вече влиза във форма. Инфлацията започва да се връща без да представлява голяма опасност, а централните банки могат постепенно да затегнат паричната си политика, допълва Чаар.\r\n\t \r\n\tНякои централни банки вече тръгнаха по пътя на отказа от мерките за стимулиране на бизнеса. Управлението за федерален резерв (УФР) на САЩ прогнозира три повишения на лихвите през 2018 година след трите, които направи през миналата година, а Банк ъв Ингланд (Bank of England) вдигна основната си лихва едва през ноември за първи път през последното десетилетие. В еврозоната Европейската централна банка (ЕЦБ) забавя, но не спира, месечните си покупки на облигации.\r\n\t \r\n\tКакво ще ни донесе 2018 година? Според експерти на Голдман Сакс (Goldman Sachs), основните рискове ще имат политически характер. Предстоят трудни преговори по Североамериканското споразумение за свободна търговия (НАФТА), риск крият и ядрените амбиции на Северна Корея, както и изборите в Италия. При все това продължаващата парична политика в подкрепа на бизнеса ще съдейства за растежа.\r\n\t \r\n\tНаред с всичко това, според прогнози, увеличението на брутния вътрешен продукт (БВП) в развитите страни ще забавя темпа.", "date": "2018.01.02", "title": "Световната икономика се връща към \"нормалното\" след приятните изненади през 2017-та"}
{"url": "http://www.mediapool.bg/dizelovite-koli-davat-zaden-hod-vav-frantsiya-news273726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвтомобилната промишленост във Франция прави нов завой: за първи път от 2000 година французите са купили повече бензинови, отколкото дизелови автомобили. Това сочат данните за регистрираните през 2017 година нови автомобили, публикувани от Комитета на френските автомобилостроители (CCFA) и цитирани в електронното издание на в. \"Паризиен\".\r\n\t \r\n\tМежду януари и декември 2017 година са били регистрирани малко над 2,11 милиона частни коли, което представлява увеличение от 4,7 на сто за една година.\r\n\t \r\n\tПри френските автомобилостроители увеличението е от 7 на сто, а при чуждестранните - малко над 2 процента. Продажбите на Рено (Renault) са нараснали с малко над 3 процента, но най-голямо е увеличението при Пе Ес А (PSA), +10 на сто след придобиването на Опел (Opel) през август 2017 година. Така групата затвърждава позицията си на лидер по продажбите с пазарен дял от близо 30 процента.\r\n\t \r\n\tСлед заплахите за забрана на дизеловите коли в някои населени места, скандала с манипулираните тестове за вредни емисии и затрудненията при препродажбата на стари модели, французите много бързо се отвръщат от дизела.\r\n\t \r\n\tДокато през 2012 година продажбите на дизелови коли са били в апогея си (три четвърти от всички продажби), миналата година те са били не повече от 47,29 на сто от новите регистрации (спрямо 52,18 на сто предходната година). По този начин те са изпреварени от продажбите на бензинови коли, достигнали над 1 милион (+13,72 на сто).", "date": "2018.01.02", "title": "Дизеловите коли дават заден ход във Франция"}
{"url": "http://www.mediapool.bg/s-pomosht-ot-es-bulgaria-i-makedoniya-shte-predlagat-obshti-turisticheski-oferti-news273727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедонският град Струмица и българският Благоевград ще участват заедно с общи туристически оферти, пише скопският вестник \"Вечер\", цитиран в понеделник от БТА.\r\n\t \r\n\tЦелта на проекта е така нареченото вплитане на туристическия потенциал на Югоизточна Македония и Югозападна България с цел задържане на туристите за по-дълъг престой в този трансграничен регион и развитие на алтернативния туризъм. Проектът се изпълнява с Благоевградска област в България от неправителствената организация ЕД Планетум с помощта на ЕС за формиране на туристически възли чрез сътрудничество на туристическите фирми от двете държави.\r\n\t \r\n\tПредложенията за тези два трансгранични региона ще бъдат поставени в интернет платформа, за да могат гостите, които пристигат в Югозападна България, да се запознаят и с природните красоти в Югоизточна Македония.\r\n\t \r\n\tВ Югоизточна Македония, с изключение на Дойран, гостите не се задържат дълго. Туристическите обиколки до водопадите и историко-културните паметници се свеждаха досега до еднодневни разходки, пише скопският вестник.\r\n\t \n\n\r\n\tИдеята за този вид общо участие идва от фондовете за предприсъединителна помощ, които поделиха в региони Западна България и Източна Македония и ги обявиха за общо пространство, посочва още изданието.", "date": "2018.01.02", "title": "С помощ от ЕС България и Македония ще предлагат общи туристически оферти"}
{"url": "http://www.mediapool.bg/zaetostta-v-germaniya-e-na-nai-visokoto-si-ravnishte-ot-obedinenieto-nasam-news273728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаетостта в Германия се е увеличила с 1,5 на сто до 44,3 милиона души през 2017 година, отчете в понеделник Федералната статистическа служба, цитирана от ДПА.\r\n\t \r\n\tТова увеличение е извело показателя за заетост до най-високото равнище от обединението на страната през 1990 година и е най-силният скок от 2007 година.\r\n\t \r\n\tБроят на работещите в германия нараства постоянно от 12 години.\r\n\t \r\n\tНай-вече е нараснал броят на работещите, които са обект на социално осигуряване, докато на самонаетите и временно заетите е спаднал.\r\n\t \r\n\tБезработицата се е понижила до 3,7 на сто от трудоспособното население през 2017 година, което също най-ниската стойност от обединението на Германия, сочат първите оценки.", "date": "2018.01.02", "title": "Заетостта в Германия е на най-високото си равнище от обединението насам"}
{"url": "http://www.mediapool.bg/dpa-krayat-na-ikonomicheskata-kriza-v-gartsiya-nikoga-ne-e-bil-tolkova-blizo-news273729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКраят на икономическата криза в Гърция никога не е бил толкова близо, а последните реформи в страната са болезнени, пише ДПА.\r\n\t \r\n\t\"Ципрас, който дойде на власт през 2015 г. като противник на рестрикциите и бе на път да доведе еврозоната до прага на колапса, сега може да се окаже онзи, който ще изведе страната и валутния съюз от икономическата криза\", се казва в кореспонденцията на германската агенция, цитирана от гръцкото издание Нюз.ин.\r\n\t\r\n\tВ този смисъл краят на икономическата криза никога не е бил толкова близо, икономиката на Гърция се развива, дефицитът намалява, същото важи и за безработицата. През 2018 г. се очаква икономически растеж от 2,5 на сто. Прогнозите са за спад на безработицата в края на 2018 г. до 20 на сто. Преди две години тя бе 25 на сто, посочва ДПА.\r\n\t \r\n\tАгенцията се спира и на третия спасителен пакет за Гърция, за който решение бе взето от кабинета Ципрас през лятото на 2015 г. Тя подчертава, че в замяна гръцкият премиер е трябвало да реализира дълъг списък от съкращения и реформи.\r\n\t \n\n\r\n\t\"Ципрпас, който бе избран през януари 2015 г. с обещанието да се бори срещу налаганите рестрикции, полага неистови усилия, за да изпълни скоро всички изискани от него мерки\", отбелязва германската агенция.\r\n\t \r\n\t\"Последните реформи, които Атина следва да реализира са особено болезнени - банките трябва да се справят с необслужваните кредити, дългът на Гърция продължава да е 180 на сто от БВП, реалност са растящите данъци, съкращенията на пенсии, частичната заетост, липсата на перспектива и миграцията\", се казва още в материала на ДПА.", "date": "2018.01.02", "title": "ДПА: Краят на икономическата криза в Гърция никога не е бил толкова близо"}
{"url": "http://www.mediapool.bg/kzk-otryaza-iskaneto-na-ukraintsite-da-sprat-porachkata-za-poddrazhka-na-mig-ovete-news273730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита на конкуренцията (КЗК) отхвърли искането на украинската държавна компания \"Украинмаш\" да бъде спряна обществената поръчка за поддръжка на изтребителите МиГ-29. Сега обаче фирмата има възможност да обжалва и пред Върховния административен съд и така поръчката за около 82 млн. лева засега остава блокирана.\r\n\tУкраинците обжалваха пред КЗК решението на Министерството на отбраната да преговаря само с руската компания РСК МиГ за поддръжката на старите съветски изтребители. Според МО руснаците държат лицензите за ремонтите на МиГ-овете и са единствената фирма която може да се справи с поръчката.\r\n\tУкраинците обаче са на мнение, че също могат да участват в поддръжката и се оплакват от дискриминация и липса на условия за реална конкуренция. Освен това те оспорват и част от условията в поръчката на военното министерство.\r\n\t\r\n\tСпоред тях не е посочена цена по отделните позиции на поръчката, от което не става ясно как е формирана крайната цена. Това дава възможност единственият изпълнител да формира много по-високи от реалните цени и да опорочава конкурсното начало в своя полза. Според украинците има много неясноти и по техническите изисквания на поръчката.\n\n\r\n\tОсвен това те твърдят, че България не спазва европейското ембарго върху сделки с Русия за военни стоки. От МО обаче отхвърлят тези аргументи и ги определят като \"бланкетни\".\r\n\tМинистерството посочва, че санкциите предвиждат изключение, когато се отнася за предоставянето на резервни части и услуги, които са необходими за поддръжката и безопастността на наличния капацитет в рамките на ЕС. Освен това министерството на дълго и широко обяснява пред КЗК спешността на поръчката. В момента МиГ-овете са единствените самолети, на които разчита България да пази въздушното си пространство.\r\n\tВ крайна сметка КЗК оставя жалбата на украинците без уважение, защото \r\n\t\r\n\tПо-рано военният министър Красимир Каракачанов определи обжалването на процедурата като саботаж и се закани, че няма да бъдат допуснати посредници при ремонта на МиГ-овете и ще има пряко договаряне с фирмата \"РСК - МиГ\".\r\n\tМО се върна към услугите на руснаците, след като опитът да бъдат заобиколени по време на военния министър в миналото правителство Николай Ненчев се оказа неуспешен. Тогава министерството поръча на Полша ремонта на шест двигатели за старите съветски машини, но както и се очакваше, поляците нямат достатъчен капацитет да поемат цялостната поддръжка на самолетите. Това наложи МО да купи нови и ремонтирани двигатели от Русия, но сделката мина през българска фирма посредник. Оборудването беше доставено в България, но заради проблеми с документите се забави приемането му.\r\n\tНа този фон военният министър Красимир Каракачанов се зае приоритетно със стягането на съветските изтребители, като целта му е да се поддържат всичките 15 машини на въоръжение във ВВС, които имат летателен ресурс до 2029-та.\r\n\tСпоред вече спряната поръчка руската корпорация трябва да осигури годишен \"нальот\" от 1450 часа - 1000 за едноместните изтребители и 450 часа при спарките при фиксирана цена на летателен час. В летателна годност във всеки един момент трябва да са изправни 2/3 от наличните изтребители.\r\n\tТова е най-сериозната инвестиция в бойната авиация напоследък и ще я подсигури за следващите няколко години. В същото време обаче прави все по-съмнително изпълнението на проекта за покупката на нови, съвместими с НАТО изтребители.\r\n\tАвиоексперти, сред които и президентът Румен Радев, оспориха мащаба на поръчката, като посочиха, че приоритетно трябва да се мисли за покупката на нова техника.", "date": "2018.01.02", "title": "КЗК отряза искането на украинците да спрат поръчката за поддръжка на МиГ-овете"}
{"url": "http://www.mediapool.bg/rusentsi-s-petitsiya-da-ne-plashtat-taksa-za-dunav-most-news273731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусенци започнаха петиция с искане да не плащат такса за преминаване на Дунав мост, пътувайки до Румъния с автомобилите си. Само за ден са събрани над 130 подписа и  в интернет.\r\n\tАкцията е провокирана от предложението на румънската Национална компания за управление на пътната инфраструктура, която предвижда колите с гюргевска регистрация да не плащат такса, когато преминават Дунав мост в посока Русе. Решението ще бъде гласувано румънското правителство този месец.\r\n\tПетицията, чийто автор е русенецът Левен Колев, иска реципрочно действие от българска страна. \"Смятам, че така е редно и хората от два съседни града трябва да пътуват свободно, без да се ограничават с множество такси. Все пак живеем в граничен регион и често пътуваме до Гюргево и Букурещ. Трябва двете съседни държави да сме по-отворени едни към други, трябва дори да си знаем езиците, защото Русе и Гюргево са два партньорски града“, обясни Колев, цитиран от агенция БГНЕС\r\n\tСпоред русенци таксата за преминаване на Дунав мост трябва да отпадне за жителите на двата града.\r\n\tВ момента на излизане от България се плащат 4 лв., а при излизане от Румъния – 3 евро.\n\n\r\n\tПетицията ще бъде отворена за подписи до края на февруари, след което ще бъде внесена в правителството и при омбудсмана.", "date": "2018.01.02", "title": "Русенци с петиция да не плащат такса за Дунав мост"}
{"url": "http://www.mediapool.bg/zasileni-sa-proverkite-za-nezakonna-sech-na-darva-za-ogrev-news273732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенцията по горите е засилила проверките си за незаконна сеч на дърва за огрев, която традиционно се увеличава в началото на зимата, съобщиха от ведомството във вторник, отчитайки дейността си през изминалата 2017 г.\r\n\tТо посочва, че през миналата година са извършени рекордни 370 000 проверки в горските територии, което е с над 80 хиляди повече спрямо 2016 г.. Над 200 хиляди от тях са инспекциите на мобилните екипи и стражарите на шестте държавни предприятия. Близо 170 хиляди са дело на инспекторите от 16-те регионални дирекции на Изпълнителна агенция по горите.\r\n\tПроверяващите екипи са издали близо 18 000 акта за нарушения, а задържаната незаконно добита дървесина е над 20 000 куб. м. Отделно са заловени над 16 000 куб. м незаконно отсечени дърва за огрев. От нарушителите са отнети и близо 400 моторни превозни средства, над 650 каруци, близо 500 моторни триона, както и други инструменти за дърводобив.\r\n\tОт агенцията отчитат, че шестте държавни горски предприятия са предоставили близо 1.25 млн. пространствени куб. м дърва за огрев към 18 декември 2017 г. чрез директни продажби на физически лица. С това са задоволени нуждите на 180 000 домакинства.\r\n\tИзпълнението на планираните количества за 2017 г. за снабдяване на населението с дърва за огрев чрез директни продажби от предприятията е 102 % или с 25 000 куб.м повече от планираното, отчита още ведомството.\n\n\r\n\tПредоставените дърва за огрев през 2017 г. са със 100 000 кубически метра или с 9% повече от продаденото от предприятията през цялата 2016 г.\r\n\tОще през август 2017 г. е била създадена организация от шестте държавни предприятия за навременно осигуряване на планираните количества за домакинствата, в това число и от поразената от корояд дървесина.\r\n\tВ единични стопанства е имало известно забавяне при предлагането на дърва за огрев главно поради затруднения при осигуряването на добив на дървесина. Там предприятията и стопанствата са работили и в последните дни на 2017 г.\r\n\tОсвен количествата дървесина, предоставени на населението чрез директни продажби от териториалните поделения на предприятията, те реализираха през 2017 г. продажба и на общо на близо 2 милиона и 650 хиляди плътни куб. метра (около 4 милиона и 650 хил. пространствени куб. м) дървесина от категорията \"дърва на юридически лица и еднолични търговци”, значителна част от която също се ползва за отопление.\r\n\tДърва за огрев освен от държавните горски територии, управлявани от 6-те държавни предприятия, се добиват и предлагат на пазара и от общински и частни гори. Добитото от тях количество ориентировъчно е в размер на около една трета от добива от държавни гори или приблизително 2 милиона пространствени куб. м дърва, допълват от Изпълнителната агенция по горите.", "date": "2018.01.02", "title": "Засилени са проверките за незаконна сеч на дърва за огрев"}
{"url": "http://www.mediapool.bg/ikonomiite-li-sa-istinskata-prichina-za-protestite-v-iran-news273733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки лозунгите против режима, издигнати от демонстрантите в Иран, експертите смятат, че сегашното протестно движение е мотивирано от същия гняв, обхванал други страни, засегнати от мерки за икономии.\r\n\t \r\n\t\"Това, което най-често кара иранците да излизат на улиците, са обикновените икономически проблеми - недоволството от липсата на работни места, несигурността за бъдещето на децата им\", обяснява пред АФП Есфандяр Батмангелидж, основател на Бизнес форума \"Европа-Иран\".\r\n\t \r\n\tСпоред този експерт размириците от последните дни са били провокирани от мерките за икономии, въведени от президента Хасан Рохани след идването му на власт през 2013 г., като съкращаването на социалните разходи и повишаването на цените на горивата, обявено преди няколко седмици.\r\n\t \r\n\t\"За Рохани със сигурност е трудно да прокарва мерките за икономии, но става дума за необходими мерки са справяне с инфлацията и валутните проблеми, както и за да се направи опит Иран да стане по-привлекателен за инвестиции\", заявява Батмангелидж.\r\n\t \r\n\tИкономиите, \"след много труден период на санкции, обаче не може да не подложат на изпитание търпението на хората\".\r\n\t \n\n\r\n\tПротестите започнаха в четвъртък в Машхад, втория по големина ирански град, преди да обхванат цялата страна. Най-малко шест души загинаха (б. ред.: по данни на Франс прес от вчера; днес бе съобщено за още девет убити тази нощ) при вълнения, свързани с протестите, които доведоха до насилие на много места. Стотици бяха арестувани.\r\n\t \r\n\tЛозунги като \"смърт на диктатора\" и нападения срещу символи на режима придадоха на протестите - най-големите след тези от 2009 г. - революционен облик.\r\n\t \r\n\tПравителството обвини \"злонамерени елементи\" от чужбина в подклаждане на протестното движение.\r\n\t \r\n\tНякои подозират също, че консерваторите, съперници на умереното течение, част от което е Рохани, искат да саботират икономическата политика на правителството, рискувайки да отприщят движение, което може да се окаже трудно за овладяване.\r\n\t \r\n\t\"Има доказателства, особено в Машхад, че протестите са били организирани, за да се натрупат политически дивиденти\", заяви пред иранската агенция Тасним Амир Мохебиян, експерт от Техеран.\r\n\t \r\n\tТой подчерта, че организаторите на това движение \"очевидно не са очаквали, че то ще придобие такъв мащаб. Не можете да си играете с протестните движения.\"Фалиращи банки\r\n\tВъпреки това недоволството, дължащо се на икономическата ситуация, се усеща от няколко години и доминираше последните избори през май.\r\n\t \r\n\tВече се състояха малки протести: през последните седмици свързаната със синдикатите агенция ИЛНА съобщи по-конкретно за протести на стотици работници от петролния сектор заради забавяне на заплатите, както и на производители на трактори в Табриз, обявяващи се срещу затварянето на техния завод.\r\n\t \r\n\tНедоволството само се засили с фалита на кредитни дружества, засегнал милиони инвеститори.\r\n\t \r\n\tБроят на тези дружества се увеличи значително по време на мандата на президента Махмуд Ахмадинеджад. Те се сгромолясаха след спукването на балона на пазара на недвижими имоти.\r\n\t \r\n\t\"Не съм изненадан от тези протести. През последните две години имахме шествия срещу банките и кредитните институции\", припомня Моджтаба Мусави, политолог от Техеран.\r\n\t \r\n\t\"Всички казват, че протестиращите са от бедните класи, но много от тях са от средната класа, която загуби много от своите активи\", уверява той пред АФП.Право на протест\r\n\tВъпреки очевидните икономически причини, недоволството от ограничаването на гражданските свободи продължава.\r\n\t \r\n\tДори членове на консервативната политическа класа признават, че иранците нямат много възможности да изразяват своето недоволство.\r\n\t \r\n\t\"Нашата конституция признава правото на протест, но на практика няма механизъм за неговото използване \", подчертава пред агенция ИСНА Голамреза Месбахи Могдам, говорител на (консервативната) Асоциация на войнстващите духовници. \"Представителите на властта трябва да слушат народа. Медиите също имат задължение да отразяват протестите\".\r\n\t \r\n\tВ неделя самият президент Рохани призова за създаване на \"пространство\", в което хората да могат да изразяват \"всекидневните си притеснения\".\r\n\t \r\n\tНякои експерти се съмняват, че протестите може да представляват сериозна заплаха за режима, и смятат, че те не изглежда да следват ясна организациионна схема.\r\n\t \r\n\tПолитическите лозунги се смятат за неочаквано предимство за режима, което му позволява да предприеме строги действия срещу протестиращите, определяйки ги като антисоциални и склонни към насилие.\r\n\t \r\n\t\"Системата предпочита политическите протести пред предизвиканите от икономически причини, защото първите са по-лесни за контролиране\", подчертава Мусави.", "date": "2018.01.02", "title": "Икономиите ли са истинската причина за протестите в Иран?"}
{"url": "http://www.mediapool.bg/hristo-ivanov-motivite-na-prezidenta-sa-argumentirani-no-pozitsiyata-mu-shizofrenichna-news273734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМотивите за ветото на президента са напълно аргументирани, но позицията на президента е изначално шизофренична, защото той продължава да не може да осъзнае големия философски проблем на този закон. Това коментира пред БНР лидерът на \"Да, България\" Христо Иванов по повод обявеното в понеделник президентско върху приетия преди Нова година антикорупционен закон.\r\n\t \r\n\tГолемият философски проблем на този закон е, че за да охраняваме корупционното статукво, трябва да има имитация на мерки за борба с корупцията и този закон изначално е една такава имитация, в която и БСП, и президентът се включиха, смята той.\r\n\t \r\n\tПо думите на председателя на \"Да, България\" страната ни има антикорупционен орган и този орган се нарича прокуратура, \"защото корупцията е престъпление и тя се преследва основно със средствата на наказателното производство, чийто господар и основна сила е държавното обвинение – прокуратурата\".\n\n\r\n\t \r\n\t\"За да борим корупцията ефективно, трябва да имаме реформа на прокуратурата, така че тя да се превърне в ефективно средство за борба с корупцията, докато в момента българската прокуратура не само не се бори с корупцията, а тя е източник на корупция, ако трябва да цитирам председателя на Венецианската комисия\", смята Иванов.\r\n\t \r\n\tПо думите му парадоксът е, че \"за да охраняваме това корупционно статукво, за да не пипаме неговия институционален фундамент, правим една имитация. Тази имитация рискува да се превърне в “бухалка от ново поколение\". Това е изключително опасен закон, смята Иванов.\r\n\t \r\n\t\r\n\t \r\n\tОчаквано пък ветото на Радев бе аплодирано от лидера на БСП Корнелия Нинова. Според нея с ветото върху антикорупционния закон президентът дава златен шанс на правителството на Бойко Борисов и мнозинството в Народното събрание да надделее здравият разум и истинското желание за борба с корупцията. \r\n\t \r\n\tВъв вторник в социалната мрежа Фейсбук тя изразява мнение, че европредседателството започва с тежки оценки за България заради корупцията, но че още не е късно за мерки.\r\n\tСпоред лидера на БСП подкрепата на ветото на президента е само първа стъпка към решаване на проблема. Втората била да се чуят аргументите на БСП при вота на недоверие заради корупцията, който предстои да бъде внесен.\r\n\t \r\n\t\"Корупцията в България е ендемична. Корупцията е навсякъде\", пише Нинова и се позовава на негативния анализ на френския \"Журнал дю диманш\". Тя цитира оценката на изданието, че приетият антикорупционен закон \"направо може да ви разсмее\".\r\n\t \r\n\tНинова споменава и излязли в последните дни на старата година статии в британския вестник  и германския , които по думите й определят България като най-корумпираната страна, която поема председателството на ЕС. Според лидерката на социалистите корупцията у нас все още стряска Брюксел.\r\n\t \r\n\t\"Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС - Германия, Франция, Великобритания. Защо мълчите, г-н Борисов? Вие имате огромно влияние в европейските столици. Отговорете на тези обвинения към страната ни! Сигурно няма да го направите и причината е описана в \"Ди цайт\" - \"корумпирани, но послушни\", пише Нинова.\r\n\t \r\n\tТя отново повтаря тезата, че корупцията е основата на крещящата бедност и несправедливост, а от българската икономика, българските семейства и домакинства се крадат 10 млрд. лева годишно.\r\n\t \r\n\t\"Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу\", смята Нинова.", "date": "2018.01.02", "title": "Христо Иванов: Мотивите на президента са аргументирани, но позицията му – шизофренична"}
{"url": "http://www.mediapool.bg/lukoil-poema-basketbolniya-levski-news273735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПетролната компания \"Лукойл\" поема баскетболния отбор на \"Левски\", стана ясно във вторник.\r\n\tСпоред официалното съобщения на фирмата, \"сините\" вече ще се казват \"Левски Лукойл\", а \"студентите\", които доминират този спорт вече няма да носят тази марка.\r\n\t\"Според постигнатите договорености, марката \"Лукойл\" ще присъства в името на отбора, в залата, официалните и тренировъчните екипи на баскетболистите, както и на други рекламни позиции и продукти. Старши треньор на отбора остава Константин Папазов, а един от най-успешните български баскетболисти – Тодор Стойков – поема президентския пост в клуба\", уточниха от компанията.\r\n\tМъжкият отбор и школата на \"Академик\" ще продължат да бъдат издържани от \"Лукойл\", но очевидно вече няма да са с приоритетно финансиране. Легендата Петко Маринов остава ръководител на тма, а Георги Давидов – негов старши треньор.\r\n\tСътрудничеството между \"Лукойл\" и \"Академик\" направи клуба през години най-успешният в баскетболната история на страната. \"Студентите\" спечелиха 26 титли и 12 купи на България, докато \"Левски\" съответно – 18 титли и 15 купи.\r\n\tЗа последно \"сините\" спечелиха шампионата през юбилейната си 2014 г., когато завоюваха още купата на страната и Балканската лига. Тогава клубът бе издържан от собственика на КТБ Цветан Василев, но след срива на банката и бягството на банкера в Белград, \"Левски\" изпадна в дълъг период на финансова несигурност.\r\n\tОчаква се поне до края на този сезон в шампионата да играят и \"Левски Лукойл\", и \"Академик\". \"Сините\" домакинстват в зала \"Универсиада\", чието име също явно ще бъде променено, а \"студентите\" ще използват спортния си комплекс в Правец.", "date": "2018.01.02", "title": "\"Лукойл\" поема баскетболния \"Левски\""}
{"url": "http://www.mediapool.bg/roditeli-protestirat-zaradi-uvolnena-direktorka-na-detska-gradina-v-sofiya-news273750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРодители на деца от детската градина \"Зорница\" в столичния квартал Горна баня излизат в сряда на протест пред Столичната община заради уволнението на доскоршната директорка на градината Мариана Иванова.\r\n\tИванова беше отстранена от поста в края на миналата година от Столичната община, а това беше аргументирано с нарушения при събирането на такси за курсове по плуване от децата в градината, както и заради нерегламентиран прием на деца в градината. Проверките за работата на вече бившата директорка започнали след сигнали на бивши служители и на част от родителите на деца от градината, обясниха от общината. Иванова обаче твърди, че нарушения няма и че сигналът срещу нея е компромат от страна на бившата ѝ заместничка Петя Георгиева. Това е и един от мотивите за протеста на част от родителите на деца от градината, става ясно от тяхно писмо до медиите.\r\n\tСпоред него Георгиева заявявала пред персонала на градината, че ще е следващият директор. Родителите обаче смятат, че тя не трябва да работи с деца, тъй като имало случаи, в които отправяла заплахи към децата, а едно от тях ударила без да иска по главата. Недоволните искат Мариана Иванова да бъде върната на поста си, а прокуратурата да провери дали администрацията на общината не оказва натиск върху директорите на детските градини да приемат нерегламентирано деца, въпреки че това трябва да става през електронна система.\r\n\tПреди съобщението за протест писмо в своя защита пусна и отстранената директорка на \"Зорница\" Мариана Иванова. В него тя за пореден път отхвърля мотивите, с които беше отстранена от поста и пак заявява, че върху нея е оказван натиск от страна на администрацията на общината. Иванова отново заявява, че зад сигнала срещу нея стои заместничката ѝ Георгиева.", "date": "2018.01.02", "title": "Родители протестират заради уволнена директорка на детска градина в София"}
{"url": "http://www.mediapool.bg/oblekchava-se-borsovata-targoviya-s-tok-news273751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПромени в правилата за борсовата търговия http://www.ibex.bg/bin/documents/402_file.pdf с ток чрез двустранни договори, които ще доведат до облекчаването на сключването на този вид сделки и ще вдигнат търгуваните на този вид пазар количества електроенергия пет пъти, е приела \"Българската независима енергийна борса\" във вторник. Те ще влязат в сила на 9 януари 2018 г., съобщиха от борсата \r\n\tПоправките се заради задължението от 1 януари всички електроцентрали с инсталирана мощност над 5 МВ, които не продават на регулирания пазар или по дългосрочни договори, да предлагат своя ток на енергийната борса.\r\n\tНовите правила за търговия с ток по двустранни договори на борсата са приети след обсъждането им с участниците на свободния електроенергиен пазар и дадените то тях препоръки.\r\n\tНамаляване на размера на изискваните от борсовия оператор финансовите гаранции за участие в търговията и уеднаквяването им за всички извършвани на борсата сделки е една от най-съществените промени. Освен това тези лимити ще бъдат освобождавани от борсата веднага след сключването на сделката.\r\n\tБорсовият оператор също така вече няма да е страна по сделките, сключвани на отделните екрани на търговията. Условията на съответния търг ще се определят от инициатора му, който вече става видим\r\n\tЩе се стандартизат и условията по сделки, сключени в рамките на непрекъснатата търговия и по часовите продукти. Офертите в тези екрани на търговия ще се съпоставят автоматично на принципа на предлагането и търсенето и сделките ще се сключват при съответствие на параметрите.и\r\n\tТърговските участници на борсата също така ще имат възможност да подават оферти за покупка и/или продажба на електроенергия, които се класират автоматично, но да не сключват сделки.\r\n\tТова е още една стъпка за развитието на свободния пазар на ток у нас, като се очаква до месец на борсата за ток да могат да се сключват и сделки за търговия на електроенергия в рамките на същия ден. В момента се продават количества за следващия ден и на платформата за двустранни по-дългосрочни договори, които са предпочитаните от търговците, за да могат да си организират по-добре портфейлите с доставки за клиентите си.\r\n\t\"Ще започнем регистрационен процес на реални търговски участници, а и в зависимост от активността им, ще започнем тестове с тях, което ще отнеме няколко седмици. Надявам се, в края на януари или февруари да сме в състояние наистина да кажем, че тази платформа работи и реално стават сделки на нея. Тя ще помогне най-вече на търговските участници да оптимизират графиците за доставка, така че да избегнат някакви големи дисбаланси, било то като излишък, било то като недостиг. Най-вече мисля, че ще помогне на производителите от възобновяеми енергийни източници\", каза шефът на борсата за ток Константин Константинов пред БНР.", "date": "2018.01.02", "title": "Облекчава се борсовата търговия с ток"}
{"url": "http://www.mediapool.bg/ofshorka-svarzvana-s-peevski-specheli-30-mln-lv-ot-aktsii-na-bulgartabak-news273753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПаралелно с масовите съкращения в благоевградската фабрика на \"Булгартабак\" в края на 2017 г. са предприети акционерни рокади в холдинга, от които вероятният резултат е 30 млн. лв. печалба за един от големите му собственици. Става дума за дубайския \"Ти Ай Холдинг\" (TI Holding Fze), както е новото име на \"Ти Джи Ай Мидъл Ийст\" (TGI Middle East Fze), свързван с депутата депутата Делян Пеевски, пише сайтът \"Капитал\" във вторник.\r\n\tВ рамките на два дни дружеството е придобило пакет от близо 14% от \"Булгартабак холдинг\" за 38.3 млн. лв. и го е продало на друга дубайска компания - Lawand General Trading Fze, за 68.5 млн. лв. Това става ясно от засичане на разкрита от публичния холдинг информация и оповестявания за извънборсови сделки на инвестиционния посредник \"Капман\", който е обслужвал прехвърлянето, пише изданието.\r\n\tПървата част от операцията е станала на 19 декември, когато \"Ти Ай Холдинг\" е придобил 13.98%, от \"Булгартабак\", с което увеличил делът си в тютюневия холдниг до 26.20%. Платената цена е 37.16 лв. на акция, или общо близо 38.3 млн. лв. Два дни по-късно - на 21 декември, през \"Капман\" се сключва нова сделка за почти същия брой книжа - 1 029 219, но този път цената е малко над 66.5 лв. за акция, или 68.5 млн. лв.\r\n\tИ за двете транзакции \"Булгартабак\" разкрива само уведомления за това кои са купувачите, като така остава доза съмнение каква точно е акционерната структура на холдинга към момента. Компанията е получила уведомления от тях на 21 и 22 декември, но ги разкрива в междупразничното затишие на 29 декември. Неясно защо сделките не се появяват и в седмичния бюлетин на Централния депозитар, въпреки че там на теория автоматично се разкриват всички прехвърляния, при които акционер преминава 5, 10 и т.н. кратни на 5% дялово участие в публична компания, пише \"Капитал\".\r\n\tLawand General Trading Fze е регистрирано в същата свободна зона в Обединените арабски емирства, както и \"Ти Ай Холдинг\" и други свързани с Пеевски компании. Няма обаче данни кой е собственикът й и дали има реално нов акционер в цигарената компания.\r\n\tСправки по името на компанията показват, че през 2017 г. тя е регистрирала няколко търговски марки за цигарени изделия в няколко страни. В Мароко и Индонезия тя е подала заявления за запазване на обозначения за CANDY. В Джибути пък компанията смята да предлага Murano и Vertu V, като последната е регистрирана и за Флипините. В края на 2017 г. е регистриран домейнът www.muranotobacco.com, като собственикът е скрит, а на сайта е даден адрес за контакт в Истанбул. На него се предлагат цигари и цигарени гилзи с едноименната марка.\r\n\tДубайската \"Ти Джи Ай Мидъл Ийст\" за пръв път се появи като собственик на \"Булгартабак\" през 2014 г., когато уведоми Комисията за защита на конкерунцията ,че чрез своето лихтенщайнско дружество \"Ливеро\" иска да придобие регистрираната в Австрия \"БТ Инвест\" http://www.mediapool.bg/kzk-skri-noviya-sobstvenik-na-bulgartabak-news217201.html, която през 2010 г. приватизира тютюневия холдинг. Кой притежава дубайската компания КЗК така и не разкри, но тя се свързва с депутата от ДПС Делян Пеевски.\r\n\tПо информация на \"Капитал\" \"Ти Джи Ай Мидъл Ийст\" е на бившия изпълнителен директор на \"Булгартабак\" Венцислав Чолаков, който се приема за изключително близък до Пеевски. Това се потвърждава и от документ, датиран към ноември 2013 г., публикуван от \"Биволъ\", който е подписан от Чолаков като директор на дружеството. Въпросният документ е договор между офшорната \"И Еф Ви Интернешънъл Файненшъл Венчърс\" (EFV International Financial Ventures), тогава под контрола на Цветан Василев, и урежда именно взаимоотношенията около дълга на \"Ливеро\" към EFV. Чолаков и до днес е директор на \"БТ Инвест\", която е собственост на две лихтенщайнски фирми, чийто контрол не е бил оповестяван публично.\r\n\tВ началото 2016 г. Пеевски прехвърли именно на \"Ти Джи ай Мидъл Ийст\" официално притежавания си дял в \"Булгартабак\" (12%), а в края на годината премести там и контролния си пакет в \"Техномаркет\". Месеци по-късно веригата за техника беше прехвърлена отново и се озова в \"Благоевград БТ\".\r\n\tНа вече несъществуващия сайт на \"Ти Джи Ай\" в началото на 2017 г. имаше презентация, посочваща компанията като контролираща активи за 700 млн. долара - фирми и марки, от години свързвани с Пеевски, като \"Булгартабак\", \"Юрий Гагарин\", \"Дореко комерс\", \"Лакрима\" и \"Лафка\". Междувременно обаче \"Булгартабак\" продаде марките си и дистрибуцията си на \"Бритиш-Америкън Табако\" , а след софийската и благоевградската фабрика е на път да бъде затворена, така че не е ясно вече преименуваният \"Ти Ай Холдниг\" какво точно от това съдържа, посочва \"Капитал\".", "date": "2018.01.02", "title": "Офшорка, свързвана с Пеевски, спечели 30 млн. лв. от акции на \"Булгартабак\""}
{"url": "http://www.mediapool.bg/neno-dimov-ideinoto-trase-za-vtori-kabinkov-lift-e-vse-oshte-samo-edna-cherta-news273754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНе може всички да са доволни от решението на правителството за промяната на плана за управление на парка \"Пирин\", който дава картбланш на концесионера на ски зоната в Банска \"Юлен\" да внесе предложение за втори кабинков лифт и нови строежи на ски съоръжения. Това заяви министърът на околната среда и водите Нено Димов пред бТВ във в торник.\r\n\tТой отново увери, че търси баланс между икономическото развитие на страната и опазване на природата.\r\n\tПо повод разпространения от \"Юлен идеен проект за втория кабинков лифт на Банско Димов каза, че това е просто една черта през парка и не е инвестиционно намерение. Такова към края на първия работен ден на 2018 г. не е постъпвало в екоминистерството-\r\n\t\"Смятам да привикам концесионера, за да ми обясни какво е това и дали има инвестиционна подготовка\", допълни министърът. Нено Димов каза още, че не може да се прогнозира кога може да се започне строежът на втори лифт, защото в предстоящите процедури има много неизвестни.\r\n\t\"Сами по себе си сроковете за дълги, а ако се включи и съдът, периодът ще се удължи още\", посочи министърът. Той прогнозира, че до една година реален строеж няма да започне. Нено Димов за пореден път подчерта, че всички искания за строителство ще минат през нужните екологични процедури.\r\n\tКоментирайки протестите срещу решението на правителството на парк \"Пирин\", министърът посочи, че те са обект от демокрацията, но е добре протестиращите да са информирани.\r\n\tНено Димов каза още, че няма как да се оцени колко дървета ще бъдат засегнати от изграждането на втори лифт над Банско, при положение че няма инвестиционно намерение и трасе. Той допълни, че в закона са предвидени и компенсационни процедури.\r\n\tЕкоминистърът отново увери, че с решението си кабинетът не дава \"зелена светлина” за масово строителство в Пирин. По думите му новите над 45% територия извън ски зоните с промяна на режима са такива, в които ще могат да се правят водохващания само за питейни нужди – нещо, което е разрешено по закон, но е било пропуснато в плана. Димов беше категоричен, че няма да се допусне текстовете да се използват като прикритие за други инвестиционни намерения.\r\n\tНено Димов покани всички, които имат въпроси по темата, да се включат в сряда в започващ в 12 часа диалог с него на живо във Фейсбук.\r\n\tЗа вечерта в сряда обаче е насрочен поредният протест на екоактивисти срещу плановете за ски строежи в Банско и Пирин и с искания за оставката на Нено Димов.", "date": "2018.01.02", "title": "Нено Димов: Идейното трасе за втори кабинков лифт е все още само една черта"}
{"url": "http://www.mediapool.bg/v-ndk-shte-ima-vremenno-politseisko-upravlenie-za-evropredsedatelstvoto-news273717.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМВР разкрива временно полицейско управление в НДК, което ще работи в рамките на шестмесечния период, в който страната ни ще председателства Съвета на Европейския съюз (ЕС), научи Mediapool.\r\n\tИменно в двореца ще се провеждат основните събития покрай европредседателството, което е и основната причина вътрешното ведомство да разположи в него цяло управление. По този начин ще се улесни организацията по охраната на десетките планирани събития, като служителите от временното РПУ ще бъдат заети само със задачи по тази линия, обясниха от министерството.\r\n\tОттам обаче отказват повече конкретна информация за допълнителните мерки за сигурност, които ще ограничават придвижването на гражданите около НДК в следващата половин година, тъй като такива ще бъдат обявявани непосредствено преди всяко отделно събитие. Отсега е ясно, че до края на юни се закриват двата паркинга до двореца.\r\n\tОграничения в предвижването ще бъдат обявявани и по маршрути от летище София до различни хотели, в които ще бъдат настанявани чужди делегации. Основната част от тях ще бъдат настанени в хотел \"Маринела\", който спечели обществената поръчка, обявена от ведомството на Лиляна Павлова.\r\n\tВъв връзка с охраната на европейските дипломати, МВР е организирало и специални стратегически екипи от полицаи, въоръжени с автомати, които да реагират при евентуална заплаха от нападение.\n\n\r\n\t\"Полицейски служители, които са обучени от специализираните полицейски сили във връзка и с председателството ни срещу активен стрелец\", обясни шефът на \"Охранителна полиция\" в СДВР Борислав Муеров пред БНР.\r\n\tПо думите му ограниченията, които ще бъдат въвеждани по маршрутите на делегациите от летището до НДК и различните хотели, ще действат само в определени часови диапазони, като основната цел е блокирането на трафика да бъде максимално кратко.\r\n\tПървите ограничения ще бъдат задействани на 10 и 11 януари в района около Народния театър \"Иван Вазов\", където ще бъде церемонията по приемането на европредседателството от Естония. През двата дни ще бъде забранено паркирането в синята зона по улиците \"Бенковски\", \"Славянска\" и \"Иван Вазов\" в района около театъра. Влизането на коли вероятно също ще бъде забранено.\r\n\tЗа събитията в НДК ще бъдат затворени паркингите откъм вход А3 и откъм ул. \"Шандор Петьофи\". Решението за това беше взето от Столичния общински съвет. Движението по бул. \"Витоша\" в района на НДК ще бъде ограничавано по преценка на полицията. Всички спирки в района на НДК ще функционират нормално. Единствено автобусната спирка под Моста на влюбените в посока към \"Пирогов\" ще бъде измествана в определени интервали от време преди кръстовището, уточни във вторник заместник-кметът на София, отговарящ за транспорта, Евгени Крусев.", "date": "2018.01.02", "title": "В НДК ще има временно полицейско управление за европредседателството"}
