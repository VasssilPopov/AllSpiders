{"url": "http://www.mediapool.bg/volen-siderov-iska-kontraprotses-za-onevinyavane-na-levski-news275766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерът на \"Атака\" Волен Сидеров предложи да се създаде специална анкетна комисия в парламента, която да ревизира съдебния процес срещу Васил Левски, в резултат на който е той е осъден за криминално престъпление. С това щяла да се изясни истината за кончината на Апостола. Необходимо е да бъде проверено спазването на приложения закон и правилата на османското правосъдие за осъждането на Левски на смърт. Сидеров оповести идеята си пред Паметника на Апостола в понеделник, когато се чества 145 години от обесването на Левски.\r\n\t\"Предлагам да бъде направен символичен т. нар. контрапроцес, тъй като е минало много време, и да се изяснят правните обстоятелства на съденето на Левски. Да се изясни, че всъщност Левски е осъден за криминално престъпление по чл. 184 от тогавашния турски Наказателен кодекс, а не за това, че прави комитети и организация за революция\", заяви Сидеров. Според него \"Левски трябва да бъде оневинен, той не е убиец\".\r\n\tТой припомня, че когато се искаше канонизирането на Левски от църквата, имаше код, аргумент, че той е извършил убийство.\r\n\t\"Не, Левски не е извършил убийство, това вече е доказуемо. И има достатъчно документи, има османски отдел в Народната библиотека. Пред Паметника на Левски се слагат цветя, леят се слова и се говорят какви ли не небивалици, а всъщност не изясняваме истината за неговата смърт, за това, че той е екзекутиран неправомерно от османската власт. Това е моята идея и ще работя с колегите ми по нея и смятам, че ще имам широк и добър отзвук сред българската общественост\", декларира още Сидеров.\r\n\tТой смята, че процесът срещу Левски, на който му издават смъртна присъда, по много данни и доказателства, научни и юридически, е привършена неправомерно. \"Тя се издава въз основа на едно-единствено свидетелство на един неграмотен човек – някой си Вутьо, че Левски е убил слугинчето Стойчо. Това не е вярно и вече може да се докаже\", изтъква Сидеров, цитиран от в. \"Атака\".", "date": "2018.02.19", "title": "Волен Сидеров иска контрапроцес за оневиняване на Левски"}
{"url": "http://www.mediapool.bg/ap-baidan-se-nasochva-tihomalkom-kam-prezidentska-kandidatura-prez-2020-g-news275755.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият американски вицепрезидент Джо Байдън тихомълком се насочва към потенциална президентска кандидатура през 2020 г. и дори е намекнал за такава възможност на неотдавнашна среща с дългогодишни външнополитически сътрудници, съобщава агенция Асошиейтед прес.\r\n\t\r\n\tВ новооткрития си офис на няколко крачки от Конгреса Байдън е започнал срещата за новия си дипломатически център с най-важния въпрос. Казал е, че не изключва никакви варианти за 2020 г. , смятайки, че има възможност да се кандидатира. Подчертал е, че още не е взел решение и че още не е необходимо да го прави, казват петима души, присъствали на заседанието или информирани от хора, присъствали на срещата.\r\n\t \r\n\tБайдън също така е проявил интерес да привлече в екипа си хора, присъствали на срещата, ако реши да се кандидатира. В същото време им е оставил възможност да останат и извън екипа, казвайки, че няма да се засегне, ако решат, че са доволни от настоящата си роля извън управлението, разказали пред АП запознати източници, пожелали да запазят анонимност.\r\n\t \r\n\tПолитическият свят от дълго време се опитва да се ориентира какви са плановете на Байдън за 2020 г. Той все пак почти се бе кандидатирал миналия път, но видя как Доналд Тръмп изтръгна една победата, която според много демократи е нямало да бъде възможна, ако Байдън бе техният кандидат, а не Хилари Клинтън. Няколко души, присъствали на срещата с Байдън, са си тръгнали от нея с впечатлението, че ако следващата година не се появи силен кандидат на Демократическата партия, Байдън ще се почувства длъжен да се кандидатира.\r\n\t \r\n\tБайдън вече два пъти е бил кандидат за президент. Ако спечели изборите през 2020 г., в деня на полагане на клетва той ще е на 78 години. Това поражда безпокойство у някои демократи, въпреки че той е само няколко години по-възрастен от Тръмп. Една от възможностите, който дългогодишни съветници на Байдън са обсъждали в частни разговори, е, че той може да обяви, че смята да изкара само един мандат. С това ще проправи пътя за своя вицепрезидент да се кандидатира през 2024 г., което би направило възможно демократите да бъдат 12 години на власт в Белия дом.\r\n\t \n\n\r\n\tКраткият коментар на Байдън за неговите намерения за 2020 г. дойде в момент, в който той събра своите съветници по външната политика, за да изготвят дневен ред за 2018 г. за новооткрития Център Пен-Байдън за дипломация и глобален ангажимент, където сега много от тях работят, в това число Колин Кал, съветникът на Байдън по националната сигурност от времето му на вицепрезидент, и Стив Рикети, неговият бивш началник на канцеларията. Ели Ратнър, заместник-съветникът му по националната сигурност, и Майкъл Карпентър, бившият служител на Пентагона и на Държавния департамент, който сега е висш директор в центъра, също са присъствали на срещата с Байдън, както и Джулиан Смит, съветничка на Байдън по време на първия президентски мандат на Обама, която сега работи във вашингтонския мозъчен тръст Център за нова американска сигурност.\r\n\t \r\n\tГоворител на Байдън отказал да коментира информацията. Но неотдавна в интервю за Ен Би Си Байдън каза, че ще реши дали да се кандидатира през 2020 г. в зависимост от преценката му дали това \"ще е правилното нещо\".\r\n\t \r\n\t\"Вниманието ми е фокусирано върху едно: избирането на демократичен Конгрес, който да спре пълната ерозия, обхванала ни сега\", каза Байдън. \"Ще се върна на този въпрос някъде по-късно през годината. Имам много време да обмисля дали да се кандидатирам за президент\", допълни той.\r\n\t \r\n\tСрещата на Байдън със съветниците му бе един от няколкото признака, че той започва да се позиционира като алтернатива на Тръмп. Байдън започна по-често да критикува управлението му на обществени места, обикаляйки САЩ и чужбина, за да представи новата си книга, новата си инициатива за борба с рака, новия си институт за външна политика в Делауеър, дипломатическия си център и новия си комитет за политическо действие, наречен \"Американски възможности\".\r\n\t \r\n\tОсвен това той все по-често играе важна роля в кампанията на демократите, които искат да си върнат контрола върху Камарата на представителите и Сената в междинните избори през ноември тази година.\r\n\t \r\n\t\"Доналд Тръмп се грижи за Доналд Тръмп. Републиканците се грижат за Доналд Тръмп. А кой се грижи за всички други? Демократите\", написа неотдавна Байдън в покана за набиране на средства, адресирана до поддръжниците на комитета за политическо действие. Той каза, че през 2018 г. \"ще обиколи цялата страна, за да подкрепи лидери, които ще подкрепят всички нас\".\r\n\t \r\n\tПрез 2015 г. Байдън месеци наред бе по телевизиите и първите страници на вестниците, докато дълго обмисляше дали са се изправи срещу Хилари Клинтън в битката за президентската номинация на Демократическата партия. Накрая реши, че и той, и семейството му не са готови той да се кандидатира толкова скоро след като синът му, бившият главен прокурор на Делауеър Бо Байдън, почина от мозъчен тумор същата година.\r\n\t \r\n\tНо много демократи казаха тогава, че имиджът му на \"обикновен човек\" и фактът, че се харесва на работниците са щели да го превърнат в особено подходящ кандидат, който да се противопостави на Тръмп.", "date": "2018.02.19", "title": "АП: Байдън се насочва тихомълком към президентска кандидатура през 2020 г."}
{"url": "http://www.mediapool.bg/mateo-rentsi-nyakogashniyat-razrushitel-koito-riskuva-da-potane-v-elektoralno-zabvenie-news275749.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамо допреди няколко години Матео Ренци беше едно от най-новите и успешни лица в европейската политика. Сега, на предстоящите парламентарни избори в Италия, той рискува кариерата му да приключи с пълно поражение.\r\n\t \r\n\tНеговата Демократическа партия, която на изборите за Европейски парламент през 2014 г. той изведе до историческа победа с 40,8 процента, в момента е с рекордно ниска подкрепа от 23 на сто и има опасения, че може да се срине още повече.\r\n\t \r\n\t\"Ренци е паднал до 20 и няколко процента и няма никакъв шанс да спечели повече гласове за партията си, тя е като влак, от който всеки скача\", каза бившият премиер и лидер на консерваторите Силвио Берлускони на предизборна проява в Рим във вторник.\n\n\r\n\t \r\n\tВ началото на 2014 г. Ренци беше на 39 години, когато стана най-младият италиански премиер след фашисткия диктатор Бенито Мусолини. Той сам се представи като \"разрушител\", който може да съживи склерозиралата икономика и да вкара нови поколения в управляващите елити.\r\n\t \r\n\tДокато беше на власт, той либерализира трудовия пазар, легализира съюзите между хомосексуалисти и допринесе за постепенно икономическо възстановяване. Но най-големият му проект - конституционната реформа, която щеше да му даде повече правомощия - беше отхвърлена на референдум през декември 2016 г. и това го принуди да подаде оставка.\r\n\t \r\n\tТой също така настрои срещу себе си лявото крило в своята партия - което се прегрупира в отцепила се от ДП формация, лишила партията от важни гласове в периферията - и загуби обществена подкрепа, когато правителството му опитваше да се справи с банковата и миграционната криза.\r\n\t \r\n\tВерен на репутацията си на надменен човек, отправящ гръмки закани, във вторник той говори пред Асоциацията на чуждестранните кореспонденти в Рим. Без да изрази съжаление, той заяви пред репортерите, че \"свършеното е повече, отколкото са грешките\".\r\n\t \r\n\t\"Смятам, че беше изключително важно да разтърся страната си: ако трябваше утре сутринта да повторя битката за референдума, съм готов да го направя, защото, обективно погледнато, референдумът щеше да даде възможност на Италия да опрости управлението си\", настоя той.\r\n\t \r\n\tВ кампанията за изборите на 4 март Ренци представя своята партия и себе си като най-компетентния глас на избирателите в сравнение с популисткото Движение \"Пет звезди\" и пъстрата дясна коалиция на Берлускони, включваща ксенофобската партия Северна лига.\r\n\t \r\n\t\"Имаме точен, почти скучен списък с постижения и цели за бъдещето\", каза той, обещавайки \"конкретика, а не полет на въображението на хора като десноцетристите и ДПЗ, които говорят за невъзможни неща\".\r\n\t \r\n\tТой призна, че е темпераментен, но призова избирателите да погледнат по-широко. \"Някои хора може и да ги харесват повече от мен, някои може и да са по-малко харесвани. Но когато (детето ми отива на училище), не се питам дали шофьорът на училищния автобус може хубаво да разказва вицове: питам се може ли да кара. И затова мисля, че Италия днес има нужда да бъде водена напред\", каза Ренци.\r\n\t \r\n\tСъмнително е дали посланието му ще се окаже успешно: кампанията е доминирана от десни призиви за спиране на имиграцията, подсилени от убийството на 18-годишно момиче в Мачерата, както се твърди, дело на група нигерийски наркодилъри.\r\n\t \r\n\tДори във Флоренция, традиционния бастион на левите, където Ренци беше кмет от 2009 до 2014 г. и където се завърна в понеделник заедно с министъра на вътрешните работи Марко Минити, жителите изглеждат разочаровани от някогашния си фаворит.\r\n\t \r\n\t\"Червеното сърце на Италия вече не бие\", каза пред ДПА Масимо Джаноти, който работи в местно кафене. Той се оплака от \"огромния приток на мигранти\" и заяви, че иска \"да запали\" Ренци на площада пред Дуомо, известната катедрала във Флоренция.\r\n\t \r\n\tКоментарът му бе доста краен, но не само той е толкова гневен. Авторитетният италиански седмичник \"Еспресо\" наскоро попита от страниците си защо Ренци се е превърнал \"в най-омразния човек в Италия\".\r\n\t \r\n\tРенци настоява, че ДП все още има шанс да бъде първа политическа сила след изборите, но прогнозите в социологическите проучвания са мрачни - очаква се за първото и второто място да се съревновават блокът на Берлускони и Движение 5 звезди.\r\n\t \r\n\tПовечето анализатори предричат т.нар висящ парламент и очакват след изборите Ренци да опита да сключи споразумение за ляво-дясна управляваща коалиция с Берлускони.\r\n\t \r\n\t\"Мисля, че за страната и за Европа това би било по-малкото зло\", каза миналата седмица Роберто Д'Алимонте, преподавател по политология в Свободния университет за хуманитарни науки \"Гуидо Карли\", предричайки, че Италия ще намери начин \"да се измъкне някак си\".\r\n\t \r\n\tНо ако ДП продължи да губи подкрепа, тази коалиция може и да няма достатъчно мнозинство - а тогава Ренци ще бъде изправен пред заплахата да бъде отстранен от управлението на партията си и да трябва да си помисли как нещата за него се развиха толкова бързо и по толкова лош начин.", "date": "2018.02.19", "title": "Матео Ренци, някогашният \"разрушител\", който рискува да потъне в електорално забвение"}
{"url": "http://www.mediapool.bg/chvk-vagner-vsichko-koeto-bihte-iskali-da-znaete-za-rusiya-na-putin-news275748.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставете си, че \"Ню Йорк таймс\" публикува статия с твърдение: шефът на фирма, която организира и обслужва приеми в Белия дом, едновременно с това води малка лична война за петролно находище, контролирано от режима на Башар Асад в Сирия, с помощта частната военна компания Blackwater (към момента преименувана на Academi)? Аз се опитах и не можах.\r\n\t\r\n\tИма предположения, че именно това се е случило в Сирия. Ако се вярва на серия разследвания на ,  се е заинтересувал от петролното поле в района на Дейр аз Зур, което е контролирано от кюрдите и сирийската опозиция. Бойци от Частна военна компания \"Вагнер\" (ЧВК Вагнер) са се отправили да го отнемат от сегашните му стопани, но внезапно се оказали под силен обстрел от страна на американците. Пригожин опровергава това, но останаха маса необяснени факти плюс заплахи, които незабавно започнаха да бъдат отправяни към автора на материала – журналиста Денис Коротков.\r\n\tВ тази незавърешена история, като във \"Вишнева градина\" на Чехов, е цялата съвременна Русия – плътна сива зона, в която никой никога в нищо не може да бъде уверен. Впрочем, има и константа – властите, както винаги, демонстрират своята основна черта – некомпетентност.\r\n\t\n\n\r\n\tНе може прессекретарят на президента да  присъствието на руски граждани в Дейр аз Зур, а два дни по-късно прессекретарят на външното министерство да го . Невъзможно е да се предприеме атака срещу позиции, защитавани от въоръжените сили на свръхдържава номер едно, и да се очаква, че това ще се размине без последствия. Не бива да се подкопават по този начин останките от доверие между Русия и САЩ, но главното е – в името на какво?\r\n\tРаботещите за ЧВК са като наемници: те не носят отличителни знаци, воюват за пари и, ако се вярва на \"Фонтанка\", решават въпроси, имащи, меко казано, далечно отношение към борбата с \"Ислямска държава\". Но в същото време те са и като военнослужещи, които се евакуират с военен транспорт и се лекуват в болници на министерството на отбраната. Тоест, с парите на данъкоплатците.\r\n\tПо време на войната в Ирак имаше частни военни компании, сключили договори с Пентагона. Американското правителство съвършено открито харчеше парите на своите граждани, за да понижи риска за професионалните военни и да компенсира недостига на военнослужещи в крайно сложни обстоятелства.\r\n\tВ Русия наемничеството (все още) официално се смята за углавно престъпление. Наемниците обаче се ползват с покровителството на Кремъл и министерството на отбраната. Едновременно с това те нямат никакви официални гаранции за себе си и своите семейства, за разлика от колегите си от други държави.\r\n\tЗа Кремъл (както навремето и за Вашингтон) това е удобен начин да се намали риска за военните в Сирия, които на два път бяха \"извеждани\" от там. Но тук има и чисто руска специфика.\r\n\t\r\n\tБойците от ЧВК са особен тип хора. Техните истории, ако се съди по интервютата на вдовиците им, са много типични. От една страна, те живеят в дълбоката провинция, \"пари няма\", \"не зная къде е бил\". От друга страна, знаят всичко: воювал е в Донбас и въобще, \"харесва му да се сражава\", получи орден в \"ЛГН\" и \"ДНР\" (двете самопровъзгласили се проруски сепаратистки републики в Източна Украйна -бел.ред.) и \"беше уважаван човек\". И стандартното:\"Аз го умолявах да остане, но той все пак замина\".\r\n\tРуските доброволци, воюващи на страната на сърбите в Босна през 1990-те години, изглеждаха ексцентрици. Днес в Русия има цяла наемническа индустрия. Това е голям сенчест бизнес с участието на държавата. Тази индустрия обезпечава своего рода социален лифт, а освен това дава смисъл на живота на определен тип мъже от депресивните райони.\r\n\tВ същото време за руските власти е много важно плътно да контролират и да държат тези хора по-далеч от страната, особено ветераните от необявената война с Украйна. Много от тях воюват не само за пари, но и за идеята си за велика и могъща Русия. Те смятат Путин за \"слабак\", който се е отказал да завоюва цялата Украйна и въобще, твърде много се церемони както със Запада, така и с вътрешните врагове. За Кремъл такъв контингент в Русия е напълно ненужен – той е неуправляем и непредсказуем.\r\n\tЗатова пък той се оказа с много защитници, при това съвсем неочаквани. Опозиционната интелигенция се хвърли да защитава в социалните мрежи \"жертвите на режима на Путин\".\r\n\t\"Помислете, да живееш в Асбест и да получаваш 18-20 хиляди рубли! Разбира се, те отиват на война!\". Това пишат хора, които сами никога не биха направили такъв избор. Те също така разобличават безсърдечието и \"либертарианския фундаментализъм\" на онези, които се осмеляват да мислят, че наемниците сами избират съдбата си.\r\n\t\r\n\tГоспода, събудете се! Не повтаряйте грешките на чеховските интелектуалци, безкрайно и мъчително страдащи за \"народа\", а след това оказали се негова първа жертва през 1917 година.\r\n\tПърво, народът не търси вашето съчувствие. Второ, представата за \"простите хора\" като морални инвалиди, неспособни да направят избор между бедност и убийство под наем, унижава същите тези съграждани, на които съчувствате.\r\n\tМного хора могат и правят този избор – наемат се да работят на север, преместват се в друг район, минават в сенчестия бизнес като нелегални работници. В края на краищата, отиват в същата тази армия с контракт – ако здравето им позволява.\r\n\tВсички разбират всичко, включително жените и вдовиците – прочетете интервютата им.\r\n\tТрето, във всяка страна е пълно с хора, които обичат да воюват и много бойци от частните военни компании биха се отправили към Донецк или Сирия дори при далеч по-благоприятни обстоятелства. В края на краищата, наемник – това е вид професия, дори със свой специфичен кодекс на честта.\r\n\tБездарна власт, лукави поданици, инфантилна интелигенция...Остава да се перефразира същият този Чехов: \"Цялата Русия е наша детска градина\". Само дето оръжието не е за игра.", "date": "2018.02.19", "title": "ЧВК \"Вагнер\" – всичко, което бихте искали да знаете за Русия на Путин"}
{"url": "http://www.mediapool.bg/valeri-simeonov-gazprom-sabotira-opitite-za-dobiv-na-neft-i-gaz-v-bulgaria-news275751.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуската държавна компания \"Газпром\", от която България е почти 100% зависима за вноса на природен газ, саботира опитите на страната ни за собствен добив на петрол и газ. Това обяви вицепремиерът по икономическата политика Валери Симеонов и запита индиректно колегата си \"патриот\" и силов вицепремиер Красимир Каракачанов защо българските служби не правят нищо по въпроса.\r\n\t\"Аз съм бил на конгреса на ЮКИП на Найджъл Фараж във Великобритания, точно на годишната конференция, където бяха изложени факти за намесата на Русия директно през \"Газпром\" в саботирането на опитите за добив на собствен нефт и газ, което става в България. България защо няма собствен нефт и газ?! Това, което стана в Генерал Тошево например - директно \"Газпром\" се намеси през няколко паравоенни организации, които се изсипаха в Генерал Тошево и симулираха масов протест. Включително имам подозрение за тези бавни темпове, с които се проучва находището при \"Хан Аспарух\", \"Силистар\", едни забавяния, едни полугодишни спирания, имам силни съмнения, че и там има влияние на руски икономически интереси\", каза Симеонов в понеделник пред телевизия Европа.\r\n\tНа въпрос защо службите за сигурност не са излезли с оценка за руската намеса, Симеонов отговори, че този въпрос трябва да бъде отправен към Красимир Каракачанов, който отговаря за сигурността.\r\n\tВалери Симеонов е първият представител на властта, който признава на глас за дирижирана от Русия кампания срещу енергийната независимост на България.\r\n\tТова е и най-сериозният разнобой в ОП, съобщаван досега от Симеонов, който от известно време говори открито за конфликта си с лидера на ВМРО Каракачанов.\n\n\r\n\tСимеонов предупреди в понеделник за възможен крах на националистическото обединение. \"Никой не може да гарантира, че на следващите избори ще се явим в коалиция, особено в тази ситуация, при това напрежение, което се натрупа през последните 4-5 месеца по-скоро няма да се явим заедно на следващите избори\", каза той пред телевизия Европа.\r\n\tОт обясненията му стана ясно, че напрежението се дължи основно на агресивната медийна политика на ВМРО, както и на това, че шефът на парламентарната група на \"Обединени патриоти\" Волен Сидеров, лидер на \"Атака\", не предприема нищо по въпроса.\r\n\tМежду трите партии винаги е имало търкания, а в миналия парламент, когато НФСБ и ВМРО бяха в отделна група, депутатите на Валери Симеонов и Волен Сидеров бяха във вечна кавга. Трите националистически партии се обединиха зад президентската кандидатура на Каракачанов през есента на 2016 г., след което се явиха заедно на предсрочните парламентарни избори през март 2017 г. и станаха трета парламентарна сила.\r\n\tОще при преговорите за съставяне на правителство с ГЕРБ обаче се заговори, че националистите са пред разпад, но очевидно участието във властта се оказа добра спойка и месеци наред лидерите на трите партии демонстрираха солидарност помежду си, когато някой от тях бе атакуван. Най- прилежен в тройката е бившият клиент на прокуратурата Волен Сидеров, който тотално прекрати агресията и театралните си изцепки.\r\n\tТова, което се случи зад кадър е, че \"Атака\" открито вкара в управлението кадри, свързани с ДПС и Делян Пеевски, а Каракачанов прокарва същите интереси, но по-прикрито. Валери Симеонов кара по своя волна програма и политическият му дневен ред често се разминава както с този на премиера Бойко Борисов, така и на правителството.\r\n\tОнова, което накара Валери Симеонов да атакува от упор Каракачанов, бе предложението на ВМРО да се направи референдум за гей браковете, което според лидера на НФСБ е  и прахосване на бюджетни пари. Каракачанов смъмри задочно Симеонов, че трябвало първо да го пита, преди .\r\n\tИ така вече трета седмица \"патриотите\" се \"плющят\" по медиите, като Валери Симеонов не спира да повтаря, че нямат идейни противоречия с Каракачанов.\r\n\tСпоред него агресивната медийна политика на ВМРО е ход за гарантиране на по-добро представяне на изборите.\r\n\t\"Когато си представяш своите хора от парламентарната група и впоследствие по избирателни райони тези хора ще бъдат по-познати. Ситуацията в момента е изцяло в полза на ВМРО от гледна точка на тяхното хиперактивно, да не кажа истерично присъствие в медиите от сутрин до вечер. Постоянно всички постижения или пък действия на \"Обединени патриоти\" се представят едва ли не през призмата на това, че това са постижения на ВМРО, представят се едностранно\", разясни лидерът на НФСБ.\r\n\tСимеонов разкри, че атмосферата в парламентарната група е лоша и диалогът е нарушен, като четвърта седмица не се е провеждало заседание на парламентарната група.\r\n\t\"На всички ни се иска да имаме по-нормална среда, по-нормална обстановка, едно взаимно уважение, което за съжаление го няма вече. Така че аз няма как да не взема мерки. Не може една парламентарна група от 27 човека да бъде разделена на три части. Не знам дали знаете, но вече четвърти пореден път няма заседание на групата, което се извършва всеки вторник\", допълни той.", "date": "2018.02.19", "title": "Валери Симеонов: \"Газпром\" саботира опитите за добив на нефт и газ в България"}
{"url": "http://www.mediapool.bg/es-ochakva-stranite-ot-zapadnite-balkani-da-rabotyat-za-pomirenie-i-reformi-news275752.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия изрази очакване страните от Западните Балкани да насочат усилията си в изпълнението на програмите си за реформи, за да напреднат по пътя към ЕС.\r\n\t \r\n\tЕС подкрепя принципа за помирение на Западните Балкани. Европейският съвет изрази подкрепата си за ясна европейска перспектива за региона. Ще продължим да работим с тези държави на двустранна основа за по-ефективно регионално сътрудничество, заяви говорител на комисията, цитиран от БТА.\r\n\t \r\n\tИзявления, които биха могли да бъдат възприети като политическа намеса в съседни страни, не помагат за установяването на добросъседски отношения, добави говорителят по повод коментари на албанския премиер Еди Рама.\n\n\r\n\t \r\n\tЕС очаква изграждането на добри и трайни отношения със съседите, както и съсредоточаването в собствените програми за реформи, за да напреднат страните от региона по пътя към ЕС, добави говорителят.\r\n\t \r\n\tПо-рано Рама допусна възможността някога Косово и Албания да имат \"общ президент като израз на национално единство\". Той отбеляза, че двете страни вече разполагат с общи посолства и дипломатически представителства.", "date": "2018.02.19", "title": "ЕС очаква страните от Западните Балкани да работят за помирение и реформи"}
{"url": "http://www.mediapool.bg/izdrazhkata-na-chetirichlenno-semeistvo-e-narasnala-na-2325-leva-news275750.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа нормален живот на четиричленно домакинство - двама възрастни и две деца, са необходими 2325 лева на месец, според данните на Института за синдикални и социални изследвания (ИССС) на КНСБ за четвъртото тримесечие на миналата година. Това съобщиха в понеделник лидерът на КНСБ Пламен Димитров и директорът на института Любен Томев.\r\n\tСумата е необходима за покриване на основните нужди от храна, поддържане на жилището, здравеопазване, образование, транспорт и почивка спрямо средните български стандарти.\r\n\tЗа сравнение, през  необходимата сума за издръжка на четиричленно домакинство е била 2301 лева на месец.\r\n\tАко работната заплата е единственият източник на доходи, то нейният нетен размер не трябва да бъде по-нисък от 1 163 лева за всеки от двамата родители (бруто 1489 лева). За декември нетният размер на средната работна заплата е 876 лева, което означава, че изостава с около 25% от необходимите средни стойности за издръжка, посочиха от КНСБ.\r\n\tНеобходимите средства за издръжка на живота на четиричленно домакинство в София са 3023.64 лв, а средно на човек от този тип домакинство са необходими 755.91 лева, което надхвърля средните за страната стойности с 30 на сто.\n\n\r\n\tЗа всеки от двамата родители на семейство, живеещо в София, средната работна заплата не трябва да бъде по-ниска от 1512 лева, за да се осигурят необходимите средства за нормален живот в столицата.\r\n\tОфициалните данни за трудовите възнаграждения в София за четвъртото тримесечие на 2017 година отчитат нетна средна работна заплата от 1 151 лева (бруто 1476 лева), която е с близо 24% по-ниска от необходимата заплата за издръжка на живота.\r\n\tВ края на годината издръжката на живот отчита слаб тримесечен ръст от 1 на сто, а на годишна база до 3.3 на сто. Основен принос за повишението на издръжката имат хранителните стоки с ръст от 3.9% на годишна база, при нехранителните ръстът е 1,1 на сто. За последните десет години нарастването на издръжката на живот е с 22.7 на сто.\r\n\tСпоред данните на синдиката за последните години разликата в доходите на най-бедните и най-богатите се е увеличила драстично - от 6.1 пъти през 2012 година до 7.7 пъти през 2016 г. - най-високата разлика за страна от ЕС.\r\n\tДанните за подоходното разпределение показват, че 27.1% от домакинствата са с общ доход на човек до 314 лева, колкото е линията на бедност, или близо 1.95 милиона души. 45.1% домакинствата са с общ доход на човек от линията на бедност до необходимите средства за живот (или около 3.25 милиона души), а 27.8% от домакинствата са с общ доход на човек над издръжката на живот, което е около 2 млн. души.\r\n\tИма неравенство и в спестяванията на българите. От КНСБ цитираха изследване на социологическа агенция \"Тренд\", според което около 70% от българите не разполагат с банкови депозити и не спестяват.\r\n\tДепозитите до 1000 лева са 64% от всички депозити на домакинствата според данни на БНБ от декември 2017 г.. Броят на депозитите до 1000 лева намалява със 7.2 на сто, а най-голям ръст бележат тези между 200 и 500 хиляди лева.", "date": "2018.02.19", "title": "Издръжката на четиричленно семейство е нараснала на 2325 лева"}
{"url": "http://www.mediapool.bg/vas-potvardi-chetvart-milion-globa-za-reklama-s-grigor-dimitrov-i-tsveti-pironkova-news275757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВърховният административен съд е потвърдил наложената през 2014 г. на производителя на бисквитите \"Белвита\" почти половин милион лева глоба за използване на снимки на известните български тенисисти Григор Димитров и Цветана Пиронкова без тяхното знание в своеобразна фейсбук реклама.\r\n\tСпоред окончателното решение на съда \"Монделийз България Холдинг\" трябва да плати определената й санкция от 236 431 лв. за заблуждаваща реклама.\r\n\tНаказанието е за това, че през 2014 г. във фейсбук страницата си \"Монделийз България Холдинг\" АД е публикувало снимки на Григор Димитров и Цветана Пиронкова, върху които е поставено логото \"belVita Добро утро!\", изобразяващо неговата търговска марка бисквити.\r\n\tДвамата тенисисти не са били ангажирани като рекламни лица, не са давали съгласието си да бъдат използвани по този начин техните снимки и не са били уведомявани за това. Слагайки обаче логото си върху фотографиите, компанията създава у потребители впечатление, че Димитров и Пиронкова промотират, препоръчват и харесват продукта.\r\n\tВАС приема мотивите на антимонополния орган и потвърждава, че поставянето на търговската марка на бисквитите върху снимките на спортистите превръща последните в рекламни материали. Макар да няма фактическо твърдение за подкрепа от страна на Димитров и Пиронкова на продуктите \"belVita\", е налице възможност потребителят да бъде заблуден или поне у него да се създаде представа, че двамата рекламират продукта и това да го подведе в пазарното му поведение.", "date": "2018.02.19", "title": "ВАС потвърди четвърт милион глоба за реклама с Григор Димитров и Цвети Пиронкова"}
{"url": "http://www.mediapool.bg/yunker-obsadil-s-turskiya-premier-predstoyashtata-sreshta-es-turtsiya-vav-varna-news275753.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредседателят на Европейската комисия Жан-Клод Юнкер е обсъдил с турския премиер Бинали Йълдъръм предстоящата в края на март във Варна среща ЕС - Турция. Това съобщи на пресконференция в Брюксел говорител на комисията.\r\n\t \r\n\tТой отбеляза, че Юнкер и Йълдъръм са разговаряли в кулоарите на конференцията в Мюнхен по сигурността. Попитан дали напрежението покрай морските проучвания за добив на газ в района на Кипър може да доведе до отмяна на срещата във Варна, говорителят отговори отрицателно.\r\n\t \r\n\tВ района на икономическата зона на Република Кипър турски бойни кораби пречат на италиански частен плавателен съд да проучи възможностите за добив на газ. Турция настоява проучванията да зачитат правата на кипърските турци върху природните ресурси край острова.\n\n\r\n\t \r\n\tМиналата седмица Турция освободи задържания германско-турски журналист Дениз Юджел. ЕК отрече това да е било условие срещата във Варна да се състои. През януари в София Юнкер призова за освобождаването на журналистите, задържани в Турция. Тогава той постави въпроса като условие за подобряване на диалога между Анкара и ЕС.", "date": "2018.02.19", "title": "Юнкер обсъдил с турския премиер предстоящата среща ЕС-Турция във Варна"}
{"url": "http://www.mediapool.bg/oblekcheniya-za-investitori-i-obshtini-pri-izgotvyane-na-ustroistveni-planove-news275759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИнвеститорите и общините да бъдат облекчени при изработването или изменението на подробните устройствени планове (ПУП) на свои проекти. Това предлагат \"Обединените патриоти\" с промени в Закона за устройство на територията, внесени в .\r\n\tИзмененията предвиждат занапред кметът, областният управител или регионалният министър да съгласуват заданията за устройствените планове с ВиК-то, енергото, топлофикацията или газификационното дружество на територията, за която се отнася проектът.\r\n\tСега това се прави от инвеститорите. Нещо повече - те плащат на експлоатационните дружества такси, за да получат информация за точките за присъединяване към мрежата.\r\n\t\"Патриотите\" предлагат експлоатационни дружества вече да предоставят тази информация безплатно в 14-дневен срок от поискването й или да възразят срещу направеното искане.\r\n\tЦелта е намаляване на административната и финансова тежест в процесите на устройственото планиране, инвестиционното проектиране и разрешаване на строителството, както и ускоряване на процеса. В момента съгласуването на заданията с всяка фирма поотделно отнема значително време.\n\n\r\n\tСъщо така при подаване на заявленията за издаване на визи за проектиране в тях трябва да се описва инвестиционното намерение и да се посочат необходимите за проектирането и за присъединяването към мрежите на техническата инфраструктура изходни данни, предлагат вносителите, начело на които е Искрен Веселинов, председател на парламентарната комисията по регионална политика и заместник-председател на парламентарната група \"Обединени патриоти\".\r\n\tОбразецът на заявлението за издаване на визи за проектиране се утвърждава от министъра на регионалното развитие и благоустройството, предвиждат още промените. Това се прави с цел унифициране на документацията.\r\n\tВъв визите за проектиране освен досегашните данни ще се включват и предоставените от експлоатационните дружества изходни данни и условия за присъединяване към мрежите на техническата инфраструктура.\r\n\tПредлага се изходните данни и условията за присъединяване да съдържат техническите параметри и изискванията на съответното дружество към съоръженията в присъединявания обект, схема с посочване на начина и мястото на присъединяване, необходимите сервитутни зони на съоръженията за присъединяване, възможните срокове за присъединяване, както и други данни, определени в съответните наредби по Закона за устройство на територията и Закона за енергетиката.\r\n\tПредвидено е визите за проектиране да са основание за сключване на договори с експлоатационните дружества за временно водоснабдяване на строителната площадка по време на изпълнение на строителството, както и за временно електроснабдяване на строителния обект, когато в имота няма ток.\r\n\tПредлага се още експлоатационните дружества да не могат да поставят нови утежняващи условия на възложителя.\r\n\tСега възложителите на устройствени планове – държавни и местни органи, физически или юридически лица заплащат на експлоатационните дружества за предоставяне на информацията, необходима за изготвянето на съответните планове.\r\n\tПо подобен начин стои и въпросът, когато се искат необходимите изходни данни и условията за присъединяване при изготвянето на инвестиционни проекти. На практика лицата заплащат предварително, за да получат необходимата информация как да станат клиенти на съответните дружества – за проучване на възможностите за присъединяване, за предоставяне на данни, за сключване на предварителни договори, за съгласуване на проектите и за окончателното присъединяване към съответните мрежи, посочват от \"Обединени патриоти\".", "date": "2018.02.19", "title": "Облекчения за инвеститори и общини при изготвяне на устройствени планове"}
{"url": "http://www.mediapool.bg/shefat-na-latviyskata-tsentralna-banka-e-otstranen-zaradi-podkup-news275754.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАрестуваният през уикенда за подкуп управител на централната банка на Латвия Илмарс Римшевичс ще бъде отстранен от заеманата длъжност, съобщи след извънредно заседание на кабинета министър-председателят на страната Марис Кучинскис.\r\n\t\"Днес на гуверньора на Латвийската банка ще бъде взета мярка за неотклонение. Това ще означава най-малко забрана за заемане на длъжността\", каза премиерът.\r\n\tКучинскис каза, че започнатото от Бюрото за борба с корупцията разследване, в рамките на което беше задържан гуверньорът, не е свързано с латвийската банка ABLV или други финансови институции.\r\n\tВ събота латвийската телевизия съобщи, че Бюрото за борба с корупцията е извършило , докато той беше в чужбина. В събота вечерта Римшевичс се върна в Латвия и отиде заедно с адвокат в бюрото, където остана до рано сутринта, след което беше отведен за продължаване на следствените действия.\r\n\tБанкерът смята задържането си за незаконно и към момента не е привлечен под отговорност.\n\n\r\n\tВ понеделник началникът на Бюрото за борба с корупцията Екабс Страуме съобщи на пресконференция, че Римшевичс е .\r\n\tПо-рано бюрото съобщи, че проверява информацията, оповестена миналата седмица от Мрежата за борба с финансовите престъпления на министерството на финансите на САЩ, че банка ABLV участвала в пране на пари и подкрепа на тероризма.\r\n\tСпоред Вашингтон банката е участвала в сделки с организации от черния списък на ООН за закупуване или износ на балистични ракети за КНДР. ABLV е обвинена и в обслужване на сметките на корумпирани лица.\r\n\tЗасега обаче официалната версия е, че няма връзка между сигнала на Вашингтон за пране на пари чрез ABLV и ареста на гуверньора на централната банка.\r\n\tМеждувременно, в понеделник , чийто финансово положение се влоши, след като Вашингтон я обвини в пране на пари.\r\n\t\"Временно и до второ нареждане, е в сила забрана на всички плащания на банка ABLV (Ей Би Ел Ви) по финансовите й пасиви\", обяви ЕЦБ.\r\n\tЗа пръв път ЕЦБ използва правомощията си за налагане на мораториум, откакто пое надзора върху банковите задължения в еврозоната през 2014.\r\n\tАмериканското министерство на финансите миналата седмица посочи ABLV като \"институция, предизвикваща най-голяма загриженост относно пране на пари\" и я обвини във .\r\n\tФинансовото състояние на ABLV, което досега беше стабилно, бързо се влоши, откакто достъпът й до финансовата система беше прекъснат и дори заплашва оцеляването на банката.\r\n\tВ края на септември 2017 балансът на банката възлизаше на около 3.6 млрд. евро, с 1 млрд. евро заеми и 2.7 млрд. депозити.\r\n\tСамо два дни преди мораториума на ЕЦБ латвийският надзорник FCMC излезе със съобщение, че капиталовите и ликвидните показатели – ключови индикатори за финансовото състояние на банката, са в добра форма.\r\n\tABLV поиска от Латвийската централна банка заем от 480 млн. евро срещу част от наличните й ценни книжа.\r\n\tЛатвийският финансов министър Дана Рейзниеце-Озола коментира, че последните събития в банковия сектор не са белег на криза във финансовата система на страната, а са по-скоро криза на репутацията на финансовия сектор.", "date": "2018.02.19", "title": "Шефът на латвийската централна банка е отстранен заради подкуп"}
{"url": "http://www.mediapool.bg/dabg-iska-pregovori-s-partii-partnyori-za-svalyane-na-pravitelstvoto-news275760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФормацията на бившия правосъден министър Христо Иванов \"Да, България“ ще покани партиите от демократичната общност, с които взаимодейства в последните месеци, за \"формиране на политически съюз, който да се бори с всички демократични средства за предизвикване на предсрочни парламентарни избори и налагане на демократична управленска алтернатива“. Това става ясно от резолюция на националния съвет на ДаБГ, публикувана в понеделник. \r\n\tПоканите ще преговори ще бъдат изпратени до ДСБ, Зелените, ДЕОС и БЗНС.\r\n\tОт ДаБГ отчитат, че заедно с партиите, които от лятото насам си партнират, са формирали и изградили общи позиции по всички ключови ценности на демокрацията и върховенството на закона, включително неприкосновеността на частната собственост, свободното предприемачество, свободата на словото и медиите, гражданските права и свободи и отричането на тоталитарното минало. В позицията си партията отбелязва, че заедно с ДСБ, Зелените, ДЕОС и БЗНС са заявили и отстоявали последователна опозиционност по отношение на корупционния модел на управление и пленяване на българската държавност, олицетворяван в момента от правителството на ГЕРБ и ПФ, управляващо в негласна коалиция с ДПС, и подпомагано от фасадната опозиция БСП.\r\n\tВ позицията на ДаБГ е записана и отрицателна оценка, дадена от формациите в демократичната общност за провала на Реформаторския блок да наложи реформистки дневен ред в управлението на страната.", "date": "2018.02.19", "title": "ДаБГ иска преговори с партии партньори за сваляне на правителството"}
{"url": "http://www.mediapool.bg/edin-lichen-spomen-za-levski-news275761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВсичко три пъти съм се срещал и виждал с великия и самоотвержен апостол.\r\n\tПървия път се видяхме в родния ми градец Етрополе, гдето Васил Левски, заедно със свещеника Георги Тутмаников от село Джурово, дойде да открие частен Български революционен комитет. Това беше през 1870 г. Тука той прекара два деня.\r\n\tВторото ми свиждане с Левски стана пак в Етрополе през 1871 г.\r\n\tА третото ми и последно свиждане с него стана през 1872 г. в Букурещ, дето, в качеството си на представители на частните Б.Р.К. из Българско и Влашко, бяхме отишли на общо събрание за изработване устава на революционните комитети.\r\n\tТогава другарувах там с Левски почти през цял месец май.\n\n\r\n\tАз няма да разказвам за първото и за последното си свиждане с Левски, макар и да имам много нещо да кажа и за едното, и за другото. Ще разправя тук само за втората си среща с Апостола, която стана при едни необикновени обстоятелства.\r\n\tПрез 1871 г. Левски беше предприел да обиколи създадените от него революционни комитети с цел да ги прегледа и ревизира. С тая ревизия той имаше предвид да премахне забелязаните случайни слабости в съществующите комитети и като даде комуто трябва нужните бележки и наставления, да укрепи още повече коментарите, та по такъв начин да могат по-успешно да постигнат своята цел.\r\n\tС таквази цел един ден през месец юни 1871 г. Васил Левски най-неочаквано посети и нашия градец и ми стана гост при една изключителна обстановка.\r\n\tБидейки добре познат и в приятелски отношения с орханийския каймакамин и с етрополския мюдюрин, аз бях ги поканил у дома на обяд.\r\n\tНещо един час преди пладне поканените гости дойдоха. Аз ги посрещнах и отведох в хубавата си, потънала в миризливи и разкошни цветя градина. Тук на една четвъртита равнина, постлана с дребни камъчета и посипана с пясък, беше поставена маса, заобиколена с пет марсилски столове, тогавашна богата по нашенско покъщнина.\r\n\tРавнината се обграждаше от лехи и други малки фигури, върху които буйно бяха израснали и цъфнали различни цветя, от които някои съставяха рядкост в етрополските градини. Край южната леха на градината чучуркаше бистра и студена вода, която разхлаждаше и растителността, и посетителите ѝ. На всеки от четирите градински ъгъла и по средата на лехите се издигаха натоварени с разни овощия зеленолистни дървета, през чиято сянка излека се промичаха слънчевите лъчи и правеха умерена юнската топлина за всичко, що се намираше в градината. Това по-скоро беше голяма беседка, отколкото градина.\r\n\t    \r\n\t\r\n\tНа масата бе сложен бял медник със студена вода, в която беше натопена бутилка с мастика, побеляла от изстудяването като прясно мляко, една гарафа със студена вода, чаши за ракия и вода, една тютюница и две блюда със салата. Обстановка, както виждате, приготвена специално за турския \"кеф\", та кажи го и за мнозина българи – чираци на тогавашната турска цивилизация, които биха поточили лиги, за да си пийнат.\r\n\tКато поразгледаха градината, гостите насядаха около масата, бързо-бързо отговориха на запитванията ми за живо-здраво, според обичая, и захванаха да пият мастика. Изключение направи наибинът, който каза, че като духовно лице не употребява пиене. Той се задоволи да изпие две-три горчиви кафета, догдето ние, останалите, се давехме с мастиката. Дори и тютюн той не пушеше с цигари, та заптието, което придружаваше гостите по мое поискване, донесе един дълъг чибук с кехлибарено маме, каквито се намираха у дома още от баща ми.\r\n\tПо едно време, когато вече наближаваше да се свърши \"кефът\" с мастиката, набожният наибин пожела да направи една от петте си дневни молитви (беше намаз вактъ) и ме помоли да му покажа чисто място. Отведох го в гостенската си стая, чиито прозорци гледаха към юг, тъкмо в точката, срещу която мохамеданите имат обичай да извършват молитвите си. Но представете си моето учудване и моето положение, когато в същата гостенска стая, дето отведох наибина, аз заварих Левски!\r\n\tТой беше дошъл у дома след гостите ми през голямата порта откъм Малкия пазар (дворът ми имаше две противоположни една на друга порти) и незабележимо от нас беше се вмъкнал в стаята. Аз го заварих седнал на миндера откъм задната страна, в ръка да държи един брой от българския революционен вестник \"Свобода\", а други броеве от истия вестник, които носеше за раздаване на комитетите, натрупал край себе си, на миндера.\r\n\t  \r\n\tНаибинът го поздрави мълчешком, с едно ръкомахане и го отмина, а аз останах като вдървен и почти без съзнание. Обаче неустрашимият Левски, който бе останал зад гърба на наибина, ми направи успокоителен знак, с който ми даде да разбера, че трябва да си гледам гостите и да не се страхувам. За да скрия смущението си, аз дръпнах на бърза ръка едно ново килимче, постлах го и наибинът коленичи да се моли. Левски тогаз по-охотно ми даде втори знак – с пръст на устата и с един пронизващ поглед – да мълча и без смущение да отида при гостите си.\r\n\tТака насърчен аз отидох при гостите, почерпих ги още по една мастика и по тяхно желание се разпоредих да се сложи обяда, който се състоеше от кокоша чорба, печено агне, пилаф и най-сетне халва – обяд чисто по турски, само че липсваше баница. Тъкмо преди да почнем да обядваме дойде и наибинът, който си бе свръшил молитвата.\r\n\tКато седна, той ми рече:\r\n\t– Даскал ефенди, там в стаята видях един челебия. Защо не го поканиш тук – хем да се нагости, хем мохабетът ще бъде по-весел.\r\n\t– Тоз челебия, ефенди, е едно даскалче от Тетевен. Щях да го поканя, но си помислих, че като не знае нито думица по турски и сам ще се утесни, па и нас повече ще отегчи, отколкото да ни развесели мохабета – отговорих аз.\r\n\t– Така, така, даскал ефенди, това даскалче не ни е нам акранин и познайник. По-добре ние да си бъдем биз-бизе (по нашему) – каза каймакаминът и потегли въз лактите ръкавите си, за да се готви да обядва.\r\n\t– Тодор ефенди добре си знае работата – добави етрополският мюдюрин, като взе и той да си оттегля ръкавите.\r\n\tАз казах на заптието, та донесе вода да си умием ръцете, след което се започна обядът, с чието писание не искам да отегчавам и без това отегчения читател. Ще кажа само, че обядът заедно с кафето, което последва, се продължи до три часа и половина. След това моите доволни гости си тръгнаха; каймакаминът изяви желание преди да отпътува на другия ден за Орхание, да се видим в конака при нашия мюдюрин Хасан ага.\r\n\t– Това ми е дълг – му казах аз – и без покана ще ви посетя, стига да не ви причини обезпокоение.\r\n\t– Напротив, за мене ще е чест и удоволствие да бъда с вас интимен приятел, толкоз повече, че аз съм като на заточение в тази просташка кааза, гдето рядко намирам хора, с които да се разбера – говореше царигражданинът каймакамин, като отивахме към портата, за да го изпроводя.\r\n\tБлагодарих на каймакамина за тая му любезност, поспрях на портата, за да изгледам гостите, доде станат невидми в улицата, която закривя към изток и веднага се затекох към Левски.\r\n\tДомашните ми го бяха вече нагостили отделно. Той весело ме посрещна с думите:\r\n\t– Да не го считаш за комплимент, ама ти, бае Пеев, много ми хареса днес: де да си имаме повече като тебе комитетски членове, вярвай, чудеса биха направили нашите комитети! Както видях с очите си, ти си в състояние и от обесение да отървеш някой обвинен комитетски член с това си приятелство.\r\n\t– Най-добре е да се пазим да не се стига до обесение – отговорих – като добавих, че не е безполезно и да се води приятелство с турските големци. – Но да оставим това настрана – подех аз – ами я ми кажи ти защо ме изненада така със своето посещение, та се сбърках, че не знаех къде се намирам, когато неочаквано те видях в стаята пред наибина като лисица пред капана? Вярвай, така се смухит, че през всичкото време на гощавката не знаех къде се намирам. Добре, че гостите не забелязаха това.\r\n\t– Ами че нали аз ти дадох да разбереш, че не трябва да се смущаваш, а да си гледаш гостите? Уредихме я ние, ако и от таквиз дреболии вземем да се страхуваме… Нали се готвим да възпитаваме за решителни, безбоязнени и бързи юнаци-бунтовници? Таквиз дребни случки, напротив, трябва да ни служат за урок да прикинуваме и практически към нашата революционерска теория. Ето защо аз, ако и да ви видях в градината, нарочно се вмъкнах в стаята, за да ти покажа един малък пример от неустрашимост. Мен тая случка ми направи особено удоволствие.\r\n\t– За калените – удоволствие, а за таквиз като мене – люта треска – си признах аз откровено и отвлякох разговора върху това, което има да вършим по комитетските работи. – Трябва да бързаме – добавих – защото утре пак ще трябва да губя време с изпращане каймакамина за Орхание. Той изказа желание да се видим в етрополския конак. Има си хас наибинът, като те видя, да му е подшушнал нещо, та за това и изисква да се види утре с него…\r\n\t  \r\n\t\r\n\t– Я се остави, бае Пеев, от тез неуместни страхове и не бягай като негонения гузен: мене тука нито един от твоите гости ни на сън не ме е виждал, нито ме познава, та бъди уверен, че утре за мене няма да помисли. Ами ти се разпореди за довечера да поканиш членовете от вашия комитет да се повидим и разговорим за нашите работи, защото утре и аз тръгвам.\r\n\tРечено и свършено. Вечерта нахълтаха у дома, по двама по трима, всички членове, начело с поп Кръстя младия и Хрисанда, игуменът на манастира \"Св. Троица\".\r\n\tОт домашните по-малкият ми брат Иван отсъстваше от Етрополе, а на снаха си Иваница, от която укривах комитетската работа, казах да се прибере раничко с децата си в своята стая и да не се труди нито с посрещане, нито със слугувание на гостите, защото тази работа ще ми върши училищният слуга. Женското любопитство на снаха ми обаче беше разбрало, че това събрание е станало с цел да се годявам. И на утрото почти из цяло Етрополе се пръсна слух, че даскал Тодор тайно се годил, че годежът му скоро щял да се обяви и че сватбата му нямало да закъснее. Тоя слух беше вече обозначил и момата, за която съм сгоден. Чудното е, че ако и помисъл да нямаше за таквоз нещо, на другата 1872 г. през същия месец тоя слух се оправда: аз се сгодих за същата мома и на 17 септември се венчах за нея.\r\n\tКато се събраха всичките комитетски членове, Левски пристъпи към целта, за която бе дошъл, с една кратка, но съдържателна реч. После прегледа комитетските сметки, според които налице се оказаха у касиера Илия Правчанов около 60 лири турски.\r\n\tСекретарят Илия Д. Вълев, прелиствайки комитетската архива, докладва за сношенията на етрополския комитет с другите комитети и за разпространението на революционната идея в етрополския район.\r\n\tЗа туй последното обстоятелство се каза, че етрополският комитет се е въздържал да посвещава в тайната на комитета много членове от страх да не би в случай, че се измине много време и закъснее минутата на въстанието, да се издаде работата. Докладчикът добави, че поради това етрополският комитет, ако и да се е придържал строго о принципа да приема за свои, посветени в тайната членове само лица с изпитана и доказана преданост на комитетската цел, все пак не е занемарил и дейността си да подготви въобще населението към съчувствие и желание за народно освобождение. За тая цел, каза той, по инициатива на етрополския ч. р. комитет в Етрополе е отворено читалище, в което се привличат и граждани, незаписани за комитетски членове, пред които се държат всеки неделен и празничен ден сказки и беседи за подготвяне на народа.\r\n\tЛевски остана доволен от дейността на комитета, като насърчи членовете да работят по същия начин и нататък.\r\n\tТова е личният ми спомен за апостола Васил Левски.\r\n\t____________________________________________________________________\r\n\t*Тодор Пеев (1842-1904) е една от най-ярките фигури на Българското възраждане – просветен деец, революционер, книжовник, журналист. Роден е в семейството на знатния етрополски търговец на кожи и добитък Пейо Стоянов Инджов. Първоначално учи в Етрополе, а след това в Ловеч и София. През 1863 г. заминава за Цариград, където постъпва във Френския католически колеж. Там той усвоява писмено и говоримо френски, гръцки и турски език, успешно си служи с руски, сръбски и румънски. През 1870 г. в Етрополе се открива мъжко класно училище, където Пеев е назначен за главен учител. През есента на 1870 г. Васил Левски основава в Етрополе Местния революционен комитет. За председател е избран Тодор Пеев. През август 1872 г. той основава революционни комитети в Кюстендил, Радомир и Осоговския манастир край Крива паланка. След Арабаконашия обир, към който има отношение, заминава за Браила (1872). Работи като деловодител на Българското книжовно дружество и редактира неговия печатен орган \"Периодическо списание на Българското книжовно дружество\". Взема участие в подготовката на Старозагорското въстание (1875) и на Априлското въстание (1876). В навечерието на Априлското въстание Христо Ботев пише знаменитото си писмо до Тодор Пеев от 12 февруари 1876 г., в което се обръща към него с думите \"Драгинко Пейов!… Аз ще направя ръцете си на чукове, кожата си на тъпан и главата си на бомба, пък ще изляза на борба със стихиите!”. След 1878 г. заема редица важни административни длъжности. Разочарован от следосвобожденската действителност се самоубива на 26 юли 1904 г. в София. Личният му спомен за Левски е публикуван в: \"Сборниче Васил Левски. За спомен на 25-тата годишнина от смъртта на Левски\", София, 1898, с. 143-151.", "date": "2018.02.19", "title": "Един личен спомен за Левски"}
{"url": "http://www.mediapool.bg/spored-kzd-koshlukov-bil-zhertva-na-ezika-na-omrazata-news275758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКомисията за защита от дискриминация наблюдава ескалация на езика на омразата, като според нея една от жертвите е програмният директор на БНТ1 Емил Кошлуков. Това става ясно от позиция,  на институцията.\r\n\tОсвен показалия среден пръст в ефир водещ, засегнат от езика на омразата се оказва и Светия синод. Комисията констатира \"атаки, целящи да обидят, унизят и засегнат достойнството на личности, които изразяват мнение и отстояват определена позиция в обществото\".\r\n\t\"Във връзка с Истанбулската конвенция обект на нападки от такова естество станаха редица общественици, политици и дори представители на Светия синод. Без значение дали изразяват позиция \"ЗА\" или \"ПРОТИВ\" Конвенцията, различни представители на обществеността са обект на груби нападки и критики заради изразената им принципна позиция по този въпрос\", се казва в становището на КЗД.\r\n\t\"Особено остра е реакцията, включително с включване на физическа разправа и посегателство срещу представители на неправителствени организации, които имат феминистки и правозащитен характер. Друг актуален пример за прекрачване на границите на демократичната дискусия и легитимната публична критика са появилите се, особено в социалните мрежи, ad hominem атаки с обидно и унизяващо достойнството съдържание, от страна на определени политически групи и среди срещу личността на програмния директор на БНТ заради изразено от него мнение за състоянието и бъдещето на обществената медия\", продължава институцията.\r\n\tКЗД пропуска факта, че срещу Кошлуков имаше организиран протест не защото той сподели свои виждания за БНТ, а защото показа среден пръст в ефира на обществената медия.\n\n\r\n\t\"В горепосочените примери легитимните обществени дебати и спорове около дадени позиции се изместват и отиват в посока на личностни нападки, език на омразата и крайности. С това се измества фокусът на разговора и той от дебат по важни за обществото теми (Истанбулска конвенция, БНТ и др.) се трансформира в агресивни персонални нападки срещу хора заради личността им и позициите им, които създават враждебна, застрашителна среда и нарушават правата им. А проблематиката на правата на човека и тяхната защита съставлява една от най-значимите теми на политическата реч за демократичните общества и правовата държава. Затова особено важно е хората, като част от това общество, да осъзнаят, че с дела и думи са отговорни за гарантирането на човешките права. Тази максима трябва да обуславя светоусещането ни всеки ден\", заключва КЗД.\r\n\tСпоред представителите на комисията \"езикът на омразата е недопустим в публичната комуникация и ескалирането на напрежение в обществото трябва да бъде избягвано\". Те призовават всички публични фигури \"да търсим заедно национално помирение, защото, както казва Ален дьо Беноа, френски философ и политолог: \"Най-големият израз на демокрация не означава нито най-голямата свобода, нито най-голямата равнопоставеност, а най-голямата степен на участие.\"\r\n\tСтановището завършва с многозначителното: \"Някъде бе казано, че \"правата на човека са като Природата, защото могат да бъдат погазени; и като дух, защото не могат да бъдат унищожени. Като времето, което е еднакво за всички – бедни и богати, стари и млади, бели и черни, високи и ниски\".\r\n\tПредседател на Комисията за защита от дискриминацията е издигнатата от ГЕРБ Ана Джумалиева. Един от членовете ѝ, чието назначаване предизвика много коментари, е Петър Кичашки, който е уличен от Комисията за защита на личните данни в злоупотреба с такива данни. Кичашки е от квотата на настоящия президент.", "date": "2018.02.19", "title": "Според КЗД Кошлуков бил жертва на езика на омразата"}
{"url": "http://www.mediapool.bg/gospodari-na-efira-vlyazoha-v-klip-na-dzhon-olivar-news275756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШоуто на Джон Оливър \"Last Week Tonight\", показа превъплащение на актьора Димитър Рачков в образа на американския президент Доналд Тръмп.\r\n\tВ сатиричен коментар, озаглавен \"Тръмп срещу света\", Оливър коментира възгледите на президента за външната политика. Грубите изказвания на Тръмп по адрес на много страни, дори континенти, както и прословутата фраза \"Първо Америка\" бяха осмяни от водещия, известен с с характерното си чувство за хумор.\r\n\tДжон Оливър коментира думите на Тръмп, че Америка вече няма да е обект на подигравки и повод за смях. За да онагледи подобаващото сериозно отношение, водещият показа кадър от скеча на Димитър Рачков, заедно с клипове от Израел, Германия, Испания, Пакистан, Тайван, Етиопия, Турция, Южна Корея и Италия.", "date": "2018.02.19", "title": "\"Господари на ефира\" влязоха в клип на Джон Оливър"}
{"url": "http://www.mediapool.bg/rekordni-prihodi-v-turizma-otchete-angelkova-news275762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРекордни приходи в туризма за 2017 г. - близо 6.9 млрд. лв., показват данните на БНБ, отчете Министерството на туризма в понеделник.\r\n\tТова е с 9.3 на сто повече спрямо предходната година, когато според ревизираните данни приходите са били над 6.3 млрд. лв.\r\n\tТова е чудесно постижение и доказва ефективността на нашите усилия да надграждаме постигнатото и да работим за устойчивото развитие на България като целогодишна дестинация, коментира министърът на туризма Николина Ангелкова.\r\n\tПосещенията на чужди туристи у нас през миналата година са били близо 8.9 млн., което е със 7.6 на сто повече от 2016 г., посочват от Министерството на туризма.\r\n\tЗа пазари като Гърция и Румъния тези визити са били по над 1 млн. Много добри резултати са постигнати и на входящи пазари като Германия, Турция и другите балкански страни, както и във Великобритания, Украйна, Молдова, Израел и Полша, отчита Ангелкова.", "date": "2018.02.19", "title": "Рекордни приходи в туризма отчете Ангелкова"}
{"url": "http://www.mediapool.bg/turtsiya-ochakva-rekordna-godina-v-turizma-news275721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tоколо 30 милиарда долара. Това каза турският (За сравнение България е посрещнала над 8 млн. туристи по данни на ресорното министерство – бел. ред.)", "date": "2018.02.19", "title": "Турция очаква рекордна година в туризма"}
{"url": "http://www.mediapool.bg/pochina-legendata-na-levski-pavel-panov-news275723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНа 67-годишна възраст внезапно почина легендата на ”Левски“ и на българския футбол Павел Панов.\r\n\t \r\n\tДо последно Панов бе технически директор на БФС и началник на отдел Детско-юношески футбол в централата.\r\n\t \r\n\tРоден е на 16 септември 1950 г. в София.\n\n\r\n\t \r\n\tИграл е за ”Септември“ (София) (1963-1967), ”Спартак“ (София) (1967-1968), ”Левски“ (София) (1969-1981),  ”Хасково“ и  ”Арис“ (Солун).\r\n\t \r\n\tШампион на България през 1970, 1974, 1977 и 1979 г., носител на купата на страната през 1970, 1971, 1976, 1977 и 1979 г.\r\n\t \r\n\tИма 309 мача (301 за „Левски“ и 8 за „Спартак“) и 136 гола (131 за  ”Левски“ и 5 за ”Спартак“) в \"А\" група.\r\n\t \r\n\tГолмайстор на първенството през 1977 г. с 20 гола за ”Левски“. Футболист номер 1 на България през 1977 г.\r\n\t \r\n\tИма 44 мача (7 като капитан) и 13 гола за националния отбор, с който участва на световното първенство през 1974 г. в Германия, а последният му мач е на 6 юни 1979 г. срещу Англия в София.\r\n\t \r\n\tБил е европейски юношески шампион през 1969 г. \"Заслужил майстор на спорта\" от 1975 г.\r\n\t \r\n\tИма 36 мача и 22 гола в евротурнирите: 9 мача и 3 гола за КЕШ, 13 мача с 9 гола за КНК и 14 мача с 10 гола за УЕФА.\r\n\t \r\n\tТреньорската му кариера започва в  ”Левски“, а също така е бил начело на столичните ”Септември“,  ”Локомотив“ и на  ”Ботев“ (Пловдив). Работил е в Нигерия, в Гърция, както и в юношеските и младежките национални отбори на България.", "date": "2018.02.19", "title": "Почина легендата на \"Левски\" Павел Панов"}
{"url": "http://www.mediapool.bg/brazilski-zatvornitsi-vzeha-nadzirateli-za-zalozhnitsi-news275725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗатворници се разбунтуваха след осуетен опит за бягство от бразилски затвор и взеха надзиратели за заложници, предаде Франс прес, като цитира властите. Заложническата криза продължи няколко часа.\r\n\t \r\n\tБунтът избухнал вчера следобед в затвор на около 50 км от центъра на Рио де Жанейро. Седем надзиратели били задържани за заложници. Заложниците са били освободени в полунощ местно време. Трима затворници са били ранени.\r\n\t \r\n\t\r\n\t\tПодобно на повечето бразилски затвори, и този е пренаселен. Бразилия е на трето място в света по брой затворници - близо 727 000 при преброяването през 2016 г., или почти два пъти повече от капацитета на затворите.\n\n\r\n\t\r\n\t\t \r\n\t\r\n\t\tЗатворническият бунт избухна малко, след като президентът Мишел Темер обяви, че създава министерство на обществената сигурност и повери на армията командването на полицията в щата Рио де Жанейро, залят от вълна на насилие, добавя АФП.", "date": "2018.02.19", "title": "Бразилски затворници взеха надзиратели за заложници"}
{"url": "http://www.mediapool.bg/dve-golemi-islyamistki-grupi-v-siriya-se-obedinyavat-news275726.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДве големи ислямистки бунтовнически групи, действащи в северна Сирия, се обединяват, съобщи Франс прес.\r\n\t \r\n\t\"Ние, Ахрар ал Шам и Нуредин ал Зинки, обявяваме нашето сливане под името Сирийски фронт за освобождение\", гласи комюнике на двете групи, които действат в провинциите Алепо и Идлиб.\r\n\t \r\n\tИдлиб е единствената провинция, в която режимът на Башар Асад няма почти никакво присъствие. Тя е под контрола на джихадистката коалиция Хаят Тахрир ал Шам, в която доминира бившият сирийски клон на Ал Каида.\n\n\r\n\t \r\n\tСливането на двете ислямистки групи се дължи на нарастването на влиянието на Хаят Тахрир ал Шам, обясни пред АФП Сам Хелър, анализатор в Международната кризисна група. \"Целта на сливането е да се създаде противотежест на Хаят Тахрир ал Шам\", каза той.\r\n\t \r\n\tВъоръжената опозиция срещу режима на Асад се разпадна на множество фракции, а успоредно с това се засилва влиянието на джихадистки групировки като Хаят Тахрир ал Шам, отбелязва АФП.\r\n\t \r\n\tВ конфликта, разразил се в Сирия през 2011 г., са убити над 340 000 души. Той прерасна в сложна война, в която се намесиха голям брой участници.", "date": "2018.02.19", "title": "Две големи ислямистки групи в Сирия се обединяват"}
{"url": "http://www.mediapool.bg/tri-bilborda-izvan-grada-na-makdona-e-golemiyat-pobeditel-na-nagradite-bafta-news275727.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tФилмът \"Три билборда извън града\" е големият победител на наградите на Британската академия за кино и телевизия (БАФТА), раздадени в Лондон.\r\n\t \r\n\tЛентата на режисьора Мартин Макдона бе удостоен с пет награди БАФТА, включително за най-добър филм и за най-добра актриса - Франсис Макдорманд в главната роля, а Сам Рокуел получи наградата за най-добър актьор в поддържаща роля.\r\n\t \r\n\t53-годишният мексиканец Гийермо дел Торо спечели наградата за най-добър режисьор за филма \"Формата на водата\".\n\n\r\n\t \r\n\tГари Олдман бе удостоен с наградата за най-добър актьор за ролята на Уинстън Чърчил във филма \"Най-мрачният час\".\r\n\t \r\n\tВечерта мина и под призива за солидарност с пострадалите от сексуален тормоз.\r\n\t \r\n\tНа червения килим и в залата се виждаха много жени, облечени в черно, включително актрисите Анджелина Джоли и Дженифър Лоурънс, в израз на солидарност с пострадалите от сексуален тормоз и дискриминация. \r\n\t \r\n\tПочетни гости бяха принц Уилям и съпругата му Катрин, херцогиня на Кеймбридж, която бе облечена с тъмнозелена рокля с черен колан. \r\n\t \r\n\tПризивът за черни тоалети постави Катрин в деликатно положение, тъй като кралското семейство се стреми да не изразява политически позиции, посочва Асошиейтед прес.", "date": "2018.02.19", "title": "\"Три билборда извън града\" на Макдона е големият победител на наградите БАФТА"}
{"url": "http://www.mediapool.bg/edi-rama-dopuska-edin-den-kosovo-i-albaniya-da-imat-obsht-prezident-news275724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАлбанският премиер Еди Рама допуска един ден Косово и Албания да имат \"общ президент като символ на национално единство\", съобщи Франс прес. \r\n\t \r\n\tТой смята, че е възможно двете страни да имат обща външна политика, а не само общи дипломатически представителства\". \r\n\t \r\n\tРама направи това изявление пред косовския парламент по повод десетата годишнина от независимостта на Косово.\n\n\r\n\t \r\n\tИзказването му се очаква да бъде прието с неодобрение от лидерите в Белград, които редовно обвиняват Тирана, че крои планове за \"велика Албания\".", "date": "2018.02.19", "title": "Еди Рама допуска един ден Косово и Албания да имат общ президент"}
{"url": "http://www.mediapool.bg/lavrov-sazrya-planove-na-sasht-za-podyalba-na-siriya-news275729.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРусия наблюдава с тревога опитите на САЩ да осъществят плановете си за подялба на Сирия, заяви руският външен министър Сергей Лавров при откриването на конференция на международния дискусионен клуб \"Валдай\", цитиран от ТАСС. \r\n\t \r\n\tПред форума под наслов \"Русия в Близкия изток: игра на всички полета\" Лавров поясни, че тези опасения са заради действията на САЩ на обширна сирийска територия източно от река Ефрат до границите с Ирак и Турция. \r\n\t \r\n\tПървият дипломат на Москва призова американската страна да не си играе с огъня и внимателно да обмисля ходовете си, като изхожда не от политическата конюнктура, а от дългосрочните интереси на сирийския народ. \n\n\r\n\t \r\n\tЛавров окачестви като опити за спекулация медийните публикации за гибелта на стотици руски наемници във войната в Сирия. Той предложи инцидентът с безпилотния самолет на сирийско-израелската граница да бъде обсъждан само чрез механизмите на ООН.\r\n\t \r\n\tПо думите на руския министър международната общност трябва да създаде условия за пряк диалог между палестинците и Израел, защото няма друг начин за уреждане на конфликта между тях. \r\n\t \r\n\tВ речта си Лавров засегна още няколко близкоизточни теми - изрази убедеността на Москва, че законните интереси на иракските кюрди трябва да бъдат защитени, призова за прекратяване на боевете в Йемен между правителствените сили и шиитските бунтовници и изрази руското несъгласие както с апелите за унищожение на Израел, така и с призивите за борба с Иран. \r\n\t \r\n\tВ изказването си пред форума иранският външен министър Мохамад Джавад Зариф констатира, че в Сирия е налице \"нова вълна на окупация, на чуждестранна интервенция, главно от страна на САЩ\".  \r\n\t \r\n\tПредвидена е среща между Лавров и Зариф, на която ще бъде обсъдена ядрената сделка с Иран и положението в Сирия.", "date": "2018.02.19", "title": "Лавров съзря планове на САЩ за подялба на Сирия"}
{"url": "http://www.mediapool.bg/peevski-ako-smyatat-che-az-sam-neshto-losho-da-kazhat-zashto-news275730.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДелян Пеевски заяви, че президентът Румен Радев му дължи извинение за думите си, че премиерът Бойко Борисов общи бизнес интереси с него и му разпределя обществени поръчки. \"Ако смятат, че аз съм нещо \"лошо\", да кажат защо\", призовава Пеевски в интервю за собствения си в. \"Телеграф\" по повод избухналия миналата седмица задочен скандал между Борисов и Радев. Президентът бе провокиран от думите на премиера пред бТВ, че шефът на президентския кабинет Иво Христов работил в телевизията на Пеевски Би Би Ти (закрита след фалита на КТБ, в която обаче Христов е работел преди да бъде купена от майката на Пеевски - бел.ред). В отговор Радев запита Борисов продължава ли да се среща с Пеевски,  и разпределя ли му обществени поръчки. Борисов отхвърли това като \"абсолютна лъжа\" и настоя, ако президентът има някакви доказателства, да ги даде на прокуратурата.\r\n\tСамият Пеевски  часове след скандала с призив Борисов и Радев да се разберат като \"големи момчета\" и да не го заместват в търканията си, с което обслужвали издателя на \"Икономедия\" Иво Прокопиев.\r\n\tСъщата опорна точка е развита пространно и в последвалото интервю на политика от ДПС пред \"Телеграф\".\r\n\t, заявява Пеевски.\r\n\t, допълва той.\n\n\r\n\tПо-нататък пояснява, че Румен Радев бил заблуден от \"медиите на кръга \"Капитал\" на Иво Прокопиев, както и сайтовете на Огнян Донев и Цветан Василев\", както и такива, които гравитират около тях.\r\n\tПеевски разяснява, че \"някогашните врагове Прокопиев и Цветан Василев сега действат в симбиоза\", защото \"никога не са били истински врагове\": \r\n\t, обобщава Пеевски.\r\n\t– продължава той - \r\n\tПеевски, който бе партньор на Цветан Василев в годините на възхода на бизнес империята КТБ, признава, че бил в приятелски отношения с банкера, но отрича да е имал нещо общо банката – ето защо: \r\n\tВ отговор на въпрос \"не е ли натоварващо името му постоянно да бъде свързвано с фалшиви новини\", Пеевски отвръща, че е точно така:\r\n\t\r\n\tПо думите му\r\n\tПеевски освен това практически признава, че внесените от него и още трима негови съпартийци промени в медийния закон имат за цел най-вече да изчистят неговия имидж, \r\n\t, твърди Пеевски.\r\n\tТой коментира и факта, че , както би следвало да постъпи, тъй като в качеството си на медиен издател внася медиен законопроект.\r\n\t, заявява той.\r\n\tНо уточнява, че \r\n\tПеевски, който е и автор на приетия вече закон \"срещу вторичното разграбване на КТБ\", декларира, че самият той не участва в такива действия: \r\n\tВ познатия си стил Пеевски напада президента Радев, че ако наложи вето на закона \"КТБ\", щяло\r\n\tВ края на м.г., когато Пеевски внесе силно оспорвания закон, премиерът Борисов каза, че ГЕРБ ще го подкрепи, за да не излезе, че подкрепя вторичното разграбване на КТБ.\r\n\tЗапитан кой разграби КТБ, Пеевски отговаря\r\n\t, коментира Пеевски.\r\n\tТой повтаря, че не се притеснява от процедурата по закона \"Магнитски\" в САЩ, задействана от адвокатите на Цветан Василев:\r\n\tПеевски казва, че и той е наел адвокати в САЩ, но", "date": "2018.02.19", "title": "Пеевски: \"Ако смятат, че аз съм нещо \"лошо\", да кажат защо\""}
{"url": "http://www.mediapool.bg/cheshkiyat-miliarder-kelner-pridobi-nova-televiziya-news275731.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tШведската компания \"Модърн Таймс Груп\" (Modern Times Group – MTG) е продала \"Нова Броудкастинг Груп\" на чешката \"ПиПиЕф Груп\" (PPF Group), съобщиха и двете страни по сделката в понеделник. Компанията, която е под контрола на милиардера Петр Келнер, е специализирана в банкирането и финансовите услуги, но също така и в телекомуникациите, недвижимите имоти и биотехнологиите. Тя работи на редица европейски пазар, в Русия, както и в САЩ и Азия. Нейните активи са на стойност 35 млрд. евро. Очаква се \"ПиПиЕф\" да придобие и българското телеком подразделение на норвежката \"Теленор\", заедно с бизнеса й в Сърбия и Черно гора, а дори е възможно да се прибави и унгарският оператор.\r\n\tАко Келнер придобие и \"Теленор България\", която към момента единствена от мобилните оператори не предлага тв и медийни услуги, вероятно ще се стигне до някаква комбинация на двата вида бизнес за експанзия на медийния и телеком пазара.\r\n\tРеално \"ЕмТиДжи\" (MTG) е продала своите 95 на сто от акциите в българската медийна група, а \"ПиПиЕф\" е придобила останалите 5 на сто от \"Ийстърн Юръпиън Медия Холдингс\" (Eastern European Media Holdings),  на чешката група.\r\n\tОбщата стойност на сделката е 185 млн. евро, което е доста под цената, на която \"ЕмТиДжи\" купи \"Нова телевизия през 2008 г. Тогава шведската  за кабелния канал \"Нова+\" и 80% от списание \"Ева\", собственост на гръцката \"Антена груп\". Преди това \"ЕмТиДжи\" притежаваше само тв канала \"Диема\".\r\n\tШведският , че средствата от сделката в България ще бъдат инвестирани в скандинавския развлекателен бизнес на групата, в студиа, както и в световния й дигитален бизнес.\n\n\r\n\t посочват от \"ЕмТиДжи\".\r\n\t заявява в съобщението Йорген Линдеман, президент и главен изпълнителен директор на шведската компания.\r\n\tОт \"ПиПиЕф\" допълват, че сделката трябва да бъде одобрена от регулаторните органи и се очаква да бъде приключена през първата половина на 2018 г.", "date": "2018.02.19", "title": "Чешкият милиардер Келнер придоби Нова телевизия"}
{"url": "http://www.mediapool.bg/pavel-grudinin-komunistat-milioner-koito-iska-da-stane-prezident-na-rusiya-news275732.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки че е бизнесмен, чиито приходи се измерват с милиони долари, Павел Грудинин е кандидатът на Комунистическата партия на Руската федерация за президентските избори на 18 март. \r\n\t \r\n\tНаричан \"царя на ягодите\", 57-годишният Грудинин е директор на Совхоз \"Ленин\" - селско стопанство за плодове и млечни продукти, разположено на труден терен в предградие на Москва.\r\n\t \r\n\tОбявяването на кандидатурата на този вечно усмихнат мъж с буйна прошарена коса и мустаци предизвика изненада. Издигането му придаде по-младежки облик на организация, която след разпадането на СССР беше представлявана от 73-годишния Генадий Зюганов, който при управлението на Владимир Путин ставаше все по-малко критичен към властта.\n\n\r\n\t \r\n\tСпоред проучванията Павел Грудинин има около 7 на сто подкрепа, което го поставя на второ място сред осемте кандидати и много далеч от лидера на Кремъл (с над 70 на сто).\r\n\t \r\n\tНа хартия Грудинин има всички качества на комунистически кандидат: той ръководи старо стопанство от съветско време и възхвалява Сталин, с когото има лека физическа прилика.\r\n\t \r\n\tПарадоксалното е, че Павел Грудинин не е член на компартията и в миналото е критикувал нейните догми.\r\n\t \r\n\tНатрупал е по-голямата част от богатството си от даването под наем и продажбата на скъпи терени в околностите на Москва на хипермаркети.\r\n\t \r\n\tМиналата година неговото предприятие обяви оборот от около 4 милиарда рубли (57 милиона евро). През последните шест години е обявил приходи от 157 милиона рубли (2.2 милиона евро).\r\n\t \r\n\t\"Не е толкова зле\", похвали се той на неотдавнашна пресконференция. \r\n\t \r\n\tНякои наблюдатели смятат президентската му кандидатура за маневра на властта, за да се насърчи избирателната активност - несигурна заради предвидимия резултат - без обаче да представлява реална заплаха за Путин.\r\n\t \r\n\tМакар че не се колебае да критикува някои политики на правителството, Грудинин никога не напада лично руския президент. \"Това е сблъсък на идеологии, не на личности\", обяснява той.\r\n\tВ миналото той публично е подкрепял Путин и дори е бил член на основната прокремълска партия \"Единна Русия\".\r\n\t \r\n\t\r\n\t \r\n\tИсторическият лидер на компартията Генадий Зюганов похвали новия кандидат за прилагането на социалистически принципи в своето предприятие, в което има детска градина за децата на работниците, а заплатите са над средната.\r\n\t \r\n\tСовхоз \"Ленин\", който е \"територия на социалния оптимизъм\", според Зюганов, е голям колкото цял квартал. В него се влиза през портал, украсен с изображения на ягоди. \r\n\t \r\n\tОснован през 1918 г. като витрина на съветското земеделие, през 1995 г. совхозът беше приватизиран и начело на него застана Павел Грудинин.\r\n\t \r\n\tДнес той заявява, че е модернизирал бившето държавно земеделско стопанство, например чрез механизирано доене на кравите (така е в текста на АФП. Всъщност Грудинин въвежда роботизирано доене - б.ред.) , като е инвестирал част от печалбите в услуги за работниците, които са доста по-добри, отколкото предлаганите от държавата.\r\n\t \r\n\tВ училището на стопанството си, открито миналата година, децата учат компютърно моделиране и история на Древна Гърция, а в детската градина има цяла стая с конструктори \"Лего\".\r\n\t \r\n\tПавел Грудинин може и да е \"капиталист\", но начинът, по който се отнася към работниците си, се приема добре от комунистическите избиратели, обяснява политическият анализатор Константин Калачов.\r\n\t \r\n\t\r\n\t \r\n\tИзненадващата му кандидатура предизвика нов интерес към комунистическата партия и в популярната прокремълска преса се появиха враждебни статии, поставящи под съмнение почтеността му заради твърдения за негови банкови сметки в чужбина.\r\n\t \r\n\tНарастването на популярността на комунистическия кандидат \"предизвика страх и смайване\" в предизборния екип на президента, според комунистическия депутат Валерий Рашкин. \"Те вече опитват да го омърсят\", казва той.\r\n\t \r\n\tОт своя страна Павел Грудинин се оплаква от посещения на данъчни инспектори и ограниченото ефирно време, заявявайки, че е \"под перманентен натиск\".\r\n\t \r\n\tСпоред Калачов в Кремъл няма единодушие какъв подход да се възприеме към Грудинин.\r\n\t \r\n\t\"От една страна се нуждаят от добра избирателна активност. От друга, трябва да го смажат, ако отнема електорат от Путин\", обяснява анализаторът.\r\n\t \r\n\tСпоред него, Грудинин би могъл да се задоволи с пост на губернатор на Московска област и за тази цел трябва да не получи повече от 15 на сто на изборите на 18 март.", "date": "2018.02.19", "title": "Павел Грудинин, комунистът  милионер, който иска да стане  президент на Русия"}
{"url": "http://www.mediapool.bg/otkriti-sa-otlomki-ot-katastrofiraliya-v-nedelya-iranski-samolet-news275733.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтломки от иранския самолет, който се разби вчера с 65 души на борда, бяха открити в централната част на страната, предаде Ройтерс в понеделник.\r\n\t \r\n\tЧасти от самолета са намерени в областта Семиром на провинция Есфахан, заяви заместник-губернаторът на провинция Кохкилуйе и Буйер Ахмад.", "date": "2018.02.19", "title": "Открити са отломки от катастрофиралия в неделя ирански самолет"}
{"url": "http://www.mediapool.bg/povecheto-kmetove-sotsialdemokrati-podkrepyat-koalitsiya-s-merkel-news275734.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството кметове на 35-те най-големи градове в Германия, управлявани от левоцентристката Социалдемократическа партия, подкрепят участие в коалиционно правителство с консервативния блок ХДС/ХСС на Ангела Меркел, предаде ДПА, като се позова на социологическа анкета.\r\n\t \r\n\t26 от 35-те кметове, включени в анкетата по поръчка на вестник \"Билд ам зонтаг\" са заявили, че подкрепят споразумението за голяма коалиция, постигнато по-рано този месец. Останалите 9 не са отговорили на въпроса.\r\n\t \r\n\tРезултатите са насърчаващи за изгледите споразумението да бъде изпълнено, отбелязва ДПА.\r\n\t \r\n\tПредстои 464-те хиляди редови членове на СДП да гласуват за споразумението, което ще стане по пощата и ще продължи до 2 март, а резултатите ще станат известни на 4 март. Ако те отхвърлят коалиция с ХДС/ХСС, в Германия ще има или правителство на малцинството, или нови избори.\r\n\t \r\n\tМнозина от по-младите членове на СДП са твърдо против участие на партията в нова коалиция с консерваторите на Меркел и смятат, че е по-добре СДП да е в опозиция, добавя ДПА.", "date": "2018.02.19", "title": "Повечето кметове социалдемократи подкрепят коалиция с Меркел"}
{"url": "http://www.mediapool.bg/chetiri-strani-gotvyat-alternativa-na-kitaiskiya-edin-poyas-edin-pat-news275735.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстралия, Съединените щати, Япония и Индия преговарят за създаване на обща регионална инфраструктурна схема, която да бъде алтернатива на китайския проект \"Един пояс, един път\" и да противодейства на растящото влияние на Пекин, пише списание \"Австралийски финансов преглед\", цитирано от Ройтерс.\r\n\t \r\n\tСписанието се позовава на висш американски служител, който заявил, че планът на четиримата регионални партньори е в съвсем начален стадий и \"няма да бъде достатъчно узрял, за да бъде оповестен\" при посещението на австралийския премиер Малкълм Търнбул в САЩ по-късно тази седмица.\r\n\t \r\n\tИзточникът обаче уточни, че проектът се обсъжда сериозно и ще бъде една от темите на разговорите между Търнбул и президента Доналд Тръмп. Той добави, че засега той се нарича \"алтернатива\", а не \"съперник\" на китайската инициатива \"Един пояс, един път\".\r\n\t \r\n\t\"Никой не твърди, че Китай не бива да гради инфраструктура. Китай може да построи например пристанище, което само за себе си не е изгодно икономически. Ние можем да го направим икономически изгодно, като построим път или железопътна линия, свързваща това пристанище\", добави служителят.\r\n\t \n\n\r\n\tЯпония възнамерява да използва помощта за развитие в полза на широка \"Свободна и открита стратегия за Индо-Пасифика\", включително на \"висококачествена инфраструктура\", се казва в проекта за Бяла книга за помощта за развитие през 2017 г. Тази стратегия е одобрена от Вашингтон и също се смята за противовес на инициативата \"Един пояс, един път\", посочва Ройтерс.\r\n\t \r\n\tКитайската инициатива, представена за първи път в реч на китайския президент Си Цзинпин пред студенти в Казахстан през 2013 г., е инструмент, с който Китай иска да поеме по-голяма роля на международната сцена, като финансира и изгради глобални транспортни и търговски връзки в повече от 60 държави, напомня Ройтерс.\r\n\t \r\n\tСАЩ, Япония, Австралия и Индия неотдавна подновиха започнатите преди десет години четиристранни преговори за задълбочаване на сътрудничеството в сигурността и за съгласувано финансиране на инфраструктура, алтернативно на предложеното от Китай.", "date": "2018.02.19", "title": "Четири страни готвят алтернатива на китайския \"Един пояс, един път\""}
{"url": "http://www.mediapool.bg/polskiyat-premier-iska-dialog-s-izrael-otnosno-holokosta-news275736.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПолският премиер Матеуш Моравецки каза, че диалогът с Израел за Холокоста е необходим и ще послужи като предупреждение, за да попречи на подобни \"изключително ужасяващи\" престъпления да се случат отново, предаде Асошиейтед прес.\r\n\t \r\n\tМоравецки направи това изказване в Туитър след телефонен разговор с израелския премиер Бенямин Нетаняху. До разговора се стигна, след като полският лидер спомена за еврейски виновници в Холокоста. Израелски политици разкритикуваха остро изказването на Моравецки. Израелският премиер Нетаняху определи като \"скандални\" думите на полския си колега, които той изрече в защита на приетия неотдавна в Полша спорен закон, предвиждащ затвор за онези, които приписват отговорност на поляците във връзка с Холокоста.\r\n\t \r\n\tСкандалните думи Моравецки каза в отговор на въпрос на журналист. Журналистът му каза, че семействата на неговите родители са били издадени на нацистките от полски съседи и попита дали ако той разкаже тази история в Полша, ще бъде обвинен съгласно спорния закон, приет неотдавна. Тогава Моравецки му каза, че \"разбира се това няма да бъде наказуемо и че няма да се възприема като престъпно деяние и ако се каже, че е имало полски виновници, както и еврейски виновници, и руски виновници и украински виновници, а не само германски виновници.\r\n\t \r\n\tПо повод на телефонния разговор между Моравецки и Нетаняху от канцеларията на израелския премиер казаха, че той е заявил на полския си колега, че сравнението между дейностите на поляците и на евреите по време на Холокоста е неоснователно. Двамата премиери са се съгласили да работят заедно за смекчаване на напрежението между страните им. Илюстрация на това напрежение бе изрисуването на свастики и изписването на думата \"убиец\" на входа на полското посолство в Тел Авив.\r\n\t \r\n\tВ туитър Моравецки каза, че диалогът относно този тежък период от историята е нужен и че Полша ще го води с Израел.", "date": "2018.02.19", "title": "Полският премиер иска диалог с Израел относно Холокоста"}
{"url": "http://www.mediapool.bg/vazhodyashtiyat-trend-na-patnitsi-i-tovari-prez-letishte-sofiya-prodalzhava-news275737.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед  за летище \"София\", когато преминалите пътници се увеличаваха с двуцифрен темп, възходящият тренд на столичната аерогара продължава и през първия месец на годината, макар и с едноцифрено нарастване. Това показват публикуваните данни от държавното дружество \"Летище София\" ЕАД, което държавата се готви да даде на концесия вече повече от половин година.\r\n\tСпоред тях ръст се отчита по всички показатели – преминали пътници, вътрешни и международни линии и обработени товари.\r\n\tПрез януари 2018 г. са обслужени близо половин милион пътници на летище \"София\" (499 688 пътници). Това е ръст от 6.6 на сто спрямо същия месец на 2017 г.\r\n\tБлизо две трети от всички пътници – 315 987, са преминали през новия терминал на летището, а останалите 183 681 - през Терминал 1.\r\n\tПътникопотокът по международните редовни линии, който представлява 92% от целия летищен трафик, е нараснал с 4.4% в сравнение с първия месец на миналата година.\r\n\tДвойно е увеличението на броя пътуващи по вътрешни линии – от над 10 хил. пътници през януари 2017 г. на близо 20 хил. през същия месец на 2018 г. Този ръст се дължи на навлизането на още един авиопревозвач по линията София – Варна. Освен от българския авиопревозвач \"България Ер\" линията се обслужва и от \"Уиз Еър\" от март 2017 г.\r\n\tИзлетелите и кацнали самолети на летище София през първия месец на годината са близо 4500.\r\n\tРасте и обемът на обработените товарни и пощенски пратки през януари. Ръстът е 9.6 на сто и възлиза на 1687 тона. От тях 59% са превозени с товарни самолети, а останалите 41% – с пътнически, посочват от \"Летище София\" ЕАД.\r\n\tСлед неуспешната процедура за концесия на столичното летище през миналата година, която беше спряна от служебния кабинет заради съмнения за непрозрачност и занижени критерии, третият кабинет на Борисов все още не е обявил нова процедура. Неофициално се твърди, че правителството се е отказало да дава на концесия столичното летище след постигнатите добри резултати през изминалата 2017 г.\r\n\tПовече от година не може да приключи и концесионната процедура за летището в Плевдив. Тя беше обявена в началото на 2017 г., а предложенията на тримата кандидати бяха отворени още през май. Въпреки това до този момент все още няма обявен победител. Надпреварата се води между китайско-холандски консорциум, който се ползва с подкрепата на Европейския инвестиционен фонд, и българско обединение, подкрепяно от община Пловдив.", "date": "2018.02.19", "title": "Възходящият тренд на пътници и товари през летище \"София\" продължава"}
{"url": "http://www.mediapool.bg/novata-parlamentarna-koalitsiya-ne-na-elektronniya-vot-news275738.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОтмяна на електронното гласуване и обезсмисляне на машинното се превръща в обединителна кауза за всички пет парламентарно представени сили. По неофициална информация на Mediapool, управляващата коалиция ГЕРБ и \"Обединените патриоти\" подготвя промени, чрез които да се отмени въвеждането на електронен вот чрез преходните и заключителните разпоредби на Изборния кодекс, които ще бъдат внесени \"по- нататък във времето\".\r\n\tУправляващите казват, че предложението \"може да бъде подкрепено и от опозиционните БСП и ДПС, а \"Воля\" в крайна сметка няма значение, макар че те винаги гласуват правилно\".\r\n\tДепутати от ГЕРБ коментираха пред Mediapool, че не възнамеряват да правят кой знае колко големи промени в изборния закон, а \"семпло и обрано\" ще отменят електронното гласуване, докато машинното гласуване ще остане, но \"силно преформатирано\".\r\n\t\r\n\tОснование за решението ще бъде  до Народното събрание. , предлагащ е-вота да бъде отменен. Заключенията на изборната администрация се базират на проведените до момента симулации на този вид гласуване, както и на констатираната невъзможност за въвеждането му преди да бъде въведена електронна идентификация на гражданите у нас.\n\n\r\n\tЦИК посочва, че трябва да се осигури възможност за поетапна реализация на системата за дистанционно електронно гласуване с повече пилотни проекти - до момента, в който ще могат да бъдат създадени достатъчно гаранции за сигурност и стабилност на резултатите от този начин на гласуване.\r\n\tНай-голямата пречка за електронно гласуване е липсата на електронна идентификация на гражданите. По закон е предвидено всеки българин да има такава, а тя да е внедрена в българските лични документи. Първоначално това трябваше да е факт от 1 януари 2017 г. След като не се случи, срокът бе удължен на два пъти първо до 1 януари 2018 г., а след това до 1 януари 2019 г.\r\n\tМВР обяви една обществена поръчка, но в края на миналата година тя беше прекратена и оттогава не се е чуло да има движение по темата.\r\n\tЦИК изтъква в доклада си, че е-вотът не е защитен от хакерски атаки.\r\n\tДруга пречка, която обаче не е записана в документа, е изработването на регистър на избирателите – нещо, което депутатите упорито отказват години наред.\r\n\tТакъв регистър трябва да се направи след въвеждането на активна регистрация и експертите по изборно законодателство смятат, че чрез него ще се прочистят т.нар. мъртви души в избирателните списъци.\r\n\t\"Дори всичко друго да е направено – да има електронна идентификация и системата да бъде изключително прецизно защитена, раздутият брой на избирателите дава възможност за \"легални злоупотреби\", които ще компрометират добрия инструмент – е-вот\", коментират експерти пред Mediapool.\r\n\tМеждувременно в доклада на ЦИК е констатирано също, че е-вотът и машинното гласуване ще оскъпят организирането и произвеждането на избори, както и ще забавят чувствително процесите по отчитане на резултатите.\r\n\tЧленове на ЦИК, пожелали анонимност, разказаха пред Mediapool, че преди написването на документа неговите изводи са консултирани неофициално както със законодателната, така и с изпълнителната власт. \"Все пак в ЦИК експертите са политическа квота, така или иначе. Ние трябваше да изговорим с нашите партии изводите, те са запознати с тях и ги одобряват\", признават от комисията.\r\n\tКоето означава, че народните представители най-вероятно ще зачеркнат и машинния вот, отново с промени в преходните и заключителните разпоредби на Изборния кодекс.\r\n\tВ края на септември миналата година държавната фирма \"Информационно обслужване\" изпрати свое  до ЦИК, в което се казва, че .\r\n\tПоправките в Изборния кодекс, направени след провеждането на изборния референдум през 2015 г, предвиждат от началото на тази година държавата да предвиди възможност за експериментално дистанционно електронно гласуване на три последователни избора - в това число и частични. Според закона е-вотът трябва да бъде задължителен на следващите национални избори, които \"по график\" са през 2019 г.\r\n\tМеждувременно обаче ЦИК организира частични вотове във всякакъв вид населени места, но никъде не е въведено експериментално електронно гласуване, което пракитечски означава, че Изборният кодекс вече е нарушен\r\n\tТой беше нарушен и миналата година, когато на предсрочните парламентарни избори през март трябваше да има осигурено машинно гласуване, но нямаше. Малко преди изборите се оказа, че държавата не е подготвена за тях – поне в частта им за машинния вот. Въпреки разпоредбите на закона, ЦИК не беше предприела стъпки да го обезпечи, тъй като не очаквала предсрочни избори. Решението на ЦИК да не организира машинен вот бе оспорено във Върховния административен съд от депутати от Гражданския съвет на Реформаторския блок. Съдът постанови, че техниката трябва да се набави за всички над 12 000 секции в страната и чужбина.\r\n\tТова означаваше за месец и половина ЦИК да осигури над 12 000 машини (коментираше се основно наемане на техниката), да обезпечи работата и криптирането им, както и да обучи членовете на секционните избирателни комисии за работа с тях.\r\n\tСкалъпената набързо обществена поръчка се провали, тъй като единствената подадена оферта не отговаряла на изискванията.\r\n\tТака изборите минаха без машинен вот и въпреки че това бе в нарушение на закона, никой не поиска касирането му на това основание.\r\n\tВеднага след изборите от ЦИК неофициално обясниха, че при евентуален провал на преговорите за съставяне на кабинет и насрочване на следващи предсрочни избори, сроковете отново няма да са достатъчни и машинен вот отново няма да има.\r\n\tМеждувременно Централната избирателна комисия обмисля как може да се организира машинно гласуване, без да се  големият брой машини, както властта планираше през 2017 г. .\r\n\tУправляващите са подготвени за критики от страна на граждански организации и извънпарламентарната опозиция, тъй като на изборния референдум гласуваха над 2 милиона българи. Ето защо те обмислят вариант да тушират евентуално недоволство с палеативни мерки и то за машинния вот.\r\n\tНай-общо идеята е да не се купуват или наемат машини за всички секции в страната, които са около 12 000. Държавата може да купи между 1000 и 1500 машини, които да бъдат ползвани като мобилни.\r\n\tВсеки общински център може да има по една машина, която по график да обиколи селата в изборния ден. Във всяко село машината може да престоява по един час, който да бъде предварително обявен, и така желаещите да гласуват машинно да упражнят своя вот.\r\n\tЦИК предлага в градовете да има по една машина в училището, където са избирателните секции и тя да бъде ползвана от желаещите да гласуват машинно.\r\n\tВ парламента са напълно наясно, че това е отбиване на номер и твърдят, че ще прибегнат до него само в случай, че ги обвиняват, че искат да саботират електронното и машинното гласуване.", "date": "2018.02.19", "title": "Новата парламентарна коалиция \"Не на електронния вот\""}
{"url": "http://www.mediapool.bg/ispanski-ministar-e-favorit-za-nov-vitseprezident-na-etsb-news275740.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистрите на финансите от еврозоната най-вероятно ще се споразумеят на днешното си заседание да подкрепят испанския министър на икономиката, промишлеността и конкурентоспособността Луис де Гиндос за нов вицепрезидент на Европейската централна банка (ЕЦБ), който да смени на този пост през май португалеца Витор Констансиу, съобщи Ройтерс.\r\n\t \r\n\tИзбирането на гражданин от страна от Южна Европа изглежда ще увеличи шансовете на мястото на Марио Драги начело на ЕЦБ догодина да бъде избран човек от северна страна, например управителят на германската централна банка Йенс Вайдман.\r\n\t \r\n\tДискусиите на 19-те министри от еврозоната са неформални, като утре предстои гласуване, на което ще бъде направен изборът между испанския министър и ирландския централен банкер Филип Лейн.\r\n\t \r\n\tВисокопоставен представител от еврозоната, участващ в подготовката на срещата обаче посочи, че предпочитаният сценарий е да няма вот, а кандидатът да бъде избран с консенсус.\r\n\tАко има гласуване, той трябва да получи 14 от 19 гласа, представляващи 65 на сто от населението на еврозоната.\r\n\t \r\n\tИкономическата комисия в Европейския парламент, която има само консултативна роля, заяви миналата седмица след неформално изслушване на двамата кандидати, че предпочита Лейн. Представители на еврозоната обаче изтъкнаха, че техен фаворит е Де Гиндос.\r\n\t \n\n\r\n\tПо-вероятно е Лейн да заеме поста на главния икономист на ЕЦБ Петер Прат, чийто мандат изтича догодина.", "date": "2018.02.19", "title": "Испански министър е фаворит за нов вицепрезидент на ЕЦБ"}
{"url": "http://www.mediapool.bg/shefat-na-zdravnata-kasa-ne-znael-za-iztochvaneto-y-ot-chuzhbina-news275728.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКризата с  на председателя на Националната здравноосигурителна каса (НЗОК) разкри нов проблем около източването на касата – от български лекари, работещи в чуждестранни клиники. Шефът на НЗОК проф. Камен Плочев призна в понеделник, че не бил наясно със съществуването на тази схема, за която му съобщил премиерът Бойко Борисов.\r\n\tЗдравният министър Кирил Ананиев поиска оставката на Плочев заради самоволното му решение да настоява пред парламента да актуализира бюджета на НЗОК в нарушение на процедурата. Плочев обаче, окуражен и от подкрепата на червени депутати, отказва да се оттегли. Изпратеното до НС писмо той оправдал пред Ананиев с това, че не знаел какво подписва. Това допълнително усложнява ситуацията в НЗОК, която е силно задлъжняла към здравните каси на държави в ЕС, лекуващи българи.\r\n\tКонкретното провинение на проф. Плочев е, че без да има съгласието на надзора на НЗОК, на здравния министър и на МС, е изпратил писмо до Народното събрание за актуализиране бюджета на касата. Той повтори в понеделник пред бТВ, че не е направил нищо незаконно и няма да си подаде оставката.\r\n\tПлочев обаче обвини председателя на Надзорния съвет на НЗОК и зам.-здравен министър Жени Начева в груба намеса в работата му.\r\n\t\n\n\r\n\tПлочев съобщи, че преди ден говорил с премиера Бойко Борисов, който му обяснил, няма проблем да се разплатят парите на чуждите фондове, но първо трябвало да се спре източването на НЗОК от недобросъвестни български лекари, работещи в чужди клиники. Проблем, за който Плочев твърди, че научава от премиера, въпреки, че е бил обсъждан в негово присъствие на заседание на Надзорния съвет на НЗОК.\r\n\tЗаради това чужди болници привличали български лекари и така.\r\n\t, заяви Плочев.\r\n\t\r\n\tПо думите му Борисов не му е искал оставката, но го е упрекнал, че не се прави така и \"нищо не разбира от политика\". Плочев от своя страна го уверил, че не иска да клати правителството или да навреди на някого, а да реши един проблем.\r\n\tТой се оплака, че за четири месеца се е срещнал със здравния министър Кирил Ананиев само веднъж и то, за да му поиска оставката: \"\r\n\t\r\n\tСъщевременно шефът на НЗОК обвини председателя на надзорния й съвет - зам.-здравния министър Жени Начева, че грубо се намесвала в работата му: \" .\r\n\tТой допълни, че Начева самоволно викала хора в кабинета си, \"взимала цифри\", различни разчети се правели Министерството на здравеопазването, а не в здравната каса.\r\n\t\r\n\t, заяви Плочев.\r\n\t, каза още Плочев, който в сряда ще бъде изслушван за проблема с дълговете към чуждите здравноосигурителни фондове в парламентарната здравна комисия.\r\n\t\r\n\tВ студиото на бТВ Плочев се яви със \"своя добър приятел\" - депутатът от БСП Славчо Велков, който уточни, че присъства в лично качество, а не като депутат от опозицията. Той заплаши, че ако се стигне до обсъждането на оставката на управителя на НЗОК в парламента, ще назове името на високопоставения политик, който си е позволил да заплашва Плочев.\r\n\t, разказа Плочев.\r\n\tВелков поясни, че натискът срещу него идва от политик, на висок пост в управлението на държавата.\r\n\t, допълни още Велков.\r\n\tЗдравният министър Кирил Ананиев също разговарял със Славчо Велков с молбата да въздейства на Плочев да подаде оставка.\r\n\t, заяви Велков.", "date": "2018.02.19", "title": "Шефът на здравната каса не знаел за източването й от чужбина"}
{"url": "http://www.mediapool.bg/gratskiyat-finansov-ministar-obyavi-che-stranata-e-gotova-da-stapi-na-krakata-si-news275741.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГърция е готова да стъпи на краката си, страната няма да има нужда от строг надзор след август, когато ще излезе от спасителните програми. Това заявява гръцкият финансов министър Евклидис Цакалотос в отделни интервюта за френския в.\"Еко\" и британския \"Файненшъл таймс\", цитирани от изданието Нюз.ин.\r\n\t \r\n\tЦакалотос изказва убеденост, че Гърция ще излезе от спасителните програми през август, като допуска също и бързо преструктуриране на гръцкия дълг.\r\n\t \r\n\tГръцкият финансов министър смята, че тревогите на европейските партньори на Гърция са неоснователни, тъй като страната може със сигурност да управлява финансите си.\r\n\t \r\n\tНие искаме Гърция да излезе възможно по на чисто от спасителните програми /тоест страната да не се обвързва с повече ангажименти към външни кредитори/, казва Цакалотос, като подчертава, че след излизането от рецесията миналата година икономиката на Гърция се очаква да отбележи ръст от около 2,5 на сто тази година и догодина.\r\n\t \r\n\tТой изтъква, че новият план за икономическо развитие на Гърция, който ще бъде представен през април, ще успокои страховете, изказвани в Брюксел и Вашингтон, че правителството може да оттегли непопулярните икономически реформи, след като паднат ограниченията, наложени на страната по линия на спасителната програма.\r\n\t \n\n\r\n\tВисокопоставени представители в Брюксел и Вашингтон са разтревожени, че Гърция продължава да има нужда от превантивна кредитна линия, за да запази доверието на пазарите и инвеститорите към себе си.\r\n\t \r\n\tЕвклидис Цакалотос заявява, че Европа не е особено склонна да предостави на Гърция допълнителна кредитна линия при положение, че е налице споразумение между финаннсовите министри от еврозоната от юни миналата година, че Гърция трябва да създаде един капиталов резерв от около 18 млрд. евро, за да се справи с плащанията по дълга, след като страната се оттегли от спасителните програми.\r\n\t \r\n\tГръцкият финансов министър е на мнение, че този капиталов резерв може да бъде създаден, а средствата за него да дойдат от последните траншове от заемите за Гърция по линия на текущата спасителна програма, а също от заеми от Европейския стабилизационен механизъм и чрез кредитиране от капиталовите пазари.\r\n\t \r\n\tЕврогрупата обсъжда гръцката спасителна програма \r\n\tЕврогрупата обсъжда в понеделник реализацията на гръцката спасителна програма. Очаква се финансовите експерти от еврозоната да оценяват напредъка, постигнат от Гърция при прилагане на останалите изискани от нея мерки за реформи, съобщава в. \"Катимерини\".\r\n\t \r\n\tЗаседанието на Еврогрупата е важно, тъй като от него, на базата на констатирания напредък, се очаква решение за отпускането на транш от 5,7 млрд. евро на Гърция.\r\n\t \r\n\tСмята се, че от изисканите 110 мерки, са останали две, които Гърция все още не е изпълнила и те се отнасят до приватизацията на старото атинско летище Елиникон и до продажбата на гръцкия газов оператор ДЕСФА.\r\n\t \r\n\tИнституциите са обвързали отпускането на още 1 млрд. евро с провеждането на електронни търгове. Те са поискани, за да може правителството в Атина да уреди въпроса с лошите кредити. Става сума за недвижими имоти, които ще бъдат обявени за продан, тъй като собствениците им са престанали да обслужват взетите от тях заеми. Този един милиард евро ще бъде предоставен на Гърция през април, но след оценка на това нейно усилие.\r\n\t \r\n\tТака траншът възлиза на 6,7 млрд. евро, от които първоначално Гърция ще получи 5,7 млрд. евро. От тази сума 3,3 млрд. евро ще отидат за погасяване на дългове по взети от страната заеми, 1,9 млрд. евро са предназначени за създаване на капиталов резерв, а 0,5 млрд. евро - за плащане на просрочени задължения на държавата към частни лица.\r\n\t \r\n\tУтре в Атина се очаква да пристигнат технически екипи, а на 26 февруари ръководителите на институциите - МВФ, ЕК, ЕЦБ и ЕСМ, за да стартират четвъртия преглед на гръцката спасителна програма, която изтича през август тази година.\r\n\t \r\n\tИкономика във възход\r\n\t\r\n\tМеждувременно международната агенция Фич повиши рейтинга на Гърция за държавния дълг, разчитайки на облекчение на дълга през тази година и на прогнозиран икономически растеж. Оценката става от В минус на В (латински букви) с положителна перспектива.\r\n\t \r\n\tПо този повод в. \"Файненшъл таймс\" пише, че дългът на Гърция е навлязъл в орбита на устойчивост, благодарение на развиващата се икономика на страната, на намаления политически риск и на първичните бюджетни излишъци, които надхвърляли целите, заложени от кредиторите.\r\n\t \r\n\tАгенция Блумбърг смята, че намаленият политически риск, първичните излишъци и прилагането на превърнатите в закони фискални мерки ще подобрят устойчивостта на гръцкия дълг и че перспективата за страната е положителна.\r\n\t \r\n\tФич преценява, че Еврогрупата ще предостави по-нататъшно облекчение на гръцкия дълг тази година.\r\n\t \r\n\tАгенция Асошиейтед прес коментира, че повишеният рейтинг на Гърция е следствие от позитивните икономически показатели на страната, че тя е на път да излезе от спасителните програми след осемгодишна обвързаност с тях, и че страната се готви за пълно завръщане на пазарите тази година.", "date": "2018.02.19", "title": "Гръцкият финансов министър обяви, че страната е готова да стъпи на краката си"}
{"url": "http://www.mediapool.bg/shvetsiya-e-pritesnena-ot-barzoto-navlizane-na-digitalnite-razplashtaniya-news275742.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ магазините и ресторантите в Швеция все по-често се срещат надписи \"Не се приемат пари в брой\", тъй като все повече се използват дигиталните разплащания, отбелязва Блумбърг.\r\n\tТемпото, с което изчезват традиционните пари обаче притеснява властите. Подготвян преглед на законодателството на централната банка сега обръща специално внимание на ситуацията в междинен доклад, който трябва да излезе до лятото.\r\n\t \r\n\tАко прекалено бързо изчезват традиционните пари, може да е трудно да се поддържа инфраструктурата, която обработва кеша, каза Матс Дилън, който ръководи изготвянето парламентарния документ.\r\n\t \r\n\tШвеция е възприемана като страната, в която най-малко се ползват пари в брой. Голяма част от банковите клонове са спрели да работят с кеш. Много магазини, музеи и ресторанти сега приемат само плащане с карта или чрез мобилно приложение. Доста хора обаче, особено възрастните, нямат достъп до дигиталното общество.\r\n\t \r\n\tМоже да се навлезе в негативна спирала, която застрашава кешовата инфраструктура, коментира Дилън.\r\n\t \r\n\tМиналата година количеството на парите в брой в обращение спадна до най-ниското си равнище от 1990 и е над 40 процента под пика си от 2007 година. Спадовете през 2016 и 2017 година са най-големите досега.\r\n\t \n\n\r\n\tГодишно проучване на анализаторската компания Инсайт интелиджънс (Insight Intelligence), публикувано миналия месец, установи, че само 25 процента от шведите са плащали в кеш поне един път на седмица миналата година спрямо 63 процента само преди четири години.\r\n\t \r\n\tЦели 36 процента не са използвали кеш изобщо или са плащали в брой един-два пъти в годината.\r\n\t \r\n\tВ тази връзка централната банка обмисля идеята дали има необходимост от официална форма на дигитална валута - е-крона. Окончателното решение не се очаква преди края на следващата година, но идеята е е-кроната да допълва парите в брой, а не да ги замени изцяло.", "date": "2018.02.19", "title": "Швеция е притеснена от бързото навлизане на дигиталните разплащания"}
{"url": "http://www.mediapool.bg/universiteti-zapochnaha-bitkata-za-priem-na-novi-studenti-news275744.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКандидатстудентските кампании в голяма част от университет в страната вече започнаха. Повечето висши училища дават възможност за ранно явяване на изпитите, а някои и за проверка на знанията по няколко пъти преди редовните тестове.\r\n\tВ Икономическия университет във Варна дори има ранно класиране на кандидатите да започнат висше образование от есента на 2018 г. За балообразуването се използват оценките по съответните предмети от 11-и клас.\r\n\tИзпитите в държавните университети започват още преди да са определени местата за първокурсниците за учебната 2018/2019 година, които трябва да бъдат гласувани от правителството.\r\n\tВ битката за привличане на и без това намаляващите кандидат-студенти университетите от години прилагат тактиката на ранните изпити. Освен това те са и допълнителен източник на средства, тъй като за явяването на всяко препитване се плаща такса, която варира от 20 - 30 лева до 70 лева. Още повече, че почти във почти всички университет може да се кандидатства и с оценките от задължителните и безплатни матури.\r\n\tОт понеделник, 19 февруари започна приемът на заявления за явяване на изпити за първата и втората кандидатстудентска сесия на . Крайният срок за подаване на документи за първата сесия е 9 март, а за втората - 18 май.\r\n\tЗаявления се  или на място в ректората на Софийския университет, или в бюрата на фирмите в страната. Таксата за изпит е 30 лв. Предварителните изпити ще са в неделя в периода от 18 март до 22 април. Препитванията в рамките на втората сесия ще са в събота и неделя от 27 май до 24 юни.\r\n\tПървото класиране ще бъде обявено на 10 юли, второто – на 17 юли, а третото - на 24 юли.\r\n\tЗа почти всички 117 специалности в университета може да се кандидатства и с оценка от матурите вместо с изпит. Това не важи само за пет специалности - право, медицина, фармация, журналистика и връзки с обществеността. За специалността книгоиздаване от тази година приемът е по избор - или с изпит по журналистика (писмен) и журналистика (устен), или с оценките от матурите по български език и литература, история и цивилизация, философски цикъл или чужд език.\r\n\tИнформация за кандидатстудентската кампания на Софийския университет може да бъде намерена на  и в \r\n\tКандидат-студентската кампания в  тече от миналата година. Там има няколко предварителни изпитни сесии. В университета се влиза с общ тест, който се попълва електронно, и със специализирани изпити на хартия - по чужд език, география, история, български език и литература, математика. Таксата за един изпит е 50 лева, а за всеки следващ - 20 лева. Намалението за втория важи, ако двете препитвания са в рамките на една и съща изпитна сесия.\r\n\tПодаването на документи за предварителната сесия в започва на 20 февруари и завършва два дни преди датата на изпита. Таксата за едно препитване е 30 лева, а изпитите са в края на март и през април. Редовната сесия е през юни и юли. И в Техническия университет се приемат оценките от съответните матури.\r\n\tПредварителните изпити по биология и химия за кандидатстване в  са на съответно на 17 и 31 март. С тях се кандидатства за специалностите медицина, дентална медицина и фармация. За един изпит се дължи такса от 70 лева, а за два - 100 лева общо. Редовните изпити са на 1 и 8 юли, а при балообразуването се взема по-високата оценка.\r\n\tВ Медицинския университет в Пловдив засега няма обявена предварителна сесия. За сметка на това такава има в . Документи за нея се подават от 5 март до 23 май. Таксата за един изпит е 30 лева., а за всеки следващ - 20 лева.\r\n\tПредварителните кандидатстудентски сесии са в ход в Техническия университет във Варна, във Великотърновския университет, в Югозападния университет, както и в Нов български университет. За април са насрочени предварителните изпити в Университета по архитектура строителство и геодезия.\r\n\tА в  вече дори има обявено предварително класиране. То е направено на базата на оценките от ранните изпити, както и от резултатите на кандидатите по отделните предмети от 11-и клас, тъй като се предполага, че голяма част от тях все още не са завършили средното си образование. Дори са минали датите за записване, което става с плащане на такса за зимния семестър на учебната 2018/2019 година.", "date": "2018.02.19", "title": "Университети започнаха битката за прием на нови студенти"}
{"url": "http://www.mediapool.bg/krai-na-bezplatnata-uikipediya-za-tretiya-svyat-news275745.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФондацията \"Уикимедия\" реши да прекрати безплатната услуга \"Уикипедия зироу\", предназначена за развиващите се пазари, съобщи сайтът engadget.com. Основната причина за решението е липсата на информация за услугата и навици за ползването ѝ сред местното население, посочват от изданието.\r\n\tПрез 2012 г. фондацията стартира проекта за безплатен достъп през мобилните мрежи до ресурсите на сайта wikipedia.org за страни от Африка, Близкия изток и части от бившия тоталиратен блок в Европа. Услугата се предлага от 97 оператора, а покритието й обхваща около 800 млн. души.\r\n\tС инициативата да популяризира знанието, като предлага безплатно многообразие от теми, \"Уикимедия\" печели наградата за активисти на конгломерата \"Юг Югозапад\" през 2013 г. Идеята среща и критики, като най-сериозната е, че нарушава принципа за интернет неутралност. Според него не трябва да има облагодетелствани страни в мрежата, а достъпът трябва да е при еднакви условия за всички потребители. Освен това се срещат и случаи, например в Бангладеш, когато платформата на Уикипедия се използва като средство за размяна на съдържание с нарушени авторски права.\r\n\tДейностите по проекта \"Зироу\" ще приключат постепенно до края на 2018 г. \"Уикимедия\" вече не сключва нови договори с мобилните оператори, а подписаните ще останат в сила съобразно техните срокове. Според фондацията, все повече потребители вече могат да си позволят таксите за мобилен интернет дори в страните с догонващо развитие.", "date": "2018.02.19", "title": "Край на безплатната Уикипедия за третия свят"}
{"url": "http://www.mediapool.bg/borisov-vizhda-shans-za-reforma-na-migratsionnata-politika-no-orban-ostava-tvard-sreshtu-kvotite-news275722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПремиерът Бойко Борисов заяви, че е възможно да се постигне компромис за промяна на Дъблинския регламент за нелегалните мигранти. Същевременно и след срещата им в София унгарският му колега остана твърд в позицията си срещу квотното разпределение на бежанците.\r\n\tОрбан заяви категорично, че няма да приеме релокацията на мигранти и съобщи, че е предал свои предложения на премиера Борисов в качеството му на ротационен председател на Съвета на Европейския съюз.\r\n\t\"Миграцията е опасна за нашия живот и европейската християнска култура. На масата на ЕС е новото предложение за миграцията, което не е добро за нас в тази си форма\", заяви Орбан, но не каза в какво се състои предложението му.\r\n\tРеформата на европейската система за убежище е едно от най-сериозните предизвикателства пред българското европредседателство. Тя на практика е блокирана тъй като страните от Вишеградската четворка са категорично против квотното разпределение на мигрантите. Според действащото Дъблинско споразумение мигрантите трябва да бъдат връщани в държавите, в които първоначално са били регистрирани, и това поставя в много затруднено положение държавите от „първата“ линия като Италия, Гърция и България.\r\n\t\"В центъра на предложението стои задължителната релокация на мигрантите, а нашата Конституция дава право само на унгарците да решават кои да живеят на наша територия. Задължителните квоти само стимулират миграцията. Някои мислят, че миграцията е полезна, но според нас това не е така - тя е опасна и затова ще изготвим наше предложение, в центъра на което ще поставим не релокацията, а охраната на границата на съюза\", каза Виктор Орбан.\n\n\r\n\t\"Няма смисъл да се говори за релокация, докато не гарантираме охраната по границите и по въздуха\", каза Орбан.\r\n\tТой пристигна у нас само часове, след като призова за формирането на антимиграционен съюз и обяви страната си за последен бастион срещу предполагаема ислямизация на Европа.\r\n\tОрбан един от най-евроскептичните лидери в Европейския съюз, но има добри отношения с българския премиер Бойко Борисов. На София пък се разчита да помогне за намиране на консенсус за квотното разпределение на мигрантите.\r\n\t\r\n\tПредлаганият от София компромис минава през създаването на центрове за настаняване на мигранти извън територията на Европейския съюз и затягане на охраната по границите.\r\n\t\"100 процента охрана на ЕС - навсякъде, където неконтролируемо влизат мигрантите - те да минават само през граничните пунктове и с документи. Другото, което предлагаме, е да има центрове за сигурност, близо до конфликтите, и след техния край хората от тези центове да могат да се върнат обратно в своите страни. Когато се изпълнят тези условия, можем да говорим за задължителната релокация\", обясни Борисов.\r\n\t\"Ние обсъждаме възможността за релокация, ако се случи така че на наша територия или на друга страна да влязат изведнъж няколко милиона мигранти. Това вероятно би объркало света. Когато е сигурно, че външните граници се пазят сто процента добре, когато е сигурно, че сме надеждни, когато цялата си хуманност като европейци към хората, които бягат от войната в съответните хотспотове, бъдат защитени и гледани за определен срок, в който след това трябва, повтарям, да се върнат, да възстановят своите държави, тогава вече можем и да спорим с колегата, да водим дискусии за задължителната релокация\", добави Борисов.\r\n\t\r\n\tОрбан подкрепи споразумението между Европейския съвет и Турция за спиране на мигрантската вълна, което е един от основните приоритети на Борисов.\r\n\t\"Поздравих вашия премиер за това колко успешно и полезно се развиват контактите с Турция. Ние подкрепяме сътрудничеството с Турция, защото границите трябва едновременно да се охраняват, а и да има споразумения по този въпрос. България може да разчита на нашата подкрепа по този въпрос\", каза Орбан.\r\n\tТой застана и зад българския приоритет за придвижване на страните от Западните Балкани към ЕС.\r\n\t\"Не е достатъчно Балканите да бъдат само в политически смисъл в Европейския съюз, а трябва да имат автомагистрали и жп линии, за да се сраснат с икономическото тяло на Европа\", каза той.\r\n\tБорисов от своя страна добави, че споразумението с Турция трябва да работи и то е в полза на всички европейски страни, не само на България\r\n\t\"Благодаря на Виктор Орбан за подкрепата, защото исторически ние знаем какви съседи имаме, какво би могло да се случи при недалновидна политика. Затова споразумението с Турция трябва да работи и то е в полза на всички европейски страни, не само на България“, коментира премиерът.\r\n\t\r\n\tОрбан потвърди и подкрепата на Будапеща за присъединяването на България към Шенгенското споразумение.\r\n\t\"България заслужава признание, защото охранява границите си, границите на ЕС и тези на Унгария\", каза Орбан\r\n\tБорисов добави, че България отдавна несамо е изпълнила критериите, но е най-надеждната граница в ЕС.\r\n\t\"Двете стани са приятелски, в двустранните връзки няма никакви конфликти, имаме съзнание за обща историческа съдба и сме издържали на много изпитания\", каза още Орбан.", "date": "2018.02.19", "title": "Борисов вижда шанс за реформа на миграционната политика, но Орбан остава твърд срещу квотите"}
{"url": "http://www.mediapool.bg/tramp-razkritikuva-opra-uinfri-iska-da-se-kandidatira-za-prezident-za-da-ya-pobedi-news275746.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп разкритикува в Туитър телевизионната водеща Опра Уинфри заради нейно предаване, посветено на първата му година на власт, предаде Ройтерс.\r\n\t \r\n\tТелевизионната звезда, която работи и за програмата \"60 минути\" на телевизия Си Би Ес, водеше дискусия, посветена на първата година от президентството на Тръмп. В него за събеседници бяха поканени 14 републиканци, демократи и независими избиратели от щата Мичиган.\r\n\t \r\n\tТръмп каза, че е гледал предаването и че Опра Уинфри му се сторила много несигурна и разколебана и че въпросите, които задавала, били пристрастни, а фактите, които излагала - неверни.\r\n\t \r\n\t\"Надявам се, че Опра ще се кандидатира за президент, така че да бъде изобличена и аз да я победя, както всички други!\", написа Тръмп в Туитър.\r\n\t \n\n\r\n\tСпекулации, че Опра Уинфри може да се кандидатира за президент се появиха след речта, която тя произнесе на церемонията за връчване на наградите \"Златен глобус\" през януари. Пред медии тя каза, че не води кандидатпрезидентска кампания.\r\n\t \r\n\tВ дискусията, която тя водела и която Тръмп сметнал за пристрастна, гласоподавателите са поставили под въпрос стабилността на Тръмп като президент. Някои от тях обаче са изразили симпатии към президента. Самата Уинфри не е направила никакви изявления за или против президента по време на дебата. Тя обаче задала редица въпроси, сред които дали страната е по-добре в икономически план и дали уважението към САЩ по света намалява.", "date": "2018.02.19", "title": "Тръмп разкритикува Опра Уинфри; иска да се кандидатира за президент, за да я победи"}
{"url": "http://www.mediapool.bg/nova-britanska-partiya-vdahnovena-ot-makron-opitva-da-predotvrati-brekzita-news275747.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНова британска политическа партия, вдъхновена от идването на власт на френския президент Еманюел Макрон, започна в понеделник кампания за спиране на Брекзита, предаде .\r\n\t \r\n\tПартията \"Обновление\" (Renew), основана миналата година, каза, че иска да поддържа дебата за Брекзит, защото според нея основните политически партии са загубили връзка с избирателите, които се чувстват забравени от политическите елити.\r\n\t \r\n\t\"Възнамеряваме да бъдем твърди по отношение на Брекзит и причините за Брекзит\", каза главният стратег на партията Джеймс Торанс.\r\n\t \r\n\t\"Ще окажем натиск върху депутатите да осмислят националния интерес и да сложат \"оставането\" (в ЕС, бел.ред.) отново на масата при гласуването за окончателното споразумение с ЕС\", добави той.", "date": "2018.02.19", "title": "Нова британска партия, вдъхновена от Макрон, опитва да предотврати Брекзита"}
{"url": "http://www.mediapool.bg/kabo-verde-kani-balgarski-investitori-v-turizma-news275763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКабо Верде има интерес от развитие на двустранните отношения с България в сферата на туризма, образованието, високите технологии, икономиката и културата. Това стана ясно след среща между премиера на африканската страна Жозе Юлисиш де Пина Корея и Силва и българския му колега Бойко Борисов в София.\r\n\tБългария, в контекста на председателството на Съвета на ЕС, би могла да бъде посредник и модератор в отношенията между Европа и Кабо Верде, която е \"действително истински демократична\" държава в тази част на света, каза Борисов след срещата.\r\n\tПо думите му страната е пример как би могло \"да спрем в един момент с непрекъснатите помощи за Африка, а в същото време миграционният поток оттам, особено през маршрута Либия-Италия, който придобива огромни размери\".\r\n\t\"Ние споделяме вашата визия за Африка. Нашата страна е малка и разбираме, че развитието се прави, когато се използват максимално добре всички ресурси - гражданското общество, образованието качеството на живот и свобода на гражданите, възможността да участват в процеса на развитие на собствената си страна и смятаме, че ако тази гледна точка бъде възприета от ЕС и той възприеме Кабо Верде като пример за демократична държава от каквато Африка се нуждае, би могло да бъдат развити добри отношения - политически, икономически и финансови, за да развиваме все по-добри условия за щастлив живот на африканските граждани, за да се снижат тенденциите към неконтролирана миграция\", каза премиерът на Кабо Верде.\r\n\tТой изтъкна, че работи африканската страна да стане трамплин за европейските държави към Африка, за европейския бизнес и инвестиции. От май падат визите за гражданите на ЕС в Кабо Верде, каза Жозе Юлисиш де Пина Корея и Силва.\n\n\r\n\tТой изтъкна, че страната му предлага стабилност, доверие и предвидимост на политиката си и на обществения ред, за да дойдат инвеститорите. Българските фирми бяха поканени да инвестират в различни сектори, особено в сферата на туризма. Секторът отчита около 20 на сто годишен ръст и формира 25 на сто от БВП на Кабо Верде. Редица инвеститори са вложили средства, каза Жозе Юлисиш де Пина Корея и Силва.\r\n\tОсвен туризма Кабо Верде има интерес и към задълбочаване на сътрудничеството с България в сферата на образованието. В момента студенти от африканската страна учат в Медицинския университет в София.\r\n\tПредседателят на парламента Цвета Караянчева се е ангажирала да съдейства за сформирането на група за приятелство с Кабо Верде в българския парламент.", "date": "2018.02.19", "title": "Кабо Верде кани български инвеститори в туризма"}
{"url": "http://www.mediapool.bg/samo-favoritat-na-sadiite-za-shef-na-sgs-otgovori-na-vaprosi-za-imushtestvoto-si-news275743.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдия Евгени Георгиев, когото колегите му в Софийския градски съд (СГС) подкрепиха преди седмица за титулярен председател, единствен отговори на въпроси на неправителствената организация \"Антикорупционен фонд\" във връзка с имуществото му. Другият кандидат в надпреварата – скандално известният бивш председател на СГС Светлин Михайлов, засега остава мълчалив по темата, въпреки че именно неговото имотно състояние буди далеч повече съмнения.\r\n\t, Евгени Георгиев е декларирал като семейно имущество един апартамент и две дворни места, други пет недвижими имота, спестявания от 3500 лева, седем покупки на акции, две коли на обща стойност 13 800 лева, три кредита за 196 000 лева, две ипотеки за 215 000 лева, както и разходи за обучение за 245 000 лева.\r\n\tВ тази връзка от \"Антикорупционния фонд\" внесоха във ВСС следното питане: \"Каква е частта от собствеността на Евгени Димитров Георгиев в имуществото, за което не е посочена такава в декларацията за имотното състояние и произхода на средствата за придобиване на имуществото?\"\r\n\tКандидат-председателят на СГС е дал подробен отговор, който бе качен на сайта на ВСС в понеделник. От него става ясно, че съдия Георгиев притежава заедно със съпругата си апартамент в София, две дворни места в Големо Бучино и около 11 дка земеделски земи в землищата на с. Карапелит и с. Дряново, община Добрич.\r\n\t\"Всички декларирани акции са на мен и съпругата ми, като сме ги закупили по време на брака с общи средства. На мое име са закупени 58 акции на \"КТБ\" АД в периода 2008-2010 г. и 2120 акции на \"Химимпорт\" АД, закупени през същия период. Останалите акции са закупени на името на съпругата ми. Не съм продавал закупени акции на \"КТБ\" АД в периода около започването на проблемите с нея. Това не е правила и съпругата ми и никой от близките ми роднини\", посочва още Евгени Георгиев, който стана обект на атаки от медии, свързвани с депутата от ДПС Делян Пеевски, именно заради акциите си в КТБ.\n\n\r\n\tПо отношение на задълженията на семейството му, магистратът уточнява, че със съпругата му изплащат ипотечен кредит с остатък от 126 000 лева и потребителски с остатък от 10 000 лева. Той изяснява и обстоятелствата около декларираните от него разходи за обучение в размер на около 245 000 лева. По думите му става въпрос за три различни стипендии, поети от различни организации след спечелени от него конкурси.\r\n\t\"Първата е Държавният департамент на САЩ чрез Програмата \"Рон Браун\", администрирана от Българо-американската комисия за образователен обмен \"Фулбрайт\". Разходът е направен за обучението ми за магистър по право в Университета \"Тюлейн\", Ню Орлеанс, през 2002-2003 г. Вторият разход е направен от Американската агенция за международно развитие за\r\n\tобучението ми в Университета \"Джорджтаун\", Вашингтон, по американски граждански процес през периода август 2005 г.- февруари 2006 г. Третият разход е направен от Фондация \"Джемс\", Сан Франциско за изследване и запознаване със съдебните програми за медиация през периода август-септември 2011 г.\", пише съдия Георгиев.\r\n\tКонкурентът му Светлин Михайлов обаче така и не изпрати отговори на въпросите, отправени до него. Членовете на Съдийската колегия във ВСС все пак биха могли да му ги зададат по време на изслушването, което ще предшества избора във вторник сутринта. От данните, посочени в имотната му декларация, става ясно, че Михайлов официално е милионер към днешна дата, като е успял да натрупа спестяванията си освен от съдийски заплати, и от множество сделки с недвижими имоти, в които често участват и родителите му.", "date": "2018.02.19", "title": "Само фаворитът на съдиите за шеф на СГС отговори на въпроси за имуществото си"}
{"url": "http://www.mediapool.bg/bansko-deli-112-o-myasto-v-evroklasatsiya-s-oshte-22-ski-kurorta-news275765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАвстрийският ски курорт Кицбюел е най-добрият в Европа, а българският Банско дели 112-о място с още 22 курорта в класацията на 2266-те курорта на Стария континент. Те са оценени от най-големия сайт за ски курорти в света Skiresort.info, цитиран от Инвестор.бг в понеделник.\r\n\tБанско получава 3.8 звезди от максимални пет заедно с курорти от Австрия, Швейцария, Франция и Испания. Оценките се дават по 18 критерия, сред които подготовка на склоновете, лифтове, надеждност на снега, чистота и хигиена, дружелюбност на служителите, гастрономия, наличие на паркинги.\r\n\tБанско получава максимални пет звезди за лифтовете и въжените си линии и за подготовката на склоновете си. В същото време курортът е оценен само с три звезди за достъпност и наличност на паркинги, за екологична ски ориентация и дружелюбност на служителите.\r\n\tОт оценката за специални интереси се вижда, че Банско е добър както за начинаещи, така и за напреднали скиори – курортът получава четири звезди. Само три звезди обаче са предоставени за \"семейства и деца“ и едва две звезди за наличие на \"писти за ски бягане“.\r\n\tКицбюел е единственият курорт в Европа с обща оценка от 4.8 звезди при максимални 5. Второто място поделят още пет австрийски курорта – Калтенбах, Ишгъл, Зьолден, Скивелт Вилдер Кайзер и Санкт Антон. Тези курорти получават 4.7 звезди. Седмото място поделят десет австрийски, швейцарски, италиански и френски курорта, оценени с по 4.6 звезди. Това са италианският Грьоден/ Вал Гардена, австрийските Заалбах-Хинтерглем-Леоганг и Шладминг, швейцарските Ароса и Санкт Мориц, австрийските Цилертал Арена и Майрхофен, френският Вал Торенс, австрийският Зелфаус-Фис-Ладис и френският курорт Тин.\n\n\r\n\tСледващите български курорти в класацията след Банско са Боровец и Пампорово, които са поставени на 370-то място заедно с още 66 курорта от Стария континент. Те получават обща оценка от 3 звезди.", "date": "2018.02.19", "title": "Банско дели 112-о място в еврокласация с още 22 ски курорта"}
