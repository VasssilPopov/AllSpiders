{"url": "http://www.mediapool.bg/shryoder-se-poyavi-s-novata-si-partnyorka-na-ofitsialna-sreshta-v-berlin-news274548.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият германски канцлер Герхард Шрьодер, който е на 73 години, се появи с новата си партньорка, 48-годишната южнокорейка Сойеон Ким, на официална вечеря в южнокорейски ресторант в Берлин, предаде ДПА.\r\n\t \r\n\tШрьодер бе канцлер от Германската социалдемократическа партия през периода 1998-2005 година. Той и Сойеон били в ресторанта за среща с представители на корейска асоциация за насърчаване на икономическите връзки, както и с аташето по въпросите на обединението на двете Кореи към южнокорейското посолство.\r\n\t \r\n\tСойеон е представител на германската агенция за бизнес развитие \"Ен Ер Ве инвест\", както и на организацията Германско-корейския форум.\r\n\t \r\n\tШрьодер има четири брака, а сега се развежда с последната си съпруга, припомня ДПА, цитирана от БТА. Миналата година той оглави борда на директорите на компанията \"Норд Стрийм 2\" (Nord Stream 2), която е дъщерно дружество на руския газов холдинг \"", "date": "2018.01.21", "title": "Шрьодер се появи с новата си партньорка на официална среща в Берлин"}
{"url": "http://www.mediapool.bg/bsp-bombardira-gerb-s-koruptsionni-signali-do-prokuraturata-news274542.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП подгря предстоящия вот на недоверие срещу правителството със закана да внесе идната седмица в пет сигнала за корупция, в които били намесени знакови лица от ГЕРБ, както и нарушения в Министерството на отбраната. Социалистите, чиито управленски мандати също не са били еталон за антикорупция, искат оставката на правителството заради несправяне с корупцията и \"паралелната държава\". \r\n\tПо-рано тази седмица лидерът им Корнелия Нинова притопли стария скандал със слабостите на информационната система за акцизите на Агенция \"Митници\" (БАЦИС). След хакерски атаки към ключовата за приходните администрации ИТ система през 2016 г. по сигнал на държавните органи е възложен доклад на ДАНС, който констатира слабости, които позволяват източване на ДДС и ощетяват сериозно държавните приходи. Шефът на Агенция \"Митници\" Георги Костов докладва през ноември м.г. пред депутатите, че тези слабости са били преодолени още през 2016 г.\r\n\tБСП настоява, че не били взети мерки за защита на митниците \r\n\tНа специална пресконференция в неделя депутатът от БСП Иван Иванов обаче заяви, че очакват отговори защо не са взети мерки за \r\n\tПрокуратурата е отказала да образува досъдебно производство, а от по въпроса.\n\n\r\n\t\"От доклада на ДАНС е видно, че , сега тук с чрез телефона си мога да  и ще изляза от тази зала милионер, без да има последствия за мен. Това се случва към днешна дата и не е противодействано срещу него\", обяви Иван Иванов. \r\n\t всички препоръки на ДАНС били изпълнени. \r\n\tСпоред доклад на финансовия министър Владислав Горанов, до края на април тази година ще бъде изградена и система за защита от зловреден код и пробиви в инфраструктурата на Агенция \"Митници\". В понеделник  от две комисии в парламента. \r\n\t\"Основният ни въпрос е защо освен двата доклада не е представено на депутатите и писмото на министър Владислав Горанов от януари 2018 г., в което той признава, че от 340 обекта само 40 са под контрол и Министерството на финансите не предприема никакви действия и няма резултатност от докладите на ДАНС. И към днешна дата по никакъв начин не е противодействано срещу това нерегламентирано влизане в системата\", заяви Иван Иванов от БСП.\r\n\tСтава дума за източване на държавния бюджет чрез неплащане на акцизи, ДДС и мита, продължи той и попита защо премиерът Бойко Борисов досега не е предприел нищо.\r\n\tСигнали срещу кметове на ГЕРБ, срещу Цветанов и МО\r\n\tБСП освен това заявиха, че внасят пет сигнала в прокуратурата. По думите на червения депутат Атанас Зафиров, първият е един от знаковите кметове на ГЕРБ, кметът на община Стамболийски Георги Мараджийски. Първата му работа е била да уволни 42-ма души и на тяхно място да назначи свои приближени.\r\n\tДругият сигнал е срещу кмета на Тетевен – за безпринципни назначения без конкурси, нарушаване на правни норми, конфликт на интереси и др., продължи Зафиров. Следващата седмица ще продължим с внасяне на сигнали и за други подобни случаи в Шумен, Бургас, Септември и др., които имат общ знаменател управляват се от хора на ГЕРБ, каза той.\r\n\tБСП атакува и Министерството на отбраната за нарушения и злоупотреби в охранителната му фирма МОБА. Смятахме, че прокуратурата ще се самосезира или министерството ще предприеме коригиращи действия, но, напротив, не стана нищо подобно, а само получихме смехотворно обяснение, каза Зафиров. Те осъществяват търговия с оръжие без да имат лицензи – за това ще внесем също сигнал, закани се той. По думите му фирмата \"Партнер Консулт\" в Дулово е вероятно свързана по адресна регистрация с фирма на бащата на един от евродепутатите от ГЕРБ и ставало въпрос за обществени поръчки за стотици хиляди левове.\r\n\tСледващият сигнал касае зам.-председателя на ГЕРБ Цветан Цветанов, обяви Зафиров. Социалистите питат откъде, как, кога и при какви обстоятелства Цветанов като министър на вътрешните работи познава лице, вътрешно за бандата за отвличания \"Наглите\". \r\n\tПокрай убийството на бизнесмена Петър Христов този месец стана известно, че той е помогнал за внезапния пробив в разследването срещу \"Наглите\", като е свързал разследващите с Валентин Михайлов-Ихтиманския, който участва в някои от отвличанията и в охраната на част от жертвите им. Преди да говори пред антимафиотите, обаче, Ихтиманския е имал среща в МВР с тогавашния министър Цветанов.\r\n\tТази тема касае морала и закона, коментира Атанас Зафиров.\r\n\tВотът на недоверие постигнал първата си цел – признание, че има корупция \r\n\tПо-рано в неделя съпартиецът му Георги Свиленски аказа пред БНР, че най-големият проблем на страната ни е корупцията. Откакто внесохме вота на недоверие, виждаме, че управляващите признават, че в България има корупция, каза той и обобщи: \"\r\n\tТой припомни, че преди няколко месеца, 83% от бизнеса твърдеше, че е подложен на корупция, а 79% от обществените поръчки са нагласени.\r\n\tГЕРБ не искали е-управление, за да продължи корупцията \r\n\t\"Най-ефективната мярка за борбата с корупцията е въвеждането на електронното управление. Изхарчени са 200 млн. лв, а резултатът от това е никакъв\", отбеляза народният представител.\r\n\t\"Когато се въведе електронно управление- спира корупцията, спират обаче и гласовете, които ГЕРБ получава, благодарение на администрацията, която стои на гишетата\", допълни той, обяснявайки защо, според БСП, правителството нямало да въведе е-управление. \r\n\tЦветанов: Нашето правителство за пръв прави реална административна реформа \r\n\tЕлектронното управление е един от акцентите в сегашния мандат и за първи път се говори за реална административна реформа, която да премахне т.нар. гише, да се спести време, да се ограничи корупцията и да станат по-прозрачни институциите, заяви по този повод Цветан Цветанов пред БНР.\r\n\tТой подчерта, че ГЕРБ винаги е поемал много ясен ангажимент по отношение на борбата с организираната престъпност и корупцията: \"\r\n\tВотът на недоверие е несъстоятелен \r\n\tСпоред Цветанов вотът на недоверие е несъстоятелен. Той заяви, че ГЕРБ търсят решение на проблема с корупцията в страната чрез законодателството.\r\n\tказа Цветанов.", "date": "2018.01.21", "title": "БСП бомбардира ГЕРБ с корупционни сигнали до прокуратурата"}
{"url": "http://www.mediapool.bg/dps-iska-programen-kabinet--mozhelo-i-sled-novi-izbori-news274537.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДПС да не сваля правителството на ГЕРБ и \"Обединените патриоти\", \"защото няма такава политическа сила от опозицията, която може да поеме отговорността за управлението\", а \"дълг на гражданското общество и на  всички политически сили е да гарантират сигурността и стабилността на държавата\".\r\n\tИзявлението на Доган бе по повод намерението на ДПС да участва във вота на недоверие на БСП срещу кабинета. Оттогава досега лидерът на ДПС Мустафа Карадайъ и неговите заместници не спират да тълкуват какво точно бил казал Доган. Според тях остава в сила решението на партийното ръководство от ноември за демонтаж на националистите от управлението, което обаче не значело, че на тяхно място трябва да влезе ДПС.\r\n\tПожеланата от ДПС формула за програмно правителство се аргументира от тях с необходимостта от ускорени реформи, които ГЕРБ и \"Обединени патриоти\" не можели да направят, тъй като имали само аритметично мнозинство в парламента, а програмите им не съвпадали.\r\n\t\r\n\tПо думите му България се нуждае от програма за ускорено развитие, за да навакса изоставането си спрямо останалите европейски страни. В нея проблемите трябва да бъдат дефинирани, а реформите на обществените системи- дълбоки. Такава програма обаче не можело да бъде изградена с търсене само на \"аритметическо мнозинство\" в НС, каквото е сегашното между ГЕРБ и националистите.\n\n\r\n\tподчерта Ахмед Ахмедов.\r\n\t\r\n\tБСП е против програмно управление, единственият вариант били избори\r\n\tДепутатът от БСП Георги Свиленски, който участва в същото предаване на БНР, обаче не споделя необходимостта от програмно управление.\r\n\t каза Свиленски.\r\n\tВажната задача е да свалим правителството в предстоящия вот на недоверие, изтъкна той. , каза Свиленски.\r\n\tНа този етап перспективата да се свали правителството чрез вот на недоверие е утопия, поради мнозинството на ГЕРБ и \"Обединени патриоти\" в парламента. \r\n\tДПС обвини БСП в популизъм заради отказа от общ вот на недоверие \r\n\tЗам.-председателят на ДПСразкритикува социалистите, че са решили да внесат самостоятелно вота на недоверие към кабинета. Това се случи именно след словото на Доган на 21 декември, която лидерът на БСП Кринелия Нинова резюмира така: Бойко Борисов поиска подкрепа от Доган и я получи. Нинова освен това за пръв път обърна внимание на очевадния факт, че решението на ДПС от ноември бе за демонтиране на \"Обединени патриоти\" от властта, а не на ГЕРБ. Затова БСП се отказаха от преговори с ДПС за съвместен вот на недоверие, а след новогодишните празници ДПС се направиха на обидени и тръгнаха да обясняват как Доган не бил разбран правилно. \r\n\t\"коментира Ахмед Ахмедов по адрес на БСП.\r\n\tДПС подкрепяли не ГЕРБ, а стабилността на държавата \r\n\tРазбираме желанието на правителството да му бъде осигурен един вътрешнополитически комфорт, за да се концентрира върху европредседателството, но ние от ДПС  нямаме как да му го осигурим, каза Ахмедов и допълни: \"\r\n\tНе стана ясно за ускоряване на кои реформи настоява ДПС. Досега партията е заемала твърди позиции срещу реформирането на съдебната система, спазари се с ГЕРБ за политическата квота във Висшия съдебен съвет, а напоследък и за изключително спорния антикорупционен закон на управляващите, прокаран с гласовете на ДПС.", "date": "2018.01.21", "title": "ДПС иска програмен кабинет- можело и след нови избори"}
{"url": "http://www.mediapool.bg/turtsiya-zapochna-i-suhopatna-ofanziva-sreshtu-kyurdite-v-siriya-news274539.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурция обяви в неделя началото на сухопътна операция против кюрдите в северната част на Сирия, ден след нанесените турски въздушни удари в региона срещу подкрепяните от САЩ кюрдски милиции \"Сили за защита на народа\". Кюрдите твърдят, че са отбили настъплението и са заставили турските военни да отстъпят, предаде БиБиСи. \r\n\tТурският премиер Бинали Йълдъръм заяви, че турските въоръжени сили са навлезли в сирийския анклав Африн, предаде Ройтерс, като се позова на телевизия Хабертюрк. В същото време продължават и турските въздушни удари по позиции на кюрдите в Африн.\r\n\tЙълдъръм каза, че операцията, наречена \"Маслинова клонка\", ще се осъществи в четири етапа и че с нея Турция цели да създаде 30-километрова \"зона за сигурност\" в Северна Сирия.\r\n\t \r\n\tОперацията в Африн ще приключи много бързо, заяви в неделя турският президент\r\n\tРеджеп Тайип Ердоган. \"Терористите бягат от там (от Африн), а ние всички заедно ще ги отблъснем. Бомбардират ги нашите самолети, сега назопчна сухопътна операция. Ние провеждаме операция за защита на нашите граници. Нека Аллах да помогне на нашите войници\", заяви Ердоган в слово, произнесено в Бурса.\n\n\r\n\t \r\n\tЙълдъръм информира, че турската армия е навлязла 3.5 километра в територията на Африн и е прочистила миниран район там. По думите му операцията е започнала в 11.05 часа местно време и засега няма загинали или ранени турски войници.\r\n\t \r\n\tВ публикувано на 21 януари заявление на турското командване се съобщава, че са поразени 153 цели, включително \"укрития, убежища и арсенали\". Артилерийският обстрел на кюрдски позиции, започнал в четвъртък, продължава.\r\n\tИзострянето на ситуацията в района може да доведе до пряк конфликт на Турция с натовския й съюзник САЩ, които поддържат кюрдското опълчение. Някои от кюрдските подразделения помагаха на американските усилия в битката й с \"Ислямска държава\".\r\n\t \r\n\tАнкара твърди, че има благословията на Русия за ударите \r\n\t\r\n\tЙълдъръм каза още, че в резултат на операция \"Маслинова клонка\" ще бъдат унищожени всички \"терористични организации\", както и че преди началото на операцията са били проведени \"всички дипломатически преговори\".\r\n\tТурският премиер заяви, че Русия няма възражения срещу операцията в Африн, а Турция работи за успокояване на безпокойството на Иран и \"поддържа контакти с Дамаск при посредничеството на Москва и Техеран\", съобщи турската телевизия НТВ.\r\n\t \r\n\tПрез последните няколко месеца Турция заплашваше с военна операция срещу кюрдите в Сирия, които Анкара смята за отговорни за действията на Кюрдската работническа партия (ПКК) в Турция. ПКК, която от 1984 г. настоява за кюрдска автономия, е забранена в Турция. Сега турските власти се опитват да изтласкат кюрдите от района на Африн в Северна Сирия, в който те са разположени от 2012 г. Кюрдските бунтовници в Сирия отричат да имат пряка политическа или военна връзка с ПКК. \r\n\t \r\n\tСирийските власти са против турската инвазия \r\n\t \r\n\tСирийските власти от своя страна предупредиха Турция да се въздържа от каквито и да е военни действия на сирийска територия и заплашиха да свалят турски военни самолети.\r\n\t \r\n\tКюрдски милиции \"Сили за защита на народа\" са част от коалицията \"Сирийски демократични сили\", в която влизат и други опълчения. Именно тези сили, поддържани от американската бойна авиация, изиграха значителна роля в борбата с джихадистите от \"Ислямска държава\", отбелязва БиБиСи.\r\n\t \r\n\tДамаск и Техеран приканиха Турция незабавно да прекрати военната си операция \r\n\tПрезидентът на Сирия Башар ал Асад окачестви като \"застрашителна агресия\" турската военна операция срещу кюрдския анклав Африн, съобщи в неделя сирийската информационна агенция САНА, цитирана от ДПА.\r\n\t \r\n\tПо думите на Асад офанзивата е част от политиката, която Анкара следва още от началото на кризата, основана на \"подкрепа за тероризма и терористични организации.\r\n\t \r\n\tТурция е твърд противник на режима на Асад и поддръжник на бунтовниците, които искат да го свалят от власт, припомня ДПА, цитирана от БТА.\r\n\tРойтерс цитира съобщение на иранската агенция ИРНА, че външното министерство в Техеран приканва Анкара незабавно да прекрати операцията си. Според говорителя на ведомството Бахрам Гасеми задълбочаването на кризата в Африн може да бъде от полза за \"терористични групировки в Северна Сирия\".\r\n\t \r\n\tМосква отрича да има намеса в Африн, виновни били американците \r\n\t \r\n\tРусия, която поддържа режима на сирийския президент Башар Асад, заяви, че няма да се намесва в конфликта н Африн. Москва няма да предприема нищо, освен ако нейни военни бази в Сирия не се окажат под заплаха, заяви пред Интерфакс зам.-председателят на парламентарната комисия по отбрана Франц Клинцевич.\r\n\t \r\n\tСпоред съобщения от Анкара, преди началото на въздушните удари срещу Африн ръководството на турските въоръжени сили и разузнаването са се опитали по техни канали да получат съгласие от Москва, тъй като тази част от сирийското въздушно пространство се контролира от руската авиация. Било ли е дадено такова съгласие, или Русия си затваря очите и не възпрепятства въздушните удари на турските военновъздушни сили в събота, засега не е ясно.\r\n\t \r\n\tРусия съобщи, че нейните военни, намиращи се на летището в Африн, са го напуснали от съображения сигурност. Руското министерство на отбраната заяви, че до сегашната ситуация се е стигнало заради провокативните действия на Вашингтон да доставя оръжие на проамерикански формирования в Сирия.\r\n\t \r\n\tСирийските кюрди обаче твърдят, че част от отговорността за случващото се в Африн е на Русия. Те обявиха, че Москва е \"престъпен партньор на Анкара в убийствата\" на мирни граждани в района.\r\n\t \r\n\tРуското външно министерство изрази озадачение от турската операция в Сирия и съобщи, че неговият ръководител Сергей Лавров и държавният секретар на САЩ Рекс Тилърсън са обсъдили по телефона \"мерки, насочени към обезпечаване на стабилността в Северна Сирия\". В събота и турският външен министър Мевлют Чавушоглу говори с Тилръсън по телефона.\r\n\tГоворител на сирийските кюрдски милиции \"Сили за защита на народа\" заяви, че турски части са се опитали да прекосят границата на страната в района на Африн в неделя, но са били изтласкани обратно след ожесточени сражения със сирийските бунтовнически групи, предаде Ройтерс.\r\n\t \r\n\tДруг представител на Силите за защита на народа каза, че \"всички турски военни сухопътни атаки срещу Африн са били отблъснати и те са били принудени да се изтеглят\".", "date": "2018.01.21", "title": "Турция започна и сухопътна офанзива срещу кюрдите в Сирия"}
{"url": "http://www.mediapool.bg/emil-koshlukov-se-obyavi-za-zashtitnik-na-obshtestveniya-interes-i-nachalnik-za-primer-news274538.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрограмният директор на БНТ 1 Емил Кошлуков реши да отговори на масовите критики във Фейсбук спрямо назначението му на този пост, решението му да води публицистично предаване, поведението му като водещ на такова предаване и заканите му към независимото предаване за култура – уникално в българския телевизионен ефир - \"Денят започва с култура\". Бившият депутат от \"Новото време\", чиято кариера в управлението на медии минава през фалиралите тв канали ТВ 7 и Нюз 7 (финансирани от КТБ), както и в партийния тв канал на \"Атака\" – \"Алфа\", обяснява на страницата във Фейсбук какво е според него обществена телевизия.\r\n\t\"Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения\", декларира Кошлуков. Той говори от името на цялата БНТ и на обществото, но така не посочва какво разбира под \"обществен интерес\".\r\n\tАко някой смятал, че свободата на словото в БНТ е застрашена или нарушен законът, Кошлуков апелира това да се каже веднага и обещава: \"Незабавно ще сезирам СЕМ лично аз, в качеството си на директор\". \r\n\tРазбираме също, че според него най-важното е БНТ да има повече зрители, както и че той се е самонатоварил с отговорността да е началник за пример, който работи много, включително като водещ. \r\n\t\n\n\r\n\tПонеже гледам, че някои хора силно се вълнуват от обществена телевизия, нейните цели и задачи:\r\n\t1. Обществената телевизия е именно това, телевизия на обществото. Не е на ръководството, нито на водещите, нито на служителите. Още по-малко на една партия. Тя защитава обществения интерес.\r\n\t2. Нейните задачи, цели и функции са описани ясно в закона, особено в чл. 6. Ако някой смята, че може да ги определи по-добре, да влезе в парламента, да напише нов закон и да го приеме. Засега действа този.\r\n\t3. За да изпълни своята мисия, обществената телевизия трябва да е отново именно това, телевизия. Ако те гледат една шепа хора, как точно изпълняваш ролята си?\r\n\t4. Обществените телевизии имат висок рейтинг, в цяла Европа. Достатъчно е да видите френската, италианската, британската, сръбската и т. н. Просто когато имаш добри предавания, имаш и зрители.\r\n\t5. БНТ има добри предавания, качествени журналисти и производство, постига и добри резултати. Не винаги, но постига. Нашата цел е да станат още по-добри.\r\n\t6. Обсъжданията на продукциите, тяхната промяна и подобрение, структурно, съдържателно и програмно, е наша задача. Ние го правим в телевизията, всекидневно. Анализираме данните, следим конкуренцията, проучваме опита на другите по света.\r\n\t7. Оценката ни я дават отново зрителите, не партийните централи, нито медиите на олигарси. Ние сме обществена телевизия, не сме длъжни да се съобразяваме с политически и други интереси, единствено с обществения.\r\n\t8. Ако някой смята, че свободата на словото е застрашена, или е нарушен закона по някакъв начин, моля да покаже веднага кога, къде и как е станало това. Незабавно ще сезирам СЕМ лично аз, в качеството си на директор.\r\n\t9. БНТ е длъжна да осигурява плурализъм на мненията, както и на гледните точки. Именно затова е важно хората да знаят кой какъв е, когато говори от ефира на БНТ. Не е редно да поканиш Лукарски, да речем, като адвокат по темата за Истанбулската конвенция и да не кажеш на зрителя, че той е висш партиен кадър. Добре дошъл е, но той не е просто адвокат, а партиен лидер, неговата позиция не трябва да се крие.\r\n\t8. Ако имаме проблеми в БНТ, аз вярвам, че трябва да ги решаваме, не да се оправдаваме, че не можем. Нито пък смятам, че дължим обяснение на издания от един, или друг кръг на медийни босове.\r\n\t9. Твърдо убеден съм, че продукциите на БНТ1 могат да станат още по-популярни и обичани от много хора. Това е моя цел и задача.\r\n\t10. Знам, че карам някои хора да работят повече, отколкото са свикнали. Именно затова аз самият работя и в предаване, не съм само началник. Добрият ръководител точно така ръководи, с пример, а не с философстване. За да искам повече от колегите, аз лично трябва да давам повече.\r\n\t11. Видях призива на едни политици, които зоват да си върнат БНТ. Не знаех, че е била тяхна. Но знам, че вече няма да е на нито една партийна централа, колкото и да не им се вярва. БНТ ще бъде обществена телевизия.\r\n\t12. Надявам се и да бъде гледаема и качествена, каквато тя е била почти винаги. Ще се опитваме да я направим още по-добра, с помощта на нашите зрители.", "date": "2018.01.21", "title": "Емил Кошлуков се обяви за защитник на обществения интерес и началник за пример"}
{"url": "http://www.mediapool.bg/sotsialdemokratite-v-germaniya-podkrepiha-koalitsionni-pregovori-s-merkel-news274544.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманските социалдемократи подкрепиха започването на официални преговори с блока на канцлера Ангела Меркел за съставяне на правителство. На извънреден конгрес в Бон, проведен в неделя, Германската социалдемократическа партия (ГСДП) взе решението със сравнително малко мнозинство - 362 гласа \"за\" срещу 279 \"против\" и един \"въздържал се\", съобщи Ройтерс. Това приближава Германия, икономическия двигател на Европа, с една стъпка по-близо до стабилно правителство след четири месеца политическа несигурност в резултат на неясния изход от парламентарните избори през септември.\r\n\t \r\n\tОчаква се официалните преговори да започнат идната седмица.\r\n\t \r\n\tРешението на социалдемократите ще донесе облекчение на партньорите на Германия в ЕС, където Меркел играе водеща роля по въпросите на икономиката и сигурността.\r\n\tЕвентуалното окончателно коалиционно споразумение също ще бъде подложено на гласуване от членовете на ГСДП.\r\n\tМеркел каза, че иска преговорите да приключат до 12 февруари. Ако те са успешни и Маркел получи необходимото абсолютно мнозинство в Бундестага да остане канцлер на Германия, четвъртият й мандат на поста може да започне преди Великден. Дотогава ще са минали шест месеца от парламентарните избори -най-дългият период, в който Германия е останала без редовно правителство.\r\n\tОсновната съпротива на социалдемократите срещу поредна голяма коалиция (популярна като GroCo) с Християндемократическия съюз на Меркел и съюзниците й от баварския Християнсоциален съюз е, че по този начин ГСДП ще изгуби окончателно своята индивудалност като лява партия.\n\n\r\n\tПротивниците на коалицията в ГСДП освен това са гневни на компромисите, направени от партийния им лидер Мартин Шулц, в разговорите с Меркел.\r\n\tДо момента ГСДП бе младши партньор в две \"големи коалиции\" с блока на Меркел – от 2005 до 2009 г. и от 2013 г. досега.\r\n\tВ речта си пред конгреса Мартин Шулц настоя партията да остане единна, независимо от изхода на гласуването.\r\n\tВ същото време той отхвърли варианта за нови избори в Германия. По думите му партията трябва да вземе решение \"да има ли коалиционни преговори или да няма\". \"Новите избори не са правилният път\", заяви той пред 600-те делегати на партията, събрали се в бившата германска столица Бон.\r\n\tШулц защити постигнатото в предварителните коалиционни разговори, приключили на 12 януари, като заяви: \"Ние постигнахме много и сме в състояние да изпълним много от обещанията си в предизборната кампания\".\r\n\tФренският президент Еманюел Макрон е засилил натиска върху ГСДП да влязат отново в коалиция с канцлера Ангела Меркел, заявявайки на Шулц, че Европа е отправила погледа си към партийния конгрес в Бон.\r\n\t \r\n\t\"Европа гледа към Бон\", е казал Макрон по думите на Шулц в телефонен разговор между двамата, проведен по инициатива на френския президент.\r\n\t \r\n\tВ изказването си Шулц подчерта, че обновлението на ЕС ще бъде сред основните въпроси в програмата на нова коалиция с канцлера Меркел. Френският президент е автор на планове за широкообхватни преобразувания в съюза, припомня ДПА.\r\n\t \r\n\tШулц също така отхвърли варианта в Германия да бъде въведен горен праг за пристигащите бежанци, докато социалдемократите са в управлението.\r\n\t \r\n\tГСДП се сблъсква с \"криза на доверието\" в резултат на предишните коалиции с Меркел, заяви обаче пред конгреса лидерът на младежката организация на партията Кевин Кюнерт. Той е един от основните противници в средите на ГСДП на съставянето на ново правителство с консервативния блок на канцлера.\r\n\tПредварителната договореност на ГСДП с ХДС/ХСС предвижда ръст на социалните разходи, данъчни облекчения за хората с ниски доходи и промяна в подхода на Берлин към Европа.\r\n\tШулц постави Европа на първо място и в центъра на речта си пред конгреса, настоявайки новото правителство да доведе до \"историческа политическа промяна\" и \"нова зора за Европа\". \"Европа очаква Германия да поеме отговорност за Европа и да действа решително. Това няма да е възможно без ГСДП. Без ГСДП няма да има смел импулс за Европа. Зависи от нас\", каза той.\r\n\tВ крайна сметка много социалдемократи – най-вече младежкото крило на партията, са твърдо против нов съюз с Меркел, изтъквайки, че губят идентичност и по този начин ще загубят тежко следващите избори. ГСДП падна до 20.5% на изборите през септември. Проведени след това социологически проучвания показват, че партията продължава да губи подкрепа и ако има нови избори сега, ще вземе едва 18.5 процента.", "date": "2018.01.21", "title": "Социалдемократите в Германия подкрепиха коалиционни преговори с Меркел"}
{"url": "http://www.mediapool.bg/plan-za-opraskvane-na-570-dka-ot-park-vitosha-news274516.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед като \"зеленото\" правителство (по думите на премиера) даде картбланш за нови ски строежи в буферната зона на Националния парк \"Пирин\", която е част от ски зоната Банско, кабинетът набира смелост да стори същото и за парк \"Витоша\". По същия начин и със същите последици в полза на едни и същи хора, стоящи както зад ски концесионера \"Юлен\" в Банско, така и зад \"Витоша ски\" - собственикът на лифтове, влекове и писти над София, от които реално работят единици съоръжения и то от време навреме.\r\n\tНовите планове за управление на двата парка стоят на трупчета вече над две години. Плановете, финансирани от еврофондовете, бяха изработени от фирмата \"Пролес\", свързвана с лицата зад \"Юлен\" и \"Витоша ски\" и в крайна сметка с Първа инвестиционна банка.\r\n\tВ началото на тази година служебният екоминистър, назначен от президента Румен Радев, забърка каша с поредица безумни заповеди около екооценката на плана за Пирин. Вследствие планът \"катастрофира\" във Върховния административен съд и макар поредното заседание по казуса да е насрочено за 25 януари, скоро не се очертава съществено развитие. Заради което и община Банско, която има дял в \"Юлен\", поиска промяна на изтеклия през 2014 г. план за управление за Пирин.\r\n\t\r\n\tСлед като правителството даде картбланш за нови ски строежи в Банско, същата схема ще бъде приложена и спрямо плана за Витоша,  на спортния министър Красен Кралев в четвъртък.\n\n\r\n\tПричината е, че отново е върнат за преработка планът за управление на парк \"Витоша\", за който в началото на 2016 г. тогавашният министър на околната среда , защото в него се допускат ски и други строежи върху 40% от територията на парка. Преработеният проект е бил предаден в екоминистерството на 13 юни 2016 г., става ясно от публикуван . Той е бил отново върнат заради неотразени забележки и за трети път внесен в МОСВ, като последният вариант (който обаче не е публичен) отново не задоволява министерството.\r\n\tОт Министерството на околната среда и водите (МОСВ) заявиха, че през декември м.г. са поискали допълнителна информация от възложителя на поръчката за плана за парка - Дирекцията на Природен парк \"Витоша\", която е на подчинение към земеделското министерство.\r\n\tУправителят на \"Пролес Инженеринг\" Антоний Стефанов каза пред Mediapool, че в последно предадения на МОСВ план за \"Витоша\" не били отразени само две забележки, защото фирмата решила да остави крайното решение по съответните въпроси на Висшия експертен екологичен съвет (ВЕЕС). Това е органът, който решава дали да одобри плана и да предложи на екоминистъра да го внесе за гласуване в Министерския съвет.\r\n\tПредседателят на Асоциацията на парковете в България Тома Белев, който е член на ВЕЕС и бивш шеф на парк \"Витоша\", обаче коментира, че за разглеждане във ВЕЕС може да влезе само документ, по който са отстранени всички забележки. Поради тази причина действията на \"Пролес\" не отговарят на процедурата.\r\n\t\r\n\tТака не е ясно кога планът за Витоша ще бъде одобрен от кабинета и ще влезе в сила. Междувременно от \"Витоша Ски\" и Столичната община едни през други обясняват как без промяна в плана за управление на парка не може да се подмени нито един от остарелите технически и спрени от експлоатация лифтове, въжени линии, влекове, както и да се оправят ски пистите. Аргументите на опозиционните партии и природозащитници, че реконструкцията и подмяната на ски съоръженията е разрешена и в действащия план за управление, но в съществуващите трасета и без да се увеличава капацитетът им, не се приемат от собственика им и от общината.\r\n\t\"Витоша ски\" и Столична община не спират да повтарят една и съща мантра, независимо че и в изтеклия, но  за Витоша 2005-2014, и в последния публичен вариант на проекта на новия десетгодишен план, формулировката на ограниченията за ски строежи е почти една и съща. Отново обаче се вади като аргумент и текст в Закона за горите, който не позволява промяна на предназначението на горски терени за строеж на ски писти и стълбове за лифтове. Вицепремиерът Валери Симеонов дори обеща \"Обединените патриоти\" да поискат отмяната на това . Интересна подробност е, че всъщност формулировката в чл. 73, ал. 6 на : \"Не се допуска промяна на предназначението на горски територии за ски писти и стълбове за лифтове и влекове, когато изграждането им не е предвидено в приетите областни планове за развитие на горските територии\".\r\n\tПредстои да се видят законотворческите действия на \"Обединените патриоти\" в тази посока, както и кой точно ще поиска обявената от Красен Кралев промяна в действащия план на парка. Опитите на Mediapool да се свърже със спортния министър за допълнителни уточнения не бяха успешни.\r\n\tПредставителят на \"Витоша ски\" Радослав Пеев заяви пред Mediapool, че дружеството не можело да инициира поправка на стария план. Това трябвало да направят институциите, а собственикът на ски съоръженията бил готов \"като паднат законовите пречки, още на следващия ден да започне подготовката на проект за подмяната на ски съоръженията и екооценката му\". По повод обстоятелството, че който и да било план за управление на парка не може да реши сочения от тях и общината проблем с промяната на предназначението на горските терени, Пеев отново повтори, че фирмата в момента била ограничена от плана. Затова и нямало как да получи разрешение за подмяна на съществуващите лифтове, въжени линии и влекове и изливане на бетон в досегашните стъпки на съоръженията за изграждане на нови, ако не бъде сменено предназначението на земята под тях.\r\n\t\r\n\tТака парк \"Витоша\" и развитието на ски спорта в него се оказва в капан. Не е необходимо човек да е привърженик на конспиративните теории, за да му хрумне, че при общи собственици на \"Юлен\" и \"Витоша ски\", най-вероятно ски съоръженията край София не се поддържат, за се пренасочва ски туризмът към Банско, където работещият в момента лифт се оказва недостатъчен. В същото време бъдещата втора кабинка в Пирин се използва като мотив от община Банско да иска урбанизация на нови местности край курорта, разположени на границата на парк \"Пирин\".\r\n\tТака логично първо идва поправката в плана за Пирин, която отпушва новите ски строежи, а вече се готви и същото за Витоша.\r\n\tРазработеният от \"Пролес \" актуализиран план за Витоша предвижда зони за краткотраен отдих, заемаща 5986.8 хектара или 22.1% от територията на природния парк, както и зона за хижи и спортни съоръжения от 4163.1 ха или 15.4 на сто от парка. Последното е огромно увеличение на територията за ски спорт и туризъм, която в момента заема 205 ха или 0.8 на сто от територията на парка и 1.4 процента от зоната с ограничено управление, според данните в проектоплана.\r\n\t\r\n\tОт документа става ясно още, че има претенции за изключване на общо 571 дка от територията на природния парк, като става въпрос за имоти в близките села. Само преди дни бе публикувана заповед на екоминистъра Нено Димов за изваждане на  за малко повече от 10 дка от парка, заради решение на Върховния административен съд по отказ на ековедомствотода стори това. Заповедта на Димов обаче бе отменена, тъй като бе обжалвана с аргумента, че ведомството е трябвало да направи проверка дали имотите отговарят на изискванията да бъдат защитени територии.\r\n\tВероятно сходен на тези два имота за 10 дка е и казусът с въпросните 571 дка, което означава, че паркът е под заплаха за бъдещо орязване.\r\n\tРеално последно обявеният вариант на плана не допуска разширяване на застрояването в оформените туристически центрове \"Алеко\", \"Златни мостове – Офелиите – Конярника\", \"Тинтява\" и \"Селимица\", освен вдигането на временни постройки за ски училища и заведения за бързо хранене. В център \"Владая – Мърчаево\" ще се допускат строежи на обслужващи обекти за обществено ползване в рамките на 300 легла и 500 места\r\n\tПланът на \"Пролес\" се спира обстоятелствено върху окаяното състояние на хижите и туристическите бази на Витоша, чийто общ капацитет според данните от категоризацията на обектите и информация от дирекцията на парка е около 4 хиляди легла. От 70 обекта за настаняване, 29 трайно не функционират, а 14 не предоставят услуги на външни посетители. Останалите 27 обекта с общ капацитет от около 1000 легла реално приемат гости само в празничните и почивните дни, с някои изключения през зимния сезон.\r\n\tПроектодокументът препоръчва реконструкцията на туристическата база, както и обособяване на места за къмпингуване в парка, които да отговарят на съвременните санитарно-хигиенни и др. изисквания. Към настоящия момент такова нощуване се допуска по поречието на р. Струма между селата Боснек и Чуйпетлово, по р. Куртова – от пътя за с. Плана до горна граница на гората и по туристическата пътека от местността Шумнатица до р. Добри дол, като не се допуска за период по-дълъг от 3 дни на едно и също място.\r\n\t\r\n\tПланът на \"Пролес\" разкрива и намеренията на \"Витоша ски\" за значително увеличение на капацитета при замяната с нови съоръжения на неработещите в момента лифтове, влекове и въжени линии. Сегашният план допуска само подмяната им при запазване на същия капацитет.\r\n\tТака например шестместната кабинка Симеоново-Алеко с капацитет 1500 души на час се планира да се замени от осемместна до пистата \"Лале\" с капацитет от 3000 човека на час. Предвижда се осемместен лифт със същия капацитет Драгалевци-Фънпарк да спира зад \"Щастливеца\". Другите планирани по досегашни трасета лифтове са: \"Простор-плац \"Стената\" – 4-седалков за 2000 души на час; \"Лале-Учебен плац\" - 4-седалков с шлем за 2000 души на час; \"Лале 1\" - 6-седалков за 3000 души на час; \"Лале 2\" - 6-седалков за 3000 души на час; \"Боби -учебен плац \"Алеко\" - \"Зелена писта\" - 4-седалков за 1200 души на час; \"Алеко-Малък Резен\" - шестместен за 3000 души на час; Лале 4\" - 4-седалков за 2000 души на час. Това е над сегашните капацитети на съоръженията.\r\n\tЩе се подменят с нови всички съществуващи лифтове с обща дължина 21 104 метра. Нов ще бъде лифтовият участък над Голи връх, с дължина 2.6 км, посочва се в плана. В него е записано, че \"Витоша ски\" смята да обособи 19.5 км нови и стари писти, чиито трасета ще преминават през вече обезлесени терени, тежко пострадали през последните години от природни бедствия и болести по горите (корояд). \"Очаква се да бъдат отстранени 1200 дървета (около 1500 кубика), като ще има компенсаторни мерки – за всяко едно ще бъдат засадени нови пет. 1500 кубика е повече от три пъти по-малко от годишната санитарна сеч в парка\", пише в проектоплана.\r\n\t\r\n\tЛюбопитно предложение е да се приложи подход на \"споделено\" управление на парк \"Витоша\", за да преодолеели проблемите в него. \"Пролес\" предвижда Министерството на земеделието и храните, което в момента е принципал на дирекцията на парка, да отстъпи управлението й на публично сдружение, в което със съответни дялове да участват четирите общини, на чиито територии е разположен парк \"Витоша\", плюс земеделското министерство чрез агенцията по горите и Югозападното държавно предприятие, както и представители на компании, които имат съоръжения в парка като ЧЕЗ и концесионера \"Софийска вода\", но и \"Витоша ски\", както и неправителствени организации. Предложението е бъдещото дружество да се управлява от представител на Столична община, на база учредителен договор с ясно разписани отговорности, годишно приеман бюджет, механизъм за работа и контрол.\r\n\tСпоред бившия директор на парка Тома Белев реализацията на тази идея е невъзможна по закон и няма как план да предлага промяна в регламентацията на управлението на паркове. Има законова регламентация кой управлява парковете, посочи той. Белев разказа как преди време е правен подобен експеримент за управление на малка защитена територия по проект на МОСВ за влажните зони с външно финансиране, но това не е проработило.\r\n\t\r\n\tРеално предстои да се види какви ще са действията на правителството за Витоша, но към момента интересите и исканията на \"Юлен\" и \"Витоша ски\" се удовлетворяват напълно на ръба на законите и дори отвъд тях. Именно това е причината за продължаващите граждански протести в защита на Пирин.\r\n\tВ същото време премиерът и министрите му се кълнат, че няма да допуснат над Банско да се строи . Именно такива гаранции искат протестиращите, поради което  за промяна в плана за управление на Национален парк \"Пирин\". То касае само и единствено изграждането на втората кабинка и не отваря вратата за бъдещо строителство на ски писти и съоръженията към тях, както прави  на 28 декември план. То обаче беше отхвърлено от Нено Димов в петък с аргумента, че идеята няма да проработи.\r\n\tВ същото време общественото мнение продължава да бъде облъчвано с лъжата, че \"зеленият октопод\", както проправителствените медии наричат екозащитниците, били против втори лифт над Банско, не искали да се развива ски туризмът на Пирин и Витоша и били платени от Австрия и Швейцария, за да не им отмъкне България туристите.", "date": "2018.01.21", "title": "План за \"опраскване\" на 570 дка от парк \"Витоша\""}
{"url": "http://www.mediapool.bg/hilyadi-protestiraha-v-solun-za-imeto-na-makedoniya-news274546.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХиляди гърци протестираха в Солун срещу използването на името Македония като част от названието на Република Македония. Около 50 000 демонстранти участваха в митинга тази неделя, съобщи Франс прес, позовавайки се на информация на гръцката полиция. Това е първият голям протест в Гърция, след като по-рано този месец Скопие и Атина възобновиха преговорите с посредничеството на ООН за намиране на компромис за името на бившата Югославска република. Спорът продължава вече 25 години и пречи на интеграцията на Македония в ЕС и НАТО, тъй като Гърция блокира процеса.\r\n\tПротестиращите носеха плакати \"Македония е била и ще бъде гръцка\", \"Долу ръцете от Македония\", \"Името е нашата душа\".\r\n\tСолун е център на северната гръцка област Македония и Гърция твърди, че желанието на съдената държава да се именува по този начин издава териториални претенции към Гърция. Поради тази причина Македония бе приета през 1993 г. в ООН под името \"Бивша Югославска република Македония\".\r\n\tРазговорите тази седмица между преговарящите от Атина и Скопие под посредничеството на ООН не доведоха до конкретен резултат, но вече има няколко компромисни имена, около които се търси съгласие.\r\n\t\"Има само една Македония и тя е гръцка\", заявиха протестиращите в Солун.\n\n\r\n\tУреждането на спора се натъква на вътрешнополитически проблеми както в Македония, така и в Гърция. Предишният македонски премиер Никола Груевски и партията му ВМРО-ДПМНЕ отказваше каквито и да е компромиси с името на Македония, но сегашният премиер Зоран Заев е решен да ускори интеграцията на страната в ЕС и НАТО и работи за постигане на решение с Гърция.\r\n\tТова би било успех и за гръцкия премиер Алексис Ципрас, чиято коалиция дойде на власт през януари 2015 г. Представители на дясната партия \"Независими гърци\", която е коалиционен партньор в управлението, обаче обявиха, че няма приемат решение на спора със Скопие, съдържащо името \"Македония\".\r\n\tСоциологическите проучвания показват, че по-голямата част от гърците споделят това мнение.\r\n\tОчаква се Ципрас и Заев да се срещнат в сряда или четвъртък по време на Световния икономически форум в Давос, Швейцария. Следващата стъпка ще е разговори между външните министри през февруари.\r\n\tСпоред добре информирани източници, цитирани от гръцкия в. \"Екатимерини\", че по време на срещата си миналата с архиепископът на Атина и цяла Гърция Йероним, премиерът Ципрас е посочил като приемлив вариант за компромис името , докато Скопие предпочита \r\n\tМеждународният посредник в спора Матю Нимиц предложи няколко възможности за името - Република Нова Македония, Република Северна Македония, Република Вардарска Македония, Република Горна Македония и Република Македония (Скопие).", "date": "2018.01.21", "title": "Хиляди протестираха в Солун за името на Македония"}
{"url": "http://www.mediapool.bg/tramp-izviva-ratsete-na-demokratite-zaradi-krizata-s-vremennoto-finansirane-na-pravitelstvoto-news274547.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп няма да започне преговори по въпроса за имиграцията и за имиграционната реформа, докато демократите не се съгласят да престанат с политическите игри и да възобновят работата на правителството. Това заяви говорителката на Белия дом Сара Сандърс, след като в петък Сенатът не успя да се споразумее по резолюция за удължаване на временното финансиране за федералните учреждения.\r\n\t\r\n\tЗаради кризата в Ню Йорк бяха затворени за посетители Статуята на свободата и музеят на имиграцията на остров Елис. Двата обекта са управлявани от Националната служба за парковете - една от институциите, които не са от съществено значение и които първи бяха засегнати от проблема с финансирането.\r\n\t \r\n\tЗаради кризата с временното финансиране на федералната администрация Тръмп този уикенд не отиде в имението си във Флорида. Несигурност има и по отношение на неговото пътуване за световния икономически форум в Давос, започващ във вторник и продължаващ до петък, предаде Франс прес.\r\n\t \r\n\tРепубликанският лидер в Сената Мич Макконъл каза, че горната камара на Конгреса ще поднови сесията си в неделя и ще работи колкото е необходимо, за да сложи край на блокажа с финансирането, заради който федералното правителство спря работа, предаде Ройтерс.\r\n\tМакконъл обяви, че вотът в Сената за финансирането ще бъде в понеделник, освен ако няма желание той да се проведе още по-рано, предаде Франс прес.\r\n\t \n\n\r\n\tСъщевременно губернаторът на щата Ню Йорк Андрю Куомо обеща да намери финансиране, така че Статуята на свободата и Музеят на имиграцията на остров Елис в града да са отново отворени за посетители.\r\n\t \r\n\tВицепрезидентът на САЩ Майк Пенс заяви в неделя пред войниците във военен обект в Близкия изток, че демократите си играят на политика със заплатите на военнослужещите.\r\n\t \r\n\t\"Ще поискаме да деблокират работата на държавните институции\", каза той. \"Всъщност няма да подновим преговорите по въпроса за нелегалната имиграция, докато не деблокират работата на държавните институции и не дадат на вас, нашите войници и вашите семейства, полагащите ви се възнаграждения.\"", "date": "2018.01.21", "title": "Тръмп извива ръцете на демократите заради кризата с временното финансиране на правителството"}
{"url": "http://www.mediapool.bg/chuzhdentsi-sa-ubiti-pri-vaorazheno-napadenie-sreshtu-hotel-v-kabul-news274543.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАфганистанските власти потвърдиха, че при въоръжено нападение срещу хотел \"Интерконтинентал\" в столицата Кабул са загинали 18 човека, сред които 14 чужденци, предаде ДПА, цитирана от БТА.\r\n\t \r\n\tГоворителят на министерството на вътрешните работи Насрат Рахими съобщи за агенцията, че са били убити девет украинци, грък, киргизстанец и още трима чужденци, чиято националност все още не е установена.\r\n\t \r\n\tПри 17-часовата атака били ранени 10 души, всички те афганистанци.\r\n\t \r\n\tМалко по-рано друг говорител на афганистанското вътрешно министерство, Наджиб Даниш, даде сходни данни.\r\n\t \r\n\tТой посочи, че 11 от 18-те убити са служители на частната афганистанска авиокомпания \"КамЕър\" (KamAir). Въздушният превозвач излезе със съобщение, че графикът на полетите му е нарушен заради атаката.При нападението са били ранени 10 души - шестима служители на силите за сигурност и четирима цивилни, каза още Даниш.\n\n\r\n\t \r\n\tТримата въоръжени, които са нападнали хотел \"Интерконтинентал\", в който често отсядат чужденци, да били убити. В неделя сутринта са били спасени 150 гости на хотела и всичките му шест етажа са били освободени от нападателите.\r\n\t \r\n\tАтаката е започнала в събота около 21 ч. местно време със стрелба по гости на хотела и взривяване на гранати.\r\n\t \r\n\tЗасега никоя организация не е поела отговорност за нападението.\r\n\t \r\n\tВ четвъртък посолството на САЩ в Кабул публикува предупреждение за възможно нападение срещу столичен хотел. \"Известно ни е, че екстремистки групировки е възможно да планират нападение на хотел в Кабул\", съобщи посолството, но като евентуална мишена бе назован друг кабулски хотел, разположен близо до международното летище.", "date": "2018.01.21", "title": "Чужденци са убити при въоръжено нападение срещу хотел в Кабул"}
{"url": "http://www.mediapool.bg/informatsionnata-sistema-na-mitnitsite-vse-oshte-e-uyazvima-news274545.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокладът на ДАНС за пробив в митническата информационна система БАЦИС ще бъде разсекретен, съобщи финансовият министър Владислав Горанов в неделя по повод нападките от БСП, че властите не са предприели нищо и по този начин допускат неплащане на акцизи, ДДС и мита.\r\n\tГоранов, който ще бъде изслушан в понеделник от две парламентарни комисии, енергично отрече твърденията на БСП, че в доклада има заключения за изгубени стотици милиони от акциз на горива. Документът съдържал само предупреждения за потенциални рискове, а освен това крайният резултат от действията на властта се изразявал в милиарди повече приходи в хазната и увеличение на събираемостта.\r\n\tВ доказателство на думите му пресцентърът на ГЕРБ разпространи копие на документа. Освен това бе публикувана и докладна записка на финансовия министър до премиера Бойко Борисов от 3 януари тази година. От нея е видно, че Българската акцизна централизирана информационна система (БАЦИС) все още не разполага с цялостна система за защита от зловреден код и пробиви, но това се очаква да стане до април т.г.\r\n\tСлед хакерски атаки към ключовата за приходните администрации ИТ система през 2016 г. по сигнал на държавните органи е възложен доклад на ДАНС, който констатира слабости, които позволяват източване на ДДС и ощетяват сериозно държавните приходи. Шефът на Агенция \"Митници\" Георги Костов докладва през ноември м.г. пред депутатите, че тези слабости са били преодолени още през 2016 г.\r\n\tОт докладната на Горанов обаче става ясно, че все още не е преодоляна една от общо деветте установени слабости, а именно възможността \"за използване на един и същ административен привилегирован потребител с най-високи права и една и съща слаба парола за осъществяване на отдалечен достъп до интегриращо комуникационно устройство за наблюдение и контрол\".\n\n\r\n\tФинансовият министър докладва на премиера, че направените препоръки са приложени за едва 47 от общо 340 устройства, тъй като тази мярка изисквала допълнителни разходи от икономическите оператори. Именно тези данни изнесе БСП в подкрепа на твърдението си, че властите не са предприели нищо.\r\n\tГоранов пише до премиера, че в момента се изпълнявала последната част от мерките, които включвала нов интерфейс за връзката между измервателните уреди в данъчните складове и системата на митниците.\r\n\tВ заключение Горанов посочва, че с предприетите мерки се пресича възможността служители на митниците да използват чужди устройства в системата и по този начин да компрометират или манипулират данните в нея. Елиминирали се и опитите външни лица да проникват в БАЦИС.", "date": "2018.01.21", "title": "Информационната система на митниците все още е уязвима"}
{"url": "http://www.mediapool.bg/grigor-dimitrov-pokaza-klasa-sreshtu-kirios-i-e-na-14-final-v-avstraliya-news274541.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГригор Димитров се класира за четвъртфиналите на Откритото първенство на Австралия по тенис. Третият в световната ранглиста елиминира представителя на домакините Ник Кириос със 7:6(3), 7:6(4), 4:6, 7:6(4) след много оспорван мач, продължил 3:27 чaса.\r\n\tВъв вторник на четвъртфиналите Димитров ще играе срещу британеца Кайл Едмънд, който за първи път в кариерата си достигна до топ 8 в турнир от Големия шлем. Ако преодолее този съперник, българинът най-вероятно ще се изправи срещу Рафа Надал в повторение на епичния полуфинал от 2017 г.\r\n\tПобедата на Григор Димитров срещу Кириос бе много престижна, защото австралийският талант се намира в отлична форма. Третият в света имаше нужда да вдигне нивото на играта си след колебанията в предишните два кръга от турнира. Българинът стори точно това. Той намали драстично непредизвиканите грешки, повиши успеваемостта на първия си сервис и показа нужното търпение при разиграванията срещу Кириос. Именно концентрацията бе това, което го измъкна срещу бомбения сервис на австралиеца.\r\n\tПървите възможности за пробив в първия сет дойдоха при резултат 3:3. Димитров достигна до два брейкпойнта, но те бяха бързо заличени след два аса на Кириос, който в крайна сметка взе гейма си. До края на сета нямаше други големи възможности за пробив и се стигна до тайбрек.\r\n\tВ решителната част Кириос намали силата на началния си удар, което даде шанс на Димитров да влезе в по-дълги разигравания. При тях той доминираше и затвори тайбрека със 7:3. Само през първия сет Кириос вкара 13 аса, но Димитров бе стабилен и не допусна нито една възможност за пробив.\n\n\r\n\tПървият пробив в мача дойде за 4:3 гейма във втория сет. Той бе за българина, който се възползва от колебанията в сервиса на своя съперник. Кириос обаче се върна в играта, след като спаси сетбол и на свой ред получи шанс пробив, който реализира веднага – 5:5. Вторият сет същосе реши с тайбрек и той отново бе за Григор Димитров – 7:4. Той показа отлична защита и невероятни форхенди, въпреки агресивната игра на Кириос.\r\n\tВ началото на третия сет австралийската публика се бе умълчала, което даде шанс за изява на българите на \"Род Лейвър Арина\". Виковете “Българи, юнаци“ накараха Джон Макенроу да попита: \"Къде се намираме? Да не сме в София?\"\r\n\tВъпреки че губеше с 0:2 сета, Ник Кириос показа, че не се е предал. Той продължи да сервира невероятно, но сега подлагаше под напрежение съперника сии при неговото сервиране. Така се стигна до пробив за Кириос за 3:2 гейма. Мощните сервиси на австралиеца продължиха до края на сета и Димитров нямаше никакъв начин да влезе обратно в сета.\r\n\tВ четвъртия сет българинът стигна до две възможности за пробив в четвъртия гейм, но не успя да се възползва. Той проби Кириос за 5:3, след като австралиецът прати решителен смач в мрежата. Димитров обаче не се възползва от тази възможност и пак допусна връщане на пробива, вместо да затвори мача при своето подаване. В крайна сметка отново се стигна до тайбрейк, където българинът показа, че има по-здрави нерви. Победата бе подпечатана с невероятен минаващ удар от форхенд.\r\n\tТова е трета победа на Гришо срещу Кириос, от когото той загуби преди две седмици на полуфиналите в Бризбейн. \r\n\t\"Да се играе срещу Ник винаги е трудно, преди две седмици загубих от него. Той сервира и играе невероятно и наистина здраво се бори. Това бе един от тези мачове, в които трябва да си фокусиран и да се опиташ да се възползваш от всяка възможност\", коментира Григор Димитров след мача.\r\n\tМатс Виландер: Григор показа световна класа \r\n\tБългарският тенесист получи висока оценка и от коментатора на Евроспорт и носител на седем титли от Големия шлем Матс Виландер.\r\n\t\"Много високо ниво на тенис. Григор Димитров излезе и показа какъв атлет е. Той държеше топката в корта, сервираше много по-добре от предишните си мачове. Това накрая много му помогна, защото съумяваше да си спечели сервис геймовете\", коментира Виландер.\r\n\t\"Той е трети в световната ранглиста и показа защо. Съумя много да вдигне равнището си на игра, в сравнение с другите си три мача. Днес Григор игра на много високо ниво през цялото време. Всичко работеше. Сервираше много по-стабилно, а допусна двойни грешки само когато можеше да си го позволи. Имаше вариации в играта му\", продължи той с анализа си на мача.\r\n\t\"Никога не знаеш какво да очакваш от Кириос и поведението му на корта. Григор обаче се справи невероятно добре. Да имаш публиката срещу себе си тук, е окей. За Купа Дейвис е различно. Ник Кириос е много добър човек извън корта и в съблекалнята. Понякога езикът, който използва на корта, не е окей. Като негов съперник трябва да се разграничиш от него. Григор показа точно това - световна класа и концентрация\", смята още специалистът.\r\n\t\"Григор беше много гладен днес. Може би го видяхме в най-доброто му състояние – нямаше много време да мисли. Показа обаче невероятна гъвкавост. Беше силен, експлозивен, а всичко това му помага да бъде максимално концентриран. Той много добре знае, че е един от най-добрите атлети\", обобщи Матс Виландер.", "date": "2018.01.21", "title": "Григор Димитров показа класа срещу Кириос и е на 1/4-финал в Австралия"}
{"url": "http://www.mediapool.bg/amerikanskiyat-poslanik-v-rusiya-se-kapa-v-ledeno-ezero-za-bogoyavlenie-news274540.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканският посланик в Русия Джон Хънтсман се включи в традиционните къпания за Кръщение Господне, съобщават руски медии.\r\n\t\r\n\tЗаедно със семейството си Хънстман посети в неделя Воскресенския Ново-Ерусалимски манастир, запозна се с неговата история, а след това отиде на река Истра, където в леда е изрязана дупка за потапяне във водата.\r\n\t \r\n\tАмериканският дипломат се появи пред камерите в син хавлиен халат и традиционни руски валенки. Студеното време не го уплаши и Хънтсман, останал по шорти, се потопи три пъти в ледените води. каквато е руската традиция на Богоявление. Примера му последваха и други американски дипломати.\r\n\t \r\n\t\"Чувствам голяма връзка с народа на Русия! Това е незабравим момент и опит\", заяви посланикът, според когото познаването на традициите помага за връзките между хората.\n\n\r\n\t \r\n\tТази година около 4 млн. руснаци са се къпали в реки и езера за Кръщение Господне. На 18 януари това направи и президентът Владимир Путин.", "date": "2018.01.21", "title": "Американският посланик в Русия се къпа в ледено езеро за Богоявление"}
