{"url": "http://www.mediapool.bg/nad-63-mln-lv-tryabvat-za-svlachishtata-po-magistrala-lyulin-news277165.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо експертни оценки само за борба със свлачищата и срутищата по АМ\"Люлин\" за тази година са нужни над 6.3 млн лева с ДДС. Това каза министърът на регионалното развитие и благоустройството Николай Нанков по време на парламентарния контрол, цитиран от БТА в петък.\r\n\tТой изтъкна, че проектът за магистрала е бил \"опорочен без мерки за укрепване на свлачищата\". Сега \"берем горчивите плодове от едно престъпно безхаберие при възлагането на подобни опорочени проекти. Ние в момента плащаме за проекти, които други правителства през 2007 г. са ги възлагали по този безумен начин\", заяви министърът.\r\n\tТой информира, че през 2017 г. за текущ ремонт и поддържане на магистрала са похарчени 2.4 млн. лева с ДДС, от които 1.4 млн.лева - за ремонти, а над 996 000 лева с ДДС - за зимно поддържане. За тази година ще се възлагат ремонти по магистралата според възможностите на бюджета на Агенция \"Пътна инфраструктура\" и по линия на целево финансиране от държавния бюджет, каза министър Нанков.\r\n\tТой напомни, че се предприемат конкретни действия за по-рестриктивни политики от държавата по отношение на гаранциите за добро изпълнение на инфраструктурните обекти и за продължителността на гаранционните на сроковете.", "date": "2018.03.23", "title": "Над 6.3 млн. лв. трябват за свлачищата по магистрала \"Люлин\""}
{"url": "http://www.mediapool.bg/katalunskite-deputati-pak-ne-mozhaha-da-izberat-regionalen-lider-news277148.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът на испанската автономна област Каталуния не успя да избере регионален лидер, след като кандидатът Жорди Турул не можа да събере достатъчно гласове, предадоха световните агенции.\r\n\t \r\n\tТурул, който е близък съюзник на бившия каталунски лидер Карлес Пучдемон, се нуждаеше от 69 гласа, но спечели само 64 заради разногласия между сепаратистките партии, които имат мнозинство в каталунския парламент.\r\n\t \r\n\tСега депутатите имат два месеца, за да изберат лидер на областта. В противен случай ще трябва да има нови регионални избори.\r\n\t \r\n\tТурул все пак може да получи още един шанс да бъде избран при гласуване утре. Той обаче трябва да се яви пред съда днес по обвинения в бунт и противодържавна дейност заради участието му в опитите за обявяване на независимост на Каталуния през октомври. Миналата година Турул беше арестуван, а после освободен под гаранция.\r\n\t \r\n\tСъдът може да го обяви за неизбираем или дори да го върне в затвора, ако прецени, че има достатъчно доказателства, че бившият министър от предишното каталунско правителство е извършил тези престъпления.\n\n\r\n\t \r\n\tТова става ясно и от днешно изявление на председателя на испанския Върховен съд Пабло Лареня, който в петък потвърди тежките обвинения в бунт срещу 13 каталунски сепаратисти, сред които и бившият регионален лидер Карлес Пучдемон, предаде Франс прес.\r\n\t \r\n\tТой е обвинен по-специално, че е организирал референдума за самоопределение на 1 октомври миналата година въпреки забраната на съда и \" сериозния риск от инциденти с насилие\".\r\n\t \r\n\tЖорди Турул също е обвинен в бунт, което се наказва тежки присъди, стигащи до 30 години затвор, по-конкретно за \"мобилизизация\" за референдума в качеството му на говорител на регионалното правителство. Така съдия Лареня може да попречи на ново гласуване на кандидатурата на Турал за регионален лидер, като го изпрати в ареста, особено ако реши, че има опасност от рецидив, отбелязват агенциите.\r\n\t\r\n\tОбщо девет членове на бившето правителство са обвинени в бунт, наред с бившия председател на регионалния парламент Карме Форкадел, лидерите на сепаратистки асоциации Жорди Санчес и Жорди Куишарт и втората по ранг в Републиканската левица на Каталуния Марта Ровира.\r\n\t \r\n\tОбщо 25 сепаратистки политици ще бъдат съдени за бунт, присвояване или неподчинение, съобщи съдията. Той поиска от 14 членове на предишната каталунска регионална администрация да депозират 2,1 милиона евро по банкова сметка, за да възстановят средствата, използвани за организирането на незаконния референдум за независимост и да покрият съдебните разноски, предаде Ройтерс.\r\n\t \r\n\tСъдията не съобщи дата за процеса.\r\n\t \r\n\tСепаратистката лидерка Марта Ровира не се подчини на призовката да се яви пред съдията, който можеше да я прати в ареста, и заяви в комюнике, че поема \"пътя на изгнанието\". Тя стана седмият сепаратистки лидер, напуснал Испания, за да избегне съдебно преследване.\r\n\t \r\n\tСъобщението на Ровира беше публикувано от нейната партия по времето, когато тя трябваше да се яви пред съда. По думите на Ровира тя \"чувства, че правото й на свободно изразяване е ограничено от съдилищата, които сплашват и прилагат без капка срам политически критерии\".\r\n\t \r\n\tРовира не съобщи къде ще потърси убежище. Други сепаратистки лидери, включително Пучдемон, избягаха в Белгия, Швейцария и Шотландия.\r\n\t \r\n\tПетима сепаратистки лидери се явиха пред съдията днес в отговор на призовката, предаде АФП.", "date": "2018.03.23", "title": "Каталунските депутати пак не можаха да изберат регионален лидер"}
{"url": "http://www.mediapool.bg/stokata-mladost-news277141.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tАмишите живеят по-дълго. Поне членовете на религиозната общност в Индианаполис. Техният живот е средно с десет години по-дълъг, отколкото на членовете на сектата в други части на Америка и достига 85 години.\r\n\t \r\n\tПричината не е в начина им на живот като от преди 300 години, а в генетична мутация, която се предава при поколенията на релиогиозно и културно изолираната общност. Благодарение на нея освен това амишите в Индианаполис не страдат от диабет тип 2.\r\n\t \r\n\tЗа медицинските изследвания тези резултати, които неотдавна бяха публикувани в списание \"Нейчър\", са многообещаващи - сега се очакват клинични изпитания на медикамент, който действа подобно на ген срещу остаряването.\r\n\t \r\n\tЧовечеството не се е отказало от мечтата за хапче срещу старостта. Докато медицинската наука се стреми да се бори с възрастта най-вече като рисков фактор за редица заболявания, цели клонове от икономиката се занимават с борбата срещу външните белези на остаряването.\r\n\t \r\n\tПазарът на продукти за грижа за кожата с формули, забавящи стареенето, се оценява на над 25 милиарда долара от института за пазарни изследвания Euromonitor. За хранителни добавки като витамини и микроелементи само в Германия се харчат над 1 милиард евро годишно, сочи статистика на компанията за пазарни проучвания IQvia.\r\n\t \n\n\r\n\tВ света годишно се правят над 8,5 милиона инжекции с Botox и други подобни вещества срещу бръчки, съобщава американската професионална организация за естетическа и пластична хирургия ISAPS.\r\n\t \r\n\tСветовният пазар, свързан със здравето, красотата и фитнеса, се оценява на 580 милиарда долара или почти половината от брутния вътрешен продукт на Испания.\r\n\t \r\n\tСпоред проучване на Strategy&, подразделение за стратегически анализи на PwC, почти половината от пазара (47 %) се пада на хранителни продукти, а фитнес клубовете завземат 13 %, разкрасителните операции - 15 %.\r\n\t \r\n\tБизнесът е многообещаващ, при това не само за хранителните продукти, козметиката и фитнеса. Естетично-пластичните хирурзи също имат все повече работа - броят на процедурите годишно нараства с между 8 и 10 %, според статистиката на ISAPS, като всяка година в света се извършват над 25 милиона операции и процедури. Всъщност те дори вероятно са много повече, тъй като организацията не отчита всички страни по света, а и следи само дейността на специализираните хирурзи. На САЩ се падат най-много разкрасителни операции с 18 % от общия брой.\r\n\t \r\n\tМнозина клиенти на клиниката \"Пьозелдорф\" в германския град Хамбург искат да изглеждат по-млади. Botox срещу гневните бръчки между веждите или сгъстяване на миглите са част от редовното \"меню\" наред с уголемяването на бюста, изсмукването на мазнини, корекцията на носа или намаляването на гърдите при мъжете.\r\n\t \r\n\t\"Живеем в свят, където външността е важна\", казва собственикът на клиниката Холгер Фукс, специалист по пластична, естетическа и възстановителна хирургия.\r\n\t \r\n\t\"Възрастта все по-често се възприема като недостатък\", отбелязва той.\r\n\t \r\n\tКакто и преди, клиентите му са основно жени, но броят на мъжете нараства непрекъснато и вече е достигнал 26 %.\r\n\t \r\n\t\"При нас идват преди всичко мениджъри, които искат и трябва да изглеждат млади и свежи\", разказва хирургът Ларс Клайнинг.\r\n\t \r\n\tРаботата изисква да не им личат 15-те работни часа дневно, твърдят те, а и не искат да изглеждат по-зле от младите си конкуренти.\r\n\t \r\n\tНе им харесва обаче, че трябва да отсъстват от работа заради периода на възстановяване, допълва Клайнинг. Поради това бизнесмените често искат часове в събота. Сред най-търсените от мъжете процедури, наред с лицевата терапия с Botox, са отстраняването на мазнини от корема и гърдите.\r\n\t \r\n\tТъй като процесът на остаряване при мъжете започва по-късно, отколкото при жените, клиентите от силния пол на клиниката са средно 50-годишни спрямо средно 30 години при жените. Сред клиентките мнозина имат професии, при които добрият външен вид е особено важен - манекенки, продавачки, актриси най-често прибягват до услугите на лекарите.\r\n\t \r\n\t\"Мъжете имат късмет, че при тях бръчките се възприемат като атрактивни. За жените това не важи\", посочва Фукс.\r\n\t \r\n\tПовечето клиенти на клиниката отдават голямо значение на естествения външен вид. Никой не трябва да забелязва, че нещо е било правено, допълва той.\r\n\t \r\n\tДокато бизнесът с продукти и услуги срещу остаряване процъфтява, много компании изобщо не се възползват пълноценно от възможностите, които предлага по-напредналата възраст, посочва Хайнц Грюне, ръководител на кьолнския институт за пазарни проучвания Rheingold.\r\n\t \r\n\tГрупата на 60-годишните се е променила много от 90-те години.\r\n\t \r\n\t\"Тогава все още имаше възрастни хора като по картинка, които отговаряха на клишето. Те се обличаха така, че от пръв поглед човек ги идентифицираше като възрастни хора\", казва Грюне, който се занимава с темата от 20 години.\r\n\t \r\n\tДнес 60-годишните на пръв поглед почти не се отличават от 40- и 50-годишните. Всички посещават едни и същи кръчми, слушат еднаква музика, обличат се по подобен начин - те живеят в един и същи свят.\r\n\t \r\n\tПри споменаване на \"възрастни хора\" 60-годишните мислят за родителите си.\r\n\t \r\n\t\"50-те години са новите 30, 60-те са новите 40\", казва Грюне.\r\n\t \r\n\tСпоред експерта браншът все още изобщо не е осъзнал какъв потенциал се крие в променените възприятия за възрастта и как се е изменил пазарът.\r\n\t \r\n\tИзкуството е продуктите за по-възрастни хора да се предлагат по начин, по който да не бъдат разпознавани като такива.\r\n\t \r\n\tНякой компании вече са приложили този подход, например автомобилостроителният сектор при автомобилите с висока проходимост.\r\n\t \r\n\t\"Автомобилите с висока проходимост са скрита протеза, само че никой не ги възприема като такава\", според Груне.\r\n\t \r\n\tПо думите му този тип коли се продават толкова добре не заради елегантния си вид, а защото всеки може да се качва в тях без проблеми.\r\n\t \r\n\tДруг пример за продукти, прекрасно адаптирани за по-възрастни потребители, предлага Apple.\r\n\t \r\n\t\"Apple произвежда отлични продукти, подходящи и за по-възрастни потребители, тъй като обслужването им е идиотско\", казва Грюне. \"И най-хубавото е, че продуктът не ме разобличава като възрастен човек\", допълва той.\r\n\t \r\n\tПсихологията също оказва влияние върху това колко дълго живеем. \"Хората, които се чувстват млади, живеят по-дълго\", посочва Ханс-Вернер Вал.\r\n\t \r\n\tРазлични изследвания са установили, че усещането за младост се отразява положително върху здравето, казва директорът на Мрежата за изследване на възрастта към университета в Хайделберг.\r\n\t \r\n\tТова означава, че до известна степен всеки може сам да окаже влияние върху остаряването и здравето си. При това изкуството да се живее играе голяма роля.\r\n\t \r\n\t\"Човек, който през целия си живот е бил сравнително физически активен и е избягвал рискови фактори като свръхтегло и пушене, често по-късно започва да има нужда от грижи\", според Вал.\r\n\t \r\n\tОстаряването обаче все още е стигма, според психолога.\r\n\t \r\n\t\"Обществото има негативна представа за остаряването, в професионалния живот, в обществения живот има голяма дискриминация въз основа на основание възрастта. Една по-положителна представа би обогатила обществото ни\", подчертава той.\r\n\t \r\n\tПродължителността на живота нараства, но не е безкрайна. Дори при оптимални условия човешкият организъм може да достигне максимум 115 до 125 години.\r\n\t \r\n\tИзвън външни фактори като замърсяване на околната среда, мръсна питейна вода, недостатъчни лекарски грижи, продължителността на живота се определя най-вече от генетични фактори.\r\n\t \r\n\t\"Гените очертават максималната продължителност на живота\", казва професор Кристиан Енглерт от института \"Лайбниц\".\r\n\t \r\n\t\"Дали наистина определен човек ще достигне тази възраст, до голяма степен зависи от начина на живот\", посочва той.", "date": "2018.03.23", "title": "Стоката \"младост\""}
{"url": "http://www.mediapool.bg/nad-polovinata-balgari-sa-smenili-do-trima-rabotodateli-news277146.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМнозинството от служителите на възраст под 34 години не са работили за повече от трима работодатели. В повечето случаи служителите от следващите възрастови групи не са работили за повече от пет работодатели. В България 54.1% от хората са работили за до трима работодатели.\r\n\tТова показват резултатите от международното изследване Paylab Compensation Monitor, проведено през януари и февруари 2018 г. сред 57 719 души от 12 европейски държави, включително и България. У нас изследването се провежда чрез уебсайта  , а останалите страни, включени в допитването са Чехия, Словакия, Унгария, Полша, Словения, Хърватия, Сърбия, Естония, Литва, Латвия и Финландия.\r\n\t\r\n\t\r\n\tПопитани какъв е оптималният период за работа при един и същ работодател, най-голяма група от служителите – 39% отговарят, че предпочитат продължителност от 3 до 5 години. До 48% от служителите във възрастовата група от 25 до 34 години са склонни да се съгласят.\n\n\r\n\tПо-малко респонденти, 26%, предпочитат по-дълъг период от 6 – 9 години като най-оптимална продължителност служителят да работи при един и същ работодател.\r\n\tМалко по-висок процент от служителите във възрастовата група от 45 до 55 години предпочитат по-дълъг период от останалите (35% от тази група).\r\n\tРезултатите от проучването ясно показват, че хората от по-младото поколение по-често търсят предизвикателства в кариерата си и възможности за работа при други работодатели. Поколението, което в момента се присъединява към пазара на труда, си представя, че ще се задържи по-кратко при даден работодател.\r\n\t\r\n\tКато цяло лоялните служители, работещи за един работодател повече от 5 години, са малцинство на пазара на труда - само 27.5%. Най-голямата група са тези, работили по-малко от 2 години.\r\n\t\r\n\tСред страните, в които е проведено допитването, най-лоялни са служителите (които работят повече от 5 години за настоящия си работодател) във Финландия, Словения и Полша. Делът на тези хора в момента е най-нисък в Сърбия.\r\n\tВ България групата на лоялните служители, които работят за настоящия си работодател повече от 5 години, е 28%. Така България попада на пето място сред групата на държавите с по-скоро лоялни служители.\r\n\t\r\n\tСъщевременно 47.5% са посочили, че са работили по-малко от 2 години за сегашната си компания.\r\n\tЛоялността към работодателя до голяма степен зависи от кариерното развитие в компанията. Значително по-голям дял от хората, които работят повече от 5 години за един работодател, са тези на позиции от ниския, среден и топ мениджмънт. Това до голяма степен е свързано с факта, че тези хора е трябвало да работят постепенно, за да се изкачат по кариерната стълбица. Работата на ръководни позиции често дава на служителите по-широка перспектива, възможност за дългосрочна реализация и атрактивна комбинация от финансови и непарични придобивки.\r\n\t\r\n\tПочти половината от респондентите (47%) смятат, че да бъдеш лоялен към своя работодател си заслужава и че служителите получават осезаемо доказателство за това под формата на финансови и непарични придобивки.\r\n\t\r\n\tВ частност 30% от хората считат, че служителите, които дългосрочно работят за един работодател, усещат, че това се отразява положително на заплащането им. Други 17% от респондентите смятат, че лоялността е свързана със специфични непарични придобивки и предимства.\r\n\tТази тенденция се отнася и за България, където отново 47% вярват, че служителите получават определени материални и нематериални стимули за лоялността си. Според 27% лоялността е обвързана с резултати в заплащането, а според 20% тя е свързана с дадени нематериални придобивки.\r\n\tОбратното мнение се изразява от 32% от респондентите, които са убедени, че новите служители често имат сходни придобивки като служителите, които от дълго време работят за същия работодател. Те вярват, че разликите между служителите, които са отскоро в компанията и дългогодишните служители изчезват след определен период от време. Според тях един лоялен служител, който работи от продължително време за компанията, няма по-специален статут по отношение на финансови или непарични придобивки. Една пета от служителите не са били в състояние да преценят или да отговорят на въпроса.\r\n\tСпоред 35% от респондентите в България лоялността не се отразява на придобивките на служителите, които дългосрочно работят за компанията.\r\n\tИнтересно заключение е, че новопостъпилите служители, т.е. тези, които работят за даден работодател по-малко от година, имат най-силно усещане, че лоялността се отплаща. От друга страна хората, които понастоящем работят повече от 5 години при сегашния си работодател, са по-склонни да мислят, че лоялните служители нямат специални предимства в компанията. Това може да е свързано с факта, че системата на възнаграждения и придобивки се комуникира по-интензивно с новоназначените служители на интервютата за работа.\r\n\tПредишно изследване на Paylab Compensation Monitor потвърди тенденцията, че най-ефективната стратегия за хората, които искат да увеличат доходите си, е смяна на работата, т.е. намиране на по-добре платена работа от сегашната. Те дори смятат, че това е по-обещаващ начин за увеличаване на доходите отколкото преговорите за по-висока заплата с настоящия им работодател.", "date": "2018.03.23", "title": "Над половината българи са сменили до трима работодатели"}
{"url": "http://www.mediapool.bg/plazhat-bolata-shte-bade-izvaden-ot-rezervat-kaliakra-news277147.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдин от най-красивите плажове по Северното Черноморие – \"Болата\", ще бъде изваден от защитата на резервата \"Калиакра\", за да бъде предоставен на концесия или под наем. Това е предложила кметицата на Каварна Нина Ставрева на Министерството на околната среда и водите (МОСВ), а то на свой ред е   за намаляване на площта на защитената територия с редица имоти.\r\n\tОбщественото обсъждане за промяна на границата на резерват \"Калиакра\" е насрочено за 12 април във варненската регионална екоинспекция, става ясно от обявлението на МОСВ. Очаква се предложението да бъде подкрепено от местните, които вече поискаха изваждането на плажа от защитената територия още миналата есен. Това стана в хода на обсъждането на намерението на кабинета да разшири обхвата на \"Калиакра\", за да не бъде глобена държавата заради това, че е разрешила в нарушение на екозаконодателството строежи на вятърни паркове и голф курорт в резервата.\r\n\t\"Идеята е \"Болата\" да се изведе от резервата и да се осигури стопанин на плажа, като Министерството на туризма обяви процедура за отдаване под наем или на концесия\", обясни кметът на Каварна Нина Ставрева пред Mediapool. Според нея надали това ще може да се случи за този летен сезон, а по-скоро за догодина, но гарантира, че през лятото туристите ще имат свободен достъп до пясъчната ивица.\r\n\tДрамата с плажа е от години заради спорове за собственост между различните държавни институции, вълноломът му започна да се руши, през 2016 г. предприемачи сложиха бариера, ограничаваща достъпа до морето, открито бе незаконно строителство на ивицата и в крайна сметка през лятото на 2017 г. единственият чар на \"Болата\" бяха скалите.\r\n\tПрез 2013 г.   да бъде създаден национален парк \"Българско Черноморие\", в който да влизат 12 девствени плажа, сред които и \"Болата\". МОСВ трябваше да подготви документите за одобряването му, но тава така и не стана покрай смяната на редица редовни и служебни правителство.\n\n\r\n\tСега чисто процедурно се очаква извеждането на \"Болата\" да приключи през юли, когато резерватът \"Калиакра\" ще бъде намален с 21.987 дка. Става дума за седем поземлени имота от кадастралната карта на близкото село Българево. Според предоставените от екоминистерството данни те обхващат морския плаж \"Болата“, път, територията между пътя и плажа, брегоукрепителните съоръжения – диги и буни и асфалтов паркинг.\r\n\tОснование за изваждането на тези територии от резервата е, че там няма местообитание на тюлен монах, крайбрежни морски екосистеми, характерна степна растителност и животински свят и гнездови ниши на редки и изчезващи видове птици, които са обект на защитата в резервата \"Калиакра\", посочват от МОСВ.\r\n\tИзважданите от защитата на \"Калиакра\" имоти обаче ще бъдат включени в защитената местност \"Степите“, за да останат все пак предпазени, става ясно от проекта на заповед на екоминистъра Нено Димов, публикувана в документацията по процедурата за обществено обсъждане.\r\n\tМестността \"Степите\" обаче ще бъде увеличена с 20.439 дка като от документите не става ясно къде се губят декар и половина, при положение, че цитираните идентификатори на поземлените имоти за преместване са едни и същи.\r\n\tСтаврева увери, че вкарването на \"Болата\" и околните имоти в защитената местност ще гарантира, че тям няма да се допусне строителство.\r\n\tДали това ще е така предстои да се види, макар че със сигурност бъдещият наемател или концесионер на плажа ще изгради т.нар. преместваеми обекти. Тяхното наличие и разположение ще зависи обаче от това дали предложението ще бъде одобрено от туристическото ведомство.", "date": "2018.03.23", "title": "Плажът \"Болата\" ще бъде изваден от резерват \"Калиакра\""}
{"url": "http://www.mediapool.bg/radev-priel-pokana-za-sreshta-ot-erdogan-news277149.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДържавният глава Румен Радев отговори на отправената от турския президент Реджеп Тайип Ердоган покана за провеждането на лична среща, съобщиха от прессекретариата на държавния глава.\r\n\t \r\n\t\"Споделям изразеното от Вас желание да проведем лична среща в близко бъдеще. В тази връзка, предлагам тя да се състои в рамките на предстоящата Среща на върха на НАТО през юли т.г. в Брюксел, където ще имаме възможност да обсъдим по-задълбочено развитието на сътрудничеството и диалога на най-високо равнище между нашите страни“, се казва в писмото на българския президент до неговия турски колега.\r\n\t \r\n\tПисмото му е в отговор на \"сърдечните поздравления от неговия турски колега по повод Националния празник на страната ни, както и на отправената покана за провеждане в близко бъдеще на среща на най-високо равнище между президентите на двете държави\". \n\n\r\n\t \r\n\tНаскоро Радев каза, че няма да присъства на срещата между европейските лидери и Ердоган във Варна, защото \"никога не се натрапвам там, където не съм канен\". Той посъветва премиера \"ролята на България в тази среща да не се свежда до домакина, който разнася шербет\".", "date": "2018.03.23", "title": "Радев приел покана за среща от Ердоган"}
{"url": "http://www.mediapool.bg/sadiyski-organizatsii-ot-evropa-prizovaha-es-da-ne-si-zatvarya-ochite-za-proizvola-v-turtsiya-news277162.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз (ЕС) да не си затваря очите за произвола упражняван от режима на турския президент Реджеп Тайип Ердоган.\r\n\tТова призовават от Платформата за независима съдебна система в Турция, в която членуват Асоциацията на европейските административни съдии (AEAJ), Европейската асоциация на съдиите, Съдии за съдии и Европейски магистрати за демокрация и свободи (MEDEL).\r\n\tОттам разпрстраниха свое отворено писмо по повод предстоящата в понеделник среща на върха между ЕС и Турция във Варна.\r\n\tЕвропейските съдии призовават лично председателите на Европейския съвет и Европейската комисия да насочат усилията си към убеждаването на съседката ни да се завърне към принципа на върховенство на правото.\r\n\tПрипомнят и, че след неупешния военен преврат в Турция през лятото на 2016 г. са задържани над 25% от всички турски съдии и прокурори (около 3000 души), а всички съдебни решения по тези казуси, постановени до момента, са в принципно противоречие с основните принципи, на които се основава (общото) европейско право.\n\n\r\n\t\"На първо място тази шокираща реалност означава, че голям брой невинни лица са незаконно обвинени и тази ситуация не трябва да се пренебрегва,тъй като хората и страната като цяло ще страдат от разрушителните последици от всичко това. Второ, освобождаването от длъжност на 4279 съдии и прокурори (от приблизително 12000 в цяла Турция) представлява огромна и вредна загуба за турската съдебна система\", заявяват от платформата.\r\n\tСпоред съдийските организации отстраняването на тази \"неприемлива ситуация\" трябва да е \"основна грижа както за Турция, така и за Европа\". В писмото се казва и, че още преди опита за военен преврат в южната ни съседка се наблюдава регрес на независимостта, все по-нарастващо влияние на правителството и президента, и натиск върху съдиите и прокурорите.\r\n\t\"След това, репресиите, случили се във връзка с извънредното положение след \"преврата\" през 2016 г., оставиха страната лишена от независима съдебна власт и управлявана в разрез с принципа за върховенство на правото\", заключват съдиите.\r\n\t\"Високите стандарти са съществен елемент на правовата държава. Червената нишка, която текущите производства следват е да прилагат поръченията на изпълнителната власт, независимо от наличието или липсата на доказателства. Неспазването на тези поръчения застрашава живота на всеки съдия или прокурор, който се е осмелил да следва професионалната си съвест\", пишат магистратите и заключват, че в Турция няма независима съдебна система, което има последици не само има последици за хилядите неправомерно задържани лица (не само съдии), но също така ще засегне всички области/аспекти на ежедневния живот в Турция, а също и отношенията между Турция и останалите държави\", се казва още в писмото на платформата.\r\n\tОттам отбелязват и, че \"Турция продължава да се държи все едно нищо необичайно не се случва и отново се опитва да възстанови контакта си с Европа, като едновременно с това отказва да прекрати лова на вещици насочен към опонентите на режима, които са задържани и преследвани без основание\".", "date": "2018.03.23", "title": "Съдийски организации от Европа призоваха ЕС да не си затваря очите за произвола в Турция"}
{"url": "http://www.mediapool.bg/liderite-na-es-prieha-nasokite-za-badeshtite-otnosheniya-s-london-news277143.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРъководителите на 27 страни от Европейския съюз приеха в петък директивите, които ще направляват европейските преговарящи в дискусиите с Обединеното кралство за рамките на бъдещите отношения след Брекзит, съобщи председателят на Европейския съвет Доналд Туск, цитиран от Франс прес.\r\n\t \r\n\t\"Решение: 27-те от ЕС приеха водещите принципи\", обяви Туск в Туитър в началото на дискусията за напредъка на преговорите между Лондон и Брюксел през втория ден от срещата на върха.\r\n\t \r\n\tРешението дава възможност ръководителят на европейския преговорен екип Мишел Барние да започне преговори с Лондон за бъдещите търговски отношения и по други теми като сътрудничеството в областта на сигурността, отбелязва ДПА.\r\n\t \r\n\tБританската премиерка Тереза Мей приветства решението на лидерите на Европейския съюз да одобрят 21-месечен преходен период, който да помогне на бизнеса да се адаптира след излизането на Великобритания от ЕС, предаде Ройтерс.\n\n\r\n\t \r\n\tТя призова ЕС да се възползва от тази \"нова динамика\" за предстоящите преговори за бъдещите търговски отношения между Лондон и Брюксел.\r\n\t \r\n\t\"Приветствам факта, че Съветът на ЕС одобри тази сутрин подробностите за преходния период. Това дава увереност на хората и на бизнеса. Дава им яснота за техните бъдещи планове\", посочи Мей.\r\n\t \r\n\tПремиерката добави, че сега започват преговори за търсенето на работещи решения по оставащия най-сложен въпрос - за Северна Ирландия и за контрола по границата между нея и Република Ирландия, която остава в ЕС.\r\n\t \r\n\tСпоред Ройтерс обаче този въпрос може не само да се окаже много труден за решаване, но може да провали и всичко друго, постигнато в преговорите за Брекзит досега, защото противоречията по \"граничния въпрос\" са дълбоки.\r\n\t \r\n\tАгенцията цитира ирландския премиер Лио Варадкар, който каза пред репортери в Брюксел, че \"нищо не е решено, докато всичко не бъде решено\".\r\n\t \r\n\tРойтерс смята, че в желанието да получи вчерашното \"да\" от лидерите на ЕС за удължен преходен период, Мей се е опитала да прати за неопределено време във фризера горещия въпрос за границата с надеждата той да бъде забравен или да се намери някакво магическо решение за него, което обаче едва ли ще се случи.", "date": "2018.03.23", "title": "Лидерите на ЕС приеха насоките за бъдещите отношения с Лондон"}
{"url": "http://www.mediapool.bg/noviyat-mandat-na-putin-shtyal-da-e-nasochen-kam-podobryavane-na-zhiznenoto-ravnishte-news277145.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЦентралната избирателна комисия на Русия официално обяви резултатите от президентските избори на 18 март и потвърди преизбирането на президента Владимир Путин, съобщиха осведомителните агенции. В телевизионно обръщение той обеща на руснаците да насочи усилията си за повишаване на жизненото равнище.\r\n\t \r\n\tПутин печели четвъртия си мандат с резултат от 76,69 на сто от гласувалите. На второ място с 11,77 на сто е кандидатът на Комунистическата партия на Руската федерация Павел Грудинин с 11,77 на сто, трети е Владимир Жириновски от Либералнодемократическата партия на Русия, за когото са гласували 5,65 на сто.\r\n\t \r\n\tСледват Ксения Собчак (партия \"Гражданска инициатива\" с 1,68 на сто, Григорий Явлински (\"Яблоко\") с 1,05 на сто, омбудсманът Борис Титов (кандидат на Партия на растежа) с 0,76 на сто, Максим Сурайкин (Комунисти на Русия) с 0,68 процента и Сергей Бабурин (Руски общонароден съюз) с 0,65 на сто.\r\n\t \r\n\tПутин благодари на руснаците, че са го преизбрали и обеща да укрепи икономическия растеж и да решава социалните им проблеми. В телевизионно обръщение на живо той подчерта, че Русия ще се стреми да преодолее икономическите трудности.\r\n\t \r\n\t\"Вие, гражданите на Русия, справедливо говорите за намаляване на доходите, за недостатъците в здравеопазването, комуналните услуги, в други сфери\", каза Путин. \"Имаме нужда от истински пробив\", подчерта той и добави, че в активното участие на гласоподавателите, в оказаната му подкрепа, вижда активна готовност за работа в тази насока, за промени.\r\n\t \n\n\r\n\tПутин заяви, че много иска проблемите да бъдат решени колкото е възможно по-бързо, че властите ще се стремят към това, но би било \"абсолютно безотговорно\" да се обещава, че всичко ще се реши незабавно, веднага. Това би бил само \"показен жест\", който цели краткосрочен резултат, а на страната са необходими дълбоки промени, обмислени стъпки, които да носят, устойчив положителен резултат \"и днес, и в перспектива\".\r\n\t \r\n\tПутин обеща създаване на нови работни места и повишаване на ефективността на икономиката, на реалните доходи и намаляване на бедността. Властите имат намерение да развиват инфраструктурата и социалната сфера, включително образованието и здравеопазването, да решават екологичните и жилищните проблеми. Всичко това ще става на базата на \"мощен технологичен скок\", подчерта Путин.", "date": "2018.03.23", "title": "Новият мандат на Путин щял да е насочен към подобряване на жизненото равнище"}
{"url": "http://www.mediapool.bg/ek-bulgaria-harchi-tvarde-malko-za-sotsialnite-sferi-news277153.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария харчи системно малко пари през бюджета особено в сектори, които се свързват с нормалната роля на държавата в икономиката и обществото като социалното подпомагане, образованието и здравеопазването.\r\n\tТова бе един от основните изводи в изказването на директора на генерална дирекция \"Икономически и финансови въпроси“ в Европейската комисия Ищван Секели, който бе в София, за да представи годишния доклад на Брюксел за макроикономическите дисбаланси. За пръв път от три години насам страната бе от групата на държавите с прекомерни дисбалансии се върна в по-умерената категория на страните с дисбаланси. Най-сериозен принос за положителното решение има подобряването на ситуацията във финансовия сектор и силното представяне на пазара на труда заради спада на безработицата.\r\n\tБългария има отлична макроикономическа политика, но изостава значително по отношение на доходите дори от съпоставимите си партньори в ЕС. Това е и причината интелектуалният ресурс на страната да изтича в по-развитите страни от Западна и Северна Европа, посочи Секели.\r\n\t\r\n\t\"Макроикономическата ви политика е отлична, като по учебник. Имате политически консенсус по отношение на фискалната политика и това ви помага“, заяви Секели.\r\n\tТой обаче обърна внимание върху значителните разлики между България и средноевропейските показатели по отношение на преразпределението през бюджета. България е сред страните с най-нисък дял на събираните данъци от държавата и съответно – с един от най-малките бюджети като дял от БВП.\r\n\t\"България харчи много малко от един малък брутен вътрешен продукт – между 1/3 и 40% от БВП при нормален дял за ЕС около 50%“, посочи Секели. \"Здравеопазването, образованието, социалното подпомагане – това е нормалната роля на държавата. Харчите системно по-малко в тези сфери и понеже парите са малко, те трябва да бъдат максимално ефективно използвани, а социалните програми – максимално таргетирани“, заяви Секели.\r\n\t\"Имате много малък бюджет за социалната функция, но това е ваш избор“, каза още експертът от Брюксел. По думите му обаче ефективността на публичния сектор и на социалния сектор е далеч от оптималното.\n\n\r\n\t\r\n\t\"По отношение на макроикономиката сте сред най-добрите в Европа. По отношение на ефективността на пазара на труда разликата не е драматична. Големите разлики са в здравеопазването, началното и висшето образование. А най-голямото изоставане и най-големите ви различия с ЕС са по отношение на инфраструктурата, иновациите и инвестициите“, посочи евроекспертът. По думите му без укрепването на публичния сектор и без солидни и добри институции България няма да успее. \"Над 90% от бизнеса казва, че корупцията в страната е или много разпространена или сравнително разпространена. Това е много повече в сравнение с ЕС“, обясни Секели. По думите му проблемът с корупцията в България както в публичния, така и в частния сектор е въпрос и на културната среда. Според Секели ключов фактор за прогреса на България е увеличаването на инвестициите.\r\n\t\"Икономиката ви има мащабна нужда от инвестиции - както частни, така и публични“, каза той.\r\n\tЗа разлика от предходни години през 2018 г. ЕК констатира, че банковият сектор в България като цяло е здрав и стабилен, а някои банки са суперстабилни. Капиталовата адекватност е отлична, а възвращаемостта на активите в България е мечта за много банкери в ЕС.\r\n\t\r\n\tИщван Секели показа графики, според които България не може да навакса по отношение на доходите дори със сравними държави от бившия социалистически блок, а още по-малко по отношение на средноевропейските нива. \"Студентите, които завършват, имат избор да напуснат страната и така България губи своя интелектуален потенциал, работна ръка и т. н.“, заяви евроекспертът.\r\n\t\"В България има значително по-висок риск от бедност и социално изключване, особено по отношение на възрастните, децата, хората с увреждания и ромите“, посочи директорът на генерална дирекция \"Трудова заетост“ Стефан Улсон. Той също подчерта, че бюджетът за здравеопазване в България е значително по-нисък като дял от БВП от средния за ЕС. Проблем е, че българската здравна система е центрирана около болниците, а продължителността на живот е с 6 години по-ниска от средноевропейската, каза още Улсон.\r\n\tТой изрази задоволство, че България харчи изрядно и ефективно парите от Европейския социален фонд.", "date": "2018.03.23", "title": "ЕК: България харчи твърде малко за социалните сфери"}
{"url": "http://www.mediapool.bg/kitaiskite-darzhavni-medii-veche-shte-sa-palni-s-propaganda-na-komunisticheskata-partiya-news277151.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайските държавни медии вече ще разпространяват повече пропаганда, след като комунистическата партия обяви, че поема пряк контрол върху всички медийни компании и регулатори: от филми и телевизия до книги и радио програми.\r\n\t \r\n\tСтъпката е част от кампания на президента Си Цзинпин (окуражен от премахването на ограничението на броя на президентските му мандати) за затягане на партийния контрол върху обширни сектори от китайския обществен живот под лозунга за \"единомислие\" между държавници и граждани.\r\n\t \r\n\tСпоред анализатори директният надзор ще помогне на партията да наложи идеите вътрешнополитически, а също така ще съдейства за подобряване на имиджа й в чужбина.\r\n\t \r\n\t\"Огромно усилие е да се постигне всеобщо единомислие\", каза Дейвид Зуайг, директор на Центъра за транснационални отношения на Китай към Хонконгския научно-технологичен университет.\r\n\t \r\n\tСъгласно обявения в сряда план Радио Китай, Китайското национално радио, Китайската централна телевизия, заедно с международното й крило - Китайската глобална телевизионна мрежа, ще се слеят в нов медиен орган с името \"Гласът на Китай\" (в превод).\r\n\t \n\n\r\n\tПравителственият регулатор за печатните издания, радиото, филмите и телевизията ще бъде закрит. Неговите отговорности ще бъдат прехвърлени на отдел \"Пропаганда\" към ЦК на Китайската комунистическа партия, наред с контрола над филмовата индустрия, включително вноса и износа на филми.\r\n\t \r\n\tОсновните отговорности на новия орган включват \"прилагане на партийните пропагандни ръководни линии и политики\", съобщи Синхуа.\r\n\t \r\n\tВестникът на комунистическата партия \"Глобал таймс\" цитира правителствения експерт Фън Юе от Китайската академия на обществените науки, по думите на когото този ход ще \"съсредоточи ресурсите и властта за увеличаване на китайското влияние зад граница и ще допринесе за международния имидж на Китай\".\r\n\t \r\n\tДокато потребителите на китайски медии стават все по-аполитични, с все по-разширяващ се набор от възможности - от чуждестранни телевизионни шоута до видео игри и онлайн пазаруване - Си непрекъснато увеличава ролята на партията в живота на мнозина чрез нови или обновени първични партийни организации в училища, служби и фабрики.\r\n\t \r\n\tТова би могло да не остави на обикновените китайци друг избор, освен да станат активни потребители на пропаганда, каза Зуайг.\r\n\t \r\n\tДейвид Бандурски, редактор в организацията \"Китайски медиен проект\" към Хонконгския университет, написа на уебсайта й, че промяната е дала на отдел \"Пропаганда\", който преди това задаваше общата насока на медийното послание, директен контрол върху продукцията.\r\n\t\"Точно това е идеята тук - по-стриктен, по-централизиран контрол над медиите и идеологията\", каза Бандурски.\r\n\t \r\n\tКакто подсказва името му, този нов медиен монолит изглежда направен по модела на медии като американската \"Гласът на Америка\" и руската \"Раша тудей\", сега известна просто с инициалите Ар Ти (RT).\r\n\t \r\n\tСи подчерта многократно, че ролята на държавните медии е да бъдат \"гърлото и езика\" на партията, т.е. изразители на нейните мнения, особено след посещенията през 2016 г. в редакциите на Синхуа и други големи медии. По време на тях той затвърди още повече това послание и заяви, че тези медии трябва да \"вземат партията за презиме\".\r\n\t \r\n\tСъщевременно Китай среща съпротива срещу опитите си да консолидира териториалните си претенции в Южнокитайско море и срещу бързото икономическо разрастване зад граница, въплътено в емблематичната инфраструктурна инициатива на Си за трилион долара \"Един пояс - един път\". Целта е свързване на Китай с Югоизточна Азия, Европа и Африка чрез автомобилни пътища, железопътна инфраструктура, пристанища и електроцентрали.\r\n\t \r\n\tКитай харчи огромни суми, за да увеличи медийното си присъствие зад граница през последните години. Китайската централна телевизия откри телевизионни центрове във Вашингтон и кенийската столица Найроби. Англоезичният вестник \"Чайна дейли\" плаща, за да бъде предлаган в комплект с престижни американски вестници като \"Вашингтон пост\".\r\n\t \r\n\tНо тези усилия се сблъскват с изключително трудното предизвикателство да се конкурират с традиционни световни медии като Си Ен Ен и Би Би Си. Голяма част от новините на китайските медии за Китай намирисват на партийна пропаганда, ако ги съпоставим с новините за Китай на чуждестранни медии.\r\n\t \r\n\tЦао Пейсин, преподавател в катедра \"Телевизия\" на Китайския университет по комуникации в Пекин, отдавна обучава голяма част от телевизионните звезди в страната. Според него реорганизацията се вписва в тенденция към по-голяма продуктивност и медийно съсредоточаване, но също така ще помогне да се представи и по-уеднаквено политическо послание.\r\n\t \r\n\tИнтегрирането на различните отдели обаче може да не е лесно, каза Цао. \"Ако системата не може да бъде създадена по модерен, продуктивен и много гъвкав начин, ще е много трудно толкова много организации да работят в синхрон\", каза той.", "date": "2018.03.23", "title": "Китайските държавни медии вече ще са пълни с пропаганда на комунистическата партия"}
{"url": "http://www.mediapool.bg/ungarskata-yobbik-ochakva-po-golyama-izborna-podkrepa-sled-kato-izostavi-krainodesnite-pozitsii-news277152.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУнгарската партия \"Йоббик\", известна преди със ксенофобските си и антисемитски виждания, залага на това, че ориентацията й към центъра ще й спечели повече гласове на изборите следващия месец и ще й позволи да се превърне в основен противник на премиера Виктор Орбан.\r\n\t \r\n\tДокато \"Йоббик\" постепенно се отказва от крайнодесните си позиции за Европа, имиграцията и по други въпроси, управляващата партия ФИДЕС на Орбан прави остър завой надясно с изказвания, че Унгария трябва да запази \"етническата си хомогенност\" и сравняване на Евросъюза със Съветския съюз.\r\n\t \r\n\tНа власт от 2010 г., ФИДЕС продължава да води със значителна преднина в допитванията, но милиони унгарци все още не са решили кого да подкрепят на изборите на 8 април и умереният нов тон на \"Йоббик\" привлича много гласоподаватели.\r\n\t \r\n\t\"Това (промяната) повече ми допада. Сега повече харесвам партията, отколкото когато я подиграваха, че е нацистка\", казва 60-годишният привърженик на \"Йоббик\" Дежо Борбаш от град Надканижа в Западна Унгария.\r\n\t \r\n\tВ Надканижа, както и в много други избирателни райони в страната, кандидатът на \"Йоббик\" е в изравнени позиции с титуляра от ФИДЕС.\r\n\t \n\n\r\n\tПредседателят на \"Йоббик\" Габор Вона излъчваше увереност на митинг в Будапеща неотдавна.\r\n\t \r\n\t\"Не се страхуваме от Орбан. Досегашният премиер ще бъде запратен в тъмните страници на историята. След 8 април той ще падне от власт\", заяви Вона.\r\n\t \r\n\tСоциологическите проучвания сега нареждат \"Йоббик\" на втора позиция с 12-14 процента подкрепа, при около 30 процента за ФИДЕС, но според някои социологически агенции подкрепата за ФИДЕС може да е преувеличена, тъй като някои унгарци избягват да изразяват публично несъгласието си с нея.\r\n\t \r\n\t\"Очаквам \"Йоббик\" да постигне изненадващ резултат в сравнение с допитванията, с много по-силен, по-добър резултат на изборите\", каза Тамаш Борош, политически анализатор в мозъчния тръст \"Полиси солушънс\".\r\n\t \r\n\t\"Това не означава, че те ще спечелят изборите или че управлението ще бъде сменено, но \"Йоббик\" видимо ще стане най-голямата опозиционна сила далеч пред останалите\", отбеляза той.\r\n\t \r\n\tВ момента \"Йоббик\" разполага с 24 депутати в 199-членния парламент, при 131 на ФИДЕС и 28 социалисти. Социалистите в последните месеци са в отстъпление и се очаква да изгубят места.\r\n\t \r\n\tСпоред Борош \"Йоббик\" би могла да привлече много от колебаещите се избиратели, които представляват около една трета от елекстората. Някои може да не признават в допитванията че подкрепят \"Йоббик\", заради твърдолинейното минало на партията, казват анализатори.Промяна в отношението\r\n\t \r\n\t\"Йоббик\" засили атаките си срещу официалната корупция и връзкарските назначения, призовава за повече усилия за преодоляване на социалното неравенство в Унгария и за спиране на масовата миграция на унгарски работници към по-богатите страни в Западна Европа.\r\n\t \r\n\tПри управлението на Орбан годишният икономически растеж в последните години отново е около 4 процента, но ЕС и правозащитни организации обвиняват премиера в подкопаване на медийните свободи и независимостта на съдебната система, насочване на Унгария към авторитаритаризъм.\r\n\t \r\n\tПо ирония ФИДЕС днес звучи до голяма степен като някогашната \"Йоббик\" с ожесточените си критики към ЕС и имиграцията.\r\n\t \r\n\tВисшият политик от \"Йоббик\" Мартон Дьондьоши каза, че е ужасен от това, че ФИДЕС е възприела елементи от някогашната програма на партията му и ги е довела до крайност.\r\n\t \r\n\tТой нарече демонизирането на родения в Унгария милиардер филантроп Джордж Сорос от Орбан \"откачено\". Орбан обвини Сорос, че се опитва да залее Европа с мигранти мюсюлмани - обвинение, коeто бизнесменът категорично отрича.\r\n\t \r\n\t\"Може да си против много неща, които Джордж Сорос подкрепя, включително либералната идеология или либерално-социалната теория, но не може да водиш такава ненавистническа кампания срещу отделен човек или идеология\", каза Дьондьоши.\r\n\t \r\n\tПодобно на партията си, Дьондьоши - приветлив бизнесмен, получил образованието си в Ирландия - е изминал дълъг път в последните няколко години. През 2012 г. той предизвика възмущение, като призова да се състави списък на депутатите с еврейски произход, но впоследствие каза, че не се бил изразил достатъчно ясно и че сега смята подобна риторика за опасна.\r\n\t\r\n\t\"Това са първите избори, когато можем да подложим цялата нова стратегия и парадигма на тази партия на реална проверка. Това е огромна проверка за \"Йоббик\", призна политикът.\r\n\t \r\n\tДьондьоши каза, че \"Йоббик\" се фокусира върху \"Топ 40\" избирателни района, всички те - извън Будапеща и предимно в селските области, давайки възможност на леви и зелени кандидати да хвърлят енергията си в лишаването на ФИДЕС от депутатски места в градските райони.\r\n\t \r\n\tТой прогнозира, че партията му може да спечели до 100 места в новия парламент - твърде висока летва според политическия анализатор Борош, който каза обаче, че при все това \"Йоббик\" би могла да продължи да набира подкрепа и в бъдеще да се превърне в съперник за властта.\r\n\t \r\n\tПредседателят на \"Йоббик\" Габор Вона изключи каквато и да било бъдеща коалиция както с ФИДЕС, така и със социалистите, но наред с това даде знак, че може да си сътрудничи с по-малки партии като либералното младежко Движение \"Моментум\" или зелената партия ЛМП (\"Лехет маш а политика\", което се превежда като \"Политиката може да бъде различна\").\r\n\t \r\n\tИзборната надпревара беше разтърсена миналия месец от междинни избори, на които един новак в политиката, подкрепен от цялата опозиция, победи с лекота кандидата на ФИДЕС за кмет на град Ходмезьовашархей - бастион на партията на Орбан.\r\n\t \r\n\t\"Има технически възможности да бием ФИДЕС и на националните избори. Само трябва да намерим начин да го направим\", каза Дьондьоши.", "date": "2018.03.23", "title": "Унгарската \"Йоббик\" очаква по-голяма изборна подкрепа, след като изостави крайнодесните позиции"}
{"url": "http://www.mediapool.bg/bivsh-model-na-pleiboi-kaza-che-tramp-se-e-opital-da-y-plati-sled-seks-news277142.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият модел на \"Плейбой\" Карън Макдугъл се извини на първата дама на САЩ Мелания Тръмп за десетмесечната си връзка, която твърди, че е имала с президента Доналд Тръмп и каза, че след първия път, когато са правили секс, той й е предложил да й плати, предаде Асошиейтед прес.\r\n\t \r\n\tВ интервю за шоуто на Андерсън Купър по Си Ен Ен Карън Макдугъл заяви, че Тръмп се е опитал да й плати след първата им среща за секс, станала в хотел \"Бевърли хилс\" през 2006 г.\r\n\t \r\n\tМакдугъл каза, че двамата са имали \"интимно\" преживяване, после Тръмп се е опитал да й плати, тя не знаела как до приеме това, но отказала, като му обяснила, че \"не е такова момиче\". Прибирайки се от хотела, плакала, мислела, че вече няма да види Тръмп, но след като той й се обадил, се съгласила да излиза на срещи с него. Говорейки за Тръмп, Макдугъл няколко пъти го описа като \"много очарователен\" и \"мил\".\r\n\t \r\n\tТя каза, че връзката с Тръмп продължила около десет месеца, до април 2007 г., когато тя скъсала, защото изпитвала чувство на вина. Макдугъл каза, че имала чувства към Тръмп, но връзка \"я съсипвала\".\r\n\t \n\n\r\n\tТръмп се жени за съпругата си Мелания през 2005 г., синът им Барън е роден през 2006 г.\r\n\tПопитана от водещия на шоуто какво би казала на Мелания Тръмп, Макдугъл каза, че би й се извинила и че ни би искала някой да постъпи така с нея.\r\n\t \r\n\tБелият дом каза, че Тръмп отрича да е имал връзка с Макдугъл. Във вторник тя подаде иск срещу компанията собственик на таблоида \"Нешънъл инкуайърър\", която по думите й е платила 150 000 долара по време на предизборната кампания на Тръмп, за да има екслузивни права върху историята й, но така й не е публикувала нищо.\r\n\t \r\n\tСега Макдугъл иска съдът да анулира договора, твърди адвокат на Тръмп, участвал тайно в разговорите между модела и компанията собственик на таблоида \"Американ мидиа инк.\"\r\n\t \r\n\tКомпанията каза, че от 2016 г. Макдугъл е имала право да говори за връзката си, а договорът позволява на компанията да прецени дали да публикува историята й.", "date": "2018.03.23", "title": "Бивш модел на \"Плейбой\" каза, че Тръмп се е опитал да й плати след секс"}
{"url": "http://www.mediapool.bg/obb-predlaga-na-klientite-si-targovski-feisbuk-news277150.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОББ е единствената българска банка, която отскоро предлага на клиентите си безплатно нова международна платформа за бизнес контакти. Тя се казва  и бе представена официално в петък.\r\n\tЗа по-малко от месец, откакто ОББ предлага достъп до платформата, в банката са получени повече от 80 запитвания от заинтересовани клиенти.\r\n\tЧрез платформата подбрани клиенти на банката, които могат да са само фирми, могат да търсят свои бизнес партньори по целия свят. Предимството е, че включените в платформата компании са сигурни, защото надеждността им е гарантирана от банките, осигурили им достъп до платформата.\r\n\tВ момента в платформата участват 18 банки от целия свят с около 30 000 клиенти, като амбицията е до две години участващите банки да се увеличат до около 70. Клиентите на ОББ, които пожелаят да се регистрират, ще могат да осъществят бизнес отношения с всичките включени компании. Те преминават процес на селекция, като идеята е банките да пресеят действащи фирми с оптимален рисков профил, така че бизнес партньорите им да имат сигурност, че общуват със стабилна фирма.\r\n\tИнтернет-базираната платформа обединява в себе си модул за откриване и свързване с потенциални търговски партньори и модул за достъп до ценна пазарна и търговска и законодателна информация, разделена по държави и региони. Различните функционалности на платформата позволяват още проследяване на регулаторни промени, запознаване с актуални проучвания и данни за разнообразни бизнес сектори, дори достъп до черен списък на нелоялни компании.\r\n\t\"Горд съм, че ОББ е единствената банка в България, която предоставя достъп на клиентите си до подобен тип международна платформа. Гарантираме, че компаниите, регистрирани в платформата, са клиенти на едни от най-големите банки и имат доказано голям интерес от международни обмени\", коментира Франк Янсен, изпълнителен директор \"Корпоративно банкиране и малки и средни предприятия\" на ОББ.", "date": "2018.03.23", "title": "ОББ предлага на клиентите си търговски фейсбук"}
{"url": "http://www.mediapool.bg/skopie-ne-priema-gratskoto-predlozhenie-za-slyato-ime-na-slavyanski-ezik-news277144.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМакедония не приема предложението на Гърция за решаване на спора за името й. Атина иска слято име, на \"славянски\" език - Горнамакедония или Новамакедония, но македонският външен министър Никола Димитров заяви, че този вариант е неприемлив за Скопие.\r\n\tВ сряда Димитров и гръцкият му колега Никос Кодзияс дадоха обща пресконференция в македонската столица в знак на взаимна воля за решаване на дългогодишния спор, но все още остават открити основните въпроси. В това число и искането на гърците да бъде поправена македонската конституция, която според тях допуска присъединяване на съседни територии.\r\n\t\"Слято име на македонски език и без превод не е най-добрата посока при воденето на преговори... Сегашното наименование Бивша Югославска Република Македония съдържа името Република Македония и това е преведено на шестте официални езика на ООН. Трудно мога да обясня на моя народ, че е добро решение новото наименование да бъде слято в една дума\", каза Димитров.\r\n\tОчаква се преговорите между двете страни да продължат във Виена под егидата на ООН. Македония даде сигнали, че е готова на отстъпки, за да преодолее гръцката съпротива пред евроатлантическата й интеграция и прекръсти столичното си летище от \"Александър Македонски\" на Скопие. Именно на него кацна символично и полетът на Кодзияс.\r\n\t\"Ние трябва да постигнем решение, което няма да унижава никого и да отворим вратите за бъдещето\", заяви македонският външен министър Никола Димитров на обща пресконференция с гръцкия си колега Никос Кодзиас, съобщи МИА.\n\n\r\n\tДимитров заяви, че двамата са имали добър разговор, доминиран от въпроса за името и изграждането на бъдещите отношения.\r\n\tОт взаимен интерес е да намерим решение на този датиращ от дълго време проблем. Въпросът се влачи от твърде дълго време, ние се опитваме да изградим доверие и да отстраним съществуващите предразсъдъци. Другата страна също демонстрира воля за дебат и решение, каза Димитров.\r\n\tТой добави, че идната седмица във Виена ще има среща с Кодзиас и пратеника на ООН Матю Нимиц.\r\n\tДнес ние предприехме стъпки да решим проблемите, които не сме създали ние, а сме наследили. Ние сме задължени да ги решим, като по този начин подкрепим приятелството между двата народа, стабилността, сигурността и развитието на двете страни и региона като цяло, заяви гръцкият външен министър Кодзиас.\r\n\tТой изрази надежда за искрени преговори, които ще са от полза за двете страни, без да има победители или губещи. Гърция се застъпва за компромис, добави Кодзиас.\r\n\tЗа ръководителя на гръцката дипломация конституционните промени са естествени и, както каза, гръцката конституция е претърпяла много промени досега, а манталитетът и нагласите също се променят.\r\n\t\"Едната страна не може да приеме всичко предложено от другата страна. Съществуват компромиси, не можете да налагате на никого как да се държи\", каза Кодзияс.", "date": "2018.03.23", "title": "Скопие не приема гръцкото предложение за слято име на \"славянски\" език"}
{"url": "http://www.mediapool.bg/tramp-podgotvi-targovski-sanktsii-sreshtu-kitai-za-60-mlrd-dolara-news277118.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДоналд Тръмп подписа \"президентски меморандум срещу китайската икономическа агресия\" в Белия дом в четвъртък.С  него се налагат наказателни мита за китайски внос, които може да достигнат 60 млрд.долара, предадоха агенциите.\r\n\tТова беше едно от предизборните му обещания, но въпреки характерните за него крайни изказвания подписаният меморандум все още държи двете страни далеч от началото на търговска война.\r\n\tАмериканският президентът обяви в четвъртък, че активира търговски санкции срещу Китай, които могат да достигнат 60 млрд. долара, заради нарушаване на права върху американска интелектуална собственост и технологии.\r\n\tТова става с активиране на секция 301 от търговския закон на САЩ от 1974 г., като наказателните мерки ще са под формата на мита, основно върху високотехнологични стоки. Тръмп подписа \"президентски меморандум\" в Белия дом, който според негов говорител е насочен \"срещу китайската икономическа агресия\".\r\n\tПреди да го направи американският президент заяви, че търговският дефицит на САЩ към Китай е \"извън контрол\" и набъбнал до 504 млрд. долара на годишна база, както и че става дума за \"огромна кражба на интелектуална собственост\".\n\n\r\n\tС подписването на меморандума започва период на консултации за определяне на списък с китайски продукти, които могат да бъдат засегнати от митата.\r\n\tДо 15 дни трябва да бъде публикуван списък на предлаганите тарифи. Засега са определени 1300 стоки, които може да бъдат обложени допълнително. След това ще започне да тече 60-дневен срок за консултации преди взимането на окончателни решения.\r\n\tЗаместник-директорът на американския Национален икономически съвет Еверет Айсенстат заяви преди подписването на меморандума, че Тръмп ще разпореди на финансовото министерство да предложи мерки, които да ограничат китайските инвестиции в САЩ. Съединените щати ще подадат и иск в Световната търговска организация срещу китайските дискриминационни лицензионни практики.\r\n\tКитайското търговско министерство предупреди в изявление, че Пекин \"със сигурност ще предприеме необходимите мерки, за да защити решително своите легитимни права и интереси\".\r\n\tБорсите реагираха негативнона новината. На \"Уолстрийт\" основният индекс се понижи с почти 3%. Инвеститорите са притеснени от избухване на търговска война с Пекин. Те не искат да изгубят достъпа до китайския пазар, където разрастващата се средна класа се очаква да се увеличи, което ще доведе и до ръст на потреблението.\r\n\tМитата и възможните инвестиционни ограничения за Китай, с които заплашва Тръмп, произтичат от разследване на Министерството на външната търговия, според което има случаи на злоупотреба с американски права за интелектуална собственост. Проверката установи, че Китай използва нечестни търговски практики като принуждава американски инвеститори да предават на китайски фирми \"ключовете\" към скъпи технологии.\r\n\tОт сблъсъка ще бъдат засегнати компании като \"Боинг\" и \"Катерпилар\", но също така и земеделския сектор, където през миналата година приходите бяха на едно от най-ниските нива от 2003 г. насам.\r\n\tНовите американски мита са отделно от допълнителните такси от 25% за внос а на стомана и 10% за алуминий, които влизат в сила в края на седмицата и ще засегнат Китай.\r\n\tАмериканският търговски представител Робърт Лайтхайзързаяви, че те временно митата за стоманата и алуминия няма да се прилагат за Европейския съюз и още 6 страни - Аржентина, Австралия, Бразилия, Канада, Мексико и Южна Корея.", "date": "2018.03.23", "title": "Тръмп подготви търговски санкции срещу Китай за 60 млрд. долара"}
{"url": "http://www.mediapool.bg/es-e-saglasen-s-london-za-skripal-mnogo-e-veroyatno-rusiya-da-e-otgovorna-nyama-drugo-pravdopodobno-obyasnenie-news277115.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛидерите от Европейския съюз приемат позицията на Обединеното кралство, че е доста вероятно Русия да е отговорна за нападението с нервнопаралитично вещество срещу бившия руски шпионин Сергей Скрипал и дъщеря му Юлия, извършено на 4 март в Солсбъри.\r\n\t \r\n\t\"Европейският съвет е съгласен с правителството на Великобритания, че е много вероятно Русия да е отговорна за нападението в Солсбъри и че няма друго правдоподобно обяснение\", написа късно снощи председателят на Европейския съвет Доналд Туск в Туитър, като тази формулировка е залегнала и в съвместното изявление на европейските лидери, въпреки първоначалните притеснения на някои от тях.\r\n\t \r\n\tБи Би Си коментира, че макар позицията на европейските лидери да не звучи много силно, в нея има \"малки думи, които правят голяма разлика\". Тя се различава съществено от позицията на европейските външни министри отпреди няколко дни, в която се посочваше само, че \"Европейският съюз приема изключително сериозно оценката на британското правителство, че е много вероятно Руската федерация да е отговорна\".\n\n\r\n\t \r\n\tОтравянето на бившия руски двоен агент Сергей Скрипал на британска територия е посегателство над суверенитета на ЕС, заяви френският президент Еманюел Макрон. \"Смятаме това нападение за сериозно предизвикателство за нашата сигурност и за посегателство над европейския суверенитет\", каза Макрон на съвместна пресконференция с германската канцлерка Ангела Меркел в петък.\r\n\t \r\n\t\"Всички страни членки изразиха пълна солидарност с британския си съюзник\" снощи, напомни френският президент. \"Всички се съгласиха, че съгласно британската оценка няма друго правдоподобно обяснение освен отговорност на Русия\", добави Макрон.\r\n\t \r\n\tМеркел добави, че представените от британския премиер Тереза Мей доказателства за естеството на нападението срещу Скрипал са били \"много конкретни\".\r\n\t \r\n\t\"Европейският съвет осъжда по възможно най-силен начин неотдавнашното нападение в Солсбъри, изразява най-дълбоко съчувствие към всички, чийто живот е бил заплашен, и дава своята подкрепа за продължаващото разследване\", се казва в общото изявление.\r\n\t \r\n\tЛидерите от Европейския съюз отзовават посланика на общността в Русия Маркус Едерер за консултации в знак на солидарност с Великобритания.\r\n\t \r\n\tХоландският премиер Марк Рюте съобщи, че постоянният представител на ЕС в Москва е извикан в Брюксел за консултации с уточнение, че това е дипломатическа мярка, а не санкция.\r\n\t \r\n\tЕвропейският съюз има мрежа от 140 делегация по света, които го представляват в чужбина. Неговите посланици играят ключова роля в представянето, обяснението и прилагането на европейските външнополитически позиции. Германският дипломат Маркус Едерер, който ще бъде отзован, по-рано отговаряше за Китай й Монголия.\r\n\t \r\n\tПреди заседанието на Европейския съвет Тереза Мей, френският президент Еманюел Макрон и германската канцлерка Ангела Меркел имаха отделен разговор в кулоарите на срещата и се съгласиха, че е необходимо да се отправи силно послание към Русия.\r\n\t \r\n\tТримата лидери \"потвърдиха, че няма друго правдоподобно обяснение освен това, че руската държава е отговорна\", каза британски правителствен говорител.\r\n\t \r\n\t\"Лидерите се съгласиха, че е важно да се изпрати силно европейско послание в отговор на действията на Русия\", беше посочено в изявлението.\r\n\t \r\n\tНа срещата на лидерите на всички 28 страни от ЕС Мей запозна колегите си с нападението и им каза, че според Великобритания то е \"част от модел на руска агресия срещу Европа и нейните близки съседи\".\r\n\t \r\n\tТя благодари на останалите лидери за тяхната солидарност и подкрепа и каза, че с нетърпение очаква по-нататъшни обсъждания по темата.\r\n\t \r\n\tМиналата седмица Великобритания изгони 23-ма руски дипломати от Лондон заради атаката срещу Скрипал и дъщеря му, извършена на 4 март с химическо отровно вещество.\r\n\t \r\n\tОтговорът на Москва беше с отзоваването на 23-ма британски дипломати, закриването на консулството в Санкт Петербург и на Британския съвет. Впоследствие Русия забрани дейността и на американската неправителствена организация \"Германски фонд Маршал\", който се занимава с международни изследвания и анализи.\r\n\t \r\n\tТуск: Това е възможно най-добрият отговор, на който общността е способна\r\n\t \r\n\tПо повод решението на ЕС да подкрепи оценката на Великобритания, че нападението срещу разузнавача Сергей Скрипал най-вероятно е дело на Русия, в петък на пресконференция след край на двудневния Европейски съвет Доналд Туск посочи, че това е възможно най-добрият отговор, на който Общността е способна.\r\n\t \r\n\tМного е трудно да подготвим подобаващ отговор на такова нападение - ние сме съвсем различни от извършителите, ако разбирате какво казвам. В ЕС имаме различни виждания, интереси и традиции в политическото отношение към Русия, не е лесно да бъдем единни и затова оценявам добрата воля, добрия политически инстинкт, добави той.\r\n\t \r\n\tПредседателят на Европейската комисия Жан-Клод Юнкер пък отбеляза, че решението за отзоваването на посланика на ЕС в Москва е \"извънредна мярка\", каквато досега не е била предприемана. Осъждаме (отравянето на Скрипал - бел. кор.), но каналите за комуникация с Москва трябва да останат открити и в това няма противоречие, коментира той.\r\n\t \r\n\tТуск добави, че от понеделник \"повече от една държава в ЕС\" ще предприеме собствени мерки срещу Москва. По неофициална информация около половината от държавите в ЕС предвиждат да върнат свои дипломати, изпратени в Русия, или да прогонят руски дипломати на своя територия. Той изрази личното си удовлетворение, че въпреки преговорите за напускането на Великобритания, ЕС е останал единен и в този случай.\r\n\t \r\n\tСтрани от ЕС обмислят \"национални мерки\" срещу Русия\r\n\t \r\n\t28-те лидери на ЕС заявиха след срещата, че \"ще координират действията си, които ще бъдат взети в светлината на отговорите, предоставени от руските власти\".\r\n\t \r\n\tНяколко страни от ЕС казаха в петък, че планират да вземат мерки срещу Русия във връзка с отравянето на бившия шпионин Сергей Скрипал и някои може да последват примера на Великобритания и да изгонят руски дипломати, предаде Асошиейтед прес.\r\n\t \r\n\tТова отравяне на британска земя \"налага съгласуван и решителен отговор на ЕС и неговите страни членки. Няколко държави, сред които Германия и Франция, бързо ще вземат съгласувани мерки\", заяви Еманюел Макрон в петък.\r\n\t \r\n\tГермания и Франция са съгласни, че такива реакции, в добавка към отзоваването на постоянния представител на ЕС в Москва, продължават да са необходими, добави Ангела Меркел.\r\n\t \r\n\tПрезидентът на Литва Далия Грибаускайте каза, че \"от началото на следващата седмица много страни (от ЕС) ще вземат национални мерки\" по случая и че Литва може да експулсира руски дипломати.\r\n\t \r\n\tИрландският премиер Лио Варадкар заяви, че страната му ще направи преценка на дейността на руските дипломати с оглед на националната сигурност и евентуално изгонване на тези, които не се занимават само с дипломатическа дейност. Бих казал, че ще вземем решение в началото на идната седмица, каза той.\r\n\t \r\n\tДатският премиер Ларс Льоке Расмусен каза, че страната му също ще обмисли \"дали трябва да предприема едностранни мерки\".\r\n\t \r\n\tЧешкият премиер Андрей Бабиш каза, че в понеделник ще обсъди с външния министър и други членове на кабинета възможността за експулсиране на руски дипломати и добави, че \"вероятно ще вървим в тази посока\", предаде Ройтерс.\r\n\t \r\n\tПо думите на Бабиш става дума за изгонване на няколко дипломати, по-малко от десет, и няма да включва посланика.\r\n\t \r\n\tЧехия бе замесена в шпионския скандал, след като говорителката на руското външно министерство каза, че източникът на отровата \"Новичок\", която според Лондон е използвана при покушението срещу Скрипал, най-вероятно е Великобритания, Чехия, Словакия, Швеция или САЩ. Прага категорично отрече това и изрази протест пред руския посланик в Чехия.\r\n\t \r\n\tАвстрийският канцлер Кристиан Курц каза днес, че Виена няма да експулсира руски дипломати, съобщи ДПА.\r\n\t \r\n\tБелгия каза, че няма намерение да отзовава посланика си от Москва във връзка със случая Скрипал.\r\n\t \r\n\tИзразихме солидарност с Великобритания, ще координираме националните си мерки. Но смятам също така, че трябва да се поддържа диалог с Русия, както това прави и самата Великобритания, която не е отзовала посланика си от Москва, каза белгийският външен министър Дидие Рейндерс.", "date": "2018.03.23", "title": "ЕС е съгласен с Лондон за \"Скрипал“: Много е вероятно Русия да е отговорна, няма друго правдоподобно обяснение"}
{"url": "http://www.mediapool.bg/opasno-vreme-v-tsyalata-strana-v-petak-news277116.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОранжев и жълт предупредителен код за опасно време в петък е в сила за цяла България. Това обяви Националният институт по метрология и хидрология към БАН.\r\n\tОранжев код за снеговалежи и вятър е обявен за девет области - Плевен, Ловеч, Габрово, ВеликоТърново, Русе, Търговище, Разград, Силистра и Шумен. В тези области метеоролозите предупреждават за продължаващи снеговалежи и нова снежна покривка над 20 см. В комбинация със силния вятър остават условията за виелици и навявания.\r\n\tВ останалите области от страната е обявен жълт код. В Североизточна България снегът ще бъде придружен със силен вятър.\r\n\tВ Южна България и по крайбрежието ще вали дъжд. Ще духа силен север-северозападен вятър. Има условия за обледяване на проводници.\r\n\tВ по-голямата част от Северна България максималните температурите ще са около нулата в петък, а в Южна България и по Черноморието – до 6 - 8 градуса.\r\n\tПътищата са обработени и проходими при зимни условия. Има риск от заледявания и поледици. Шофьорите да карат внимателно и със съобразена скорост, напомят от пътната агенция.\r\n\tОграничения за движението на тежкотоварни автомобили са въведени за пътя Русе - Бяла, Прохода на Републиката, пътя за Омуртаг и Велинград - Юндола.\r\n\tПетък е неучебен ден за учениците в община Попово.", "date": "2018.03.23", "title": "Опасно време в цялата страна в петък"}
{"url": "http://www.mediapool.bg/turski-voenen-samolet-se-razbi-v-kapadokiya-pilotat-zagina-news277117.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСамолет Ф-16 на турските военновъздушни сили се е разбил край град Невшехир, област Кападокия, съобщиха турски медии.\r\n\tКатастрофата е станала в близост до селището Гюлшехир, където е паднал самолетът.\r\n\tПилотът е загинал, съобщи кметът на Невшехир Хасан Юнвери. Той каза още, че към мястото на катастрофата са изпратени екипи за спешна помощ и военни коли.\r\n\tОт щаба на турската армия потвърдиха,че самолетът е паднал по време на учебен полет. Няма информация какви са причините за инцидента.", "date": "2018.03.23", "title": "Турски военен самолет се разби в Кападокия, пилотът загина"}
{"url": "http://www.mediapool.bg/gari-kasparov-putin-vodi-svetovna-voina-sreshtu-demokratsiyata-news277119.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВладимир Путин води световна война срещу демокрацията и част от тази война е гигантска кампания за дестабилизация в цяла Европа. Това заявява бившият световен шампион по шахмат Гари Каспаров в интервю за за . Той често критикува управлението на руския президент и от години живее в изгнание в САЩ.\r\n\t\"Всеки западен държавник, който сега поздравява Путин за изборния му успех, нанася удар срещу ценностите на собственото си общество. За жалост точно германците не предприемат нищо срещу агресията на Путин. Мнозина не съзират проблема\", посочва Каспаров.\r\n\tБългарският президент Румен Радев и премиерът Бойко Борисов също поздравиха Путин за преизбирането му отново за държавен глава на Русия.\r\n\tГари Каспаров коментира президентските избори в Русия. Според него не е имало избор.\r\n\tказва Каспаров.\n\n\r\n\tСпоред него колко дълго ще остане Путин на власт, зависи от това кога Западът ще започне наистина да му се притивопоставя.\r\n\t, смята Каспаров.\r\n\tСпоред него критично за Путин би било пресичането на финансирането за него и клана му.\r\n\t, коментира Каспаров.\r\n\tТой призовава западните страни да престанат с поведението си, че Русия е една нормална държава.\r\n\t, казва Каспаров.\r\n\tСпоред него отравянето на руския двоен шпионин Сергей Скрипал и дъщеря му Юлия е \"опит за сплашване\".\r\n\t, казва Каспаров.\r\n\tТой смята, че \"Русия на Путин е държава на мафията, а мафията не убива просто така\".\r\n\t\"Винаги е налице мотив. Жертвата Скрипал за Москва е безразлична. Става дума за предупреждение, за послание: \"Който проговори, ще му бъде отговорено\", смята Каспаров.", "date": "2018.03.23", "title": "Гари Каспаров: Путин води световна война срещу демокрацията"}
{"url": "http://www.mediapool.bg/ministarat-na-turizma-ne-znae-grupirovki-da-sa-kontsesioneri-na-plazhove-news277120.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистърът на туризма Николина Ангелкова не е чувала фирми, свързани с ДПС, изпълнителния директор на \"Лукойл България\" Валентин Златев и с бившите силови групировки ВИС и СИК, да стопанисват плажове.\r\n\tПреди седмица Министерският съвет даде на  по Черноморието на фирми свързани с тях. Резултатът от конкурсните процедури беше съобщен два месеца по-рано - още в края на миналата година от вицепремиера по икономическата политика , което поставя въпрос дали е бил предизвестен избора на победителите.\r\n\t\"Ние при нас нямаме такива данни. Има си фирми, кандидатстват, там няма никакви такива имена\", каза Николина Ангелкова пред бТВ.\r\n\tТя посочи, че има ясни правила как се провеждат процедурите за концесиите. \"Ние никого не можем да накараме на сила да ходи да кандидатства\", каза министърът на туризма по повод факта, че за две от процедурите е имало само по един кандидат, а за другите два плажа кандидатите са били само по двама.\r\n\tСлед построяването на на почетния лидер на ДПС Ахмед Доган, достъпът до част от плажа пред него е затруднен. Плажната ивица \"Росенец\" беше спечелена на концесия за 15 години от строителя на двореца \"Хермес Солар\".\r\n\tНа въпрос дали всеки ще може да ползва този плаж, Ангелкова отговори:\"Естествено, че всеки един може да отиде на всеки един от плажовете\".\n\n\r\n\tМинистърът на туризма отчете, че през миналата година у нас са почивали 547 000 руски туристи, от които около 350 000 - 380 000 имат имоти в България. По думите на Ангелкова \"колкото гръцки туристи идват у нас, толкова български ходят в Гърция“. Годишно си разменяме около 1.2 млн. души, каза тя. Всеки има вкус, всеки има индивидуални предпочитания. Може на тях да им е омръзнало тяхното море\", коментира Ангелкова по адрес на гърците.\r\n\tМинистърът на туризма коментира и личната си визита до Лос Анжелис за церемонията по връчването на тазгодишните награди \"Оскар\".\r\n\t\"Платила съм си самолетните билети и престоя там, имам достатъчно средства да отида до Лос Анжелис. Изключително трудно е и е изключително голяма чест да те поканят на \"Оскар\"-ите\", каза Ангелкова по повод  и въпросите относно визитата й в Бевърли Хилс. Посочи, че сама си е избрала роклята за вечерта - лилава дантелена.\r\n\tУточни, че е била на събитието по покана на нейни лични приятели - много известни актьори и продуценти. Нарече Силвестър Сталоун и Салма Хайек \"изключително големи приятели на България\". Ангелкова качи снимки с тях на страницата си във \"Фейсбук\" от събитието.\r\n\t\"Това е много голяма чест за нас. Не всяка държава може да се похвали, че Силвестър Сталоун харесва нашата страна!\", каза министърът на туризма. Тя вярва, че чрез киното може да се популяризира България.\r\n\tНа въпрос дали не са й предложили роля, Ангелкова отговори: \"Нищо не се знае - какво ще се случи и какво ще ми предложи съдбата\".", "date": "2018.03.23", "title": "Министърът на туризма не знае групировки да са концесионери на плажове"}
{"url": "http://www.mediapool.bg/nad-150-kita-byaha-otkriti-na-plazh-v-avstraliya-news277122.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 150 кита бяха открити заседнали на плаж в Австралия, предадоха агенциите.\r\n\tЖивотните, от вида тропическа гринда, са били забелязани от рибар в залива Хамелин, на около 300 километра южно от Пърт.\r\n\tБлизо половината от китовете са загинали, според властите в Западна Австралия.\r\n\tОрганизирана е спасителна акция за връщане на китовете във водата с десетки добровoлци.\r\n\tВластите са издали и предупреждение за акули. \"Възможно е мъртвите и умиращите животни да привлекат акули, които да дойдат близо до брега\", се казва в изявление на държавния отдел по рибарство.\n\n\r\n\tТези китове са с размери до 5 метра и обитават тропични и субтропични води. Учените не знаят какво точно ги кара да излязат на плажа групово, но при този вид се случва.\r\n\tСпоред експерти причините може да са болест, объркване или пък да са ранени.", "date": "2018.03.23", "title": "Над 150 кита бяха открити на плаж в Австралия"}
{"url": "http://www.mediapool.bg/tramp-smenya-savetnika-si-po-natsionalna-sigurnost-sas-svirep-yastreb-vav-vanshnoto-politika-news277123.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият посланик на САЩ в ООН Джон Болтън ще е новият съветник по националната сигурност на американския президент Доналд Тръмп. Той ще замени Хърбърт Макмастър от следващия месец, предадоха световните агенции.\r\n\t\"С радост обявявам, че от 9 април 2018 г. посланик Джон Болтън ще бъде новият ми съветник по националната сигурност\", написа Тръмп в Туитър.\r\n\tМакмастър свърши \"забележителна работа и винаги ще остане мой приятел\", посочва още Тръмп.\r\n\tПрез юли 2012 г. Джон Болтън коментира атентата на летището в Сарафово. Тогава той заяви, че \"Израел подготвя атака срещу Иран заради нападението срещу нейни граждани в България“. \"Трябва да приемем, че израелският премиер Бенямин Нетаняху подбира думите си много внимателно и говори само след като неговото правителство е получило сигурно доказателство, че Иран е отговорен за тази атака. Когато Нетаняху казва: \"Иран е, а не \"Хизбула\", и ние ще отвърнем здраво\", това говори, че Израел може да атакува Иран директно\", коментира тогава Болтън.\r\n\tВ началото на 2018 г. той призова Тръмп да подкрепи антиправителствените протести в Иран. Болтън защитава и връщането на всички икономически санкции срещу Техеран.\n\n\r\n\tС новото назначение Тръмп продължава да изгражда един от най-твърдолинейните екипи по сигурността в Белия дом в съвременната история, пише в. \"Ню Йорк таймс\".\r\n\t \r\n\tТо може да доведе до драматични промени в подхода на правителството към кризите по света и със сигурност ще обърка подготовката за предложената среща на върха в края на май между Тръмп и севернокорейския лидер Ким Чен-ун, пише в. \"Вашингтон пост\".\r\n\t \r\n\tБолтън е свиреп ястреб по отношение на Северна Корея, който е заявявал, че само с превантивен удар може да бъде попречено на тази страна да разработи ядрена ракета, с която да нападне САЩ. Болтън, който нарече преговорите с Пхенян загуба на време, смекчи леко възгледите си, след като Тръмп обяви, че ще седне на масата с Ким.\r\n\t \r\n\tРешението на Тръмп за тази рокада е внезапно, но не неочаквано. То подсказва, че американската външна политика ще възприеме по-конфронтационен подход в момент, когато Тръмп е изправен пред засилващи се предизвикателства. Президентът замени държавния секретар Рекс Тилърсън миналата седмица с директора на ЦРУ Майк Помпейо, който също се е изказвал за смяна на режима в Пхенян и за разваляне на ядреното споразумение с Иран, отбелязва \"Ню Йорк таймс\".", "date": "2018.03.23", "title": "Тръмп сменя съветника си по национална сигурност със \"свиреп ястреб\" във външното политика"}
{"url": "http://www.mediapool.bg/stolichnite-dzhipita-ostavat-v-protestna-gotovnost-news277124.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДружеството на софийските общопрактикуващи лекари обяви в петък, че остава в протестна готовност. Причината е, че след последните разговори със здравното министерство няма решение на проблемите им.\r\n\tЛичните лекари настояват за отпадане на 24-часовото дежурство, намаляване на бумащината в работата им, отпадане на задължението да описват касовите бележки за пенсионерските прегледи.\r\n\tДжипитата искат всички групи лица, освободени от потребителка такса, да заплащат пълния й размер, а сумите да им бъдат реинбурсирани от съответните институции.\r\n\tТе настояват потребителската такса да е в размер на 1% от минимална работна заплата или 5.10 лева вместо сегашните 2.90 лева.", "date": "2018.03.23", "title": "Столичните джипита остават в протестна готовност"}
{"url": "http://www.mediapool.bg/valeri-simeonov-shte-zatvarya-vratichkite-za-reklama-na-hazart-news277125.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВицепремиерът Валери Симеонов ще инициира законови промени срещу възможността да се рекламира хазарт под какъвто и да е предлог. Това обяви самият той в петък по време на парламентарния контрол, след като бе попитан от депутатите Теодора Халачева и Георги Гьоков какво се предприема срещу злоупотреба с деца и детски образи в рекламни съобщения и клипове.\r\n\tПоводът за питането бе тв реклама на хазартна игра с участието на състезателки от отбора ни по художествена гимнастика.\r\n\t\"В момента в България се излъчват реклами на хазарт по най-безобразен начин, които въздействат не само върху децата, но и върху зрелите хора, като им внушават, че може да се забогатее и да се постигне нещо в живота без труд. Това съсипва ценностната система на българина вече десетина години“, заяви Симеонов.\r\n\tТой се ангажира да проучи цялостно въпроса и да предложи действия и конкретни законодателни промени.\r\n\tДумите му идват дни, след като Държавната комисия по хазарта (ДКХ) съобщи пред Mediapool, че е  на трите най-големи национални телевизии – БНТ, бТВ и Нова телевизия във връзка с излъчвани реклами на хазартна дейност.\r\n\tКомисията по хазарта е органът, който по закон упражнява контрол върху рекламите на хазарт. Както Mediapool писа, агресивната реклама на хазарт в ефира на националните телевизии, която всяка вечер облъчва зрителите как се печелят бързи и лесни пари, и то в часовия пояс на \"Лека нощ, деца\", . От една страна, Законът за хазарта в чл. 10 забранява пряката реклама на хазартни игри, каквито са придобилите популярност през последните години лото и лотарийни игри на \"Националната лотария\", \"Лотария България\", а също и на държавния \"Български спортен тотализатор\" (БСТ).\r\n\tНормативният акт обаче допуска четири изключения. Благодарение на това няма проблем да се обявяват наименованията на игрите, търговската марка на хазартния оператор, резултатите от игрите и спечелените печалби и тегленията на тиражите.\r\n\tПроверките за рекламите на хазарт са назначени от новата шефка на ДКХ Мария Филипова. При предишния председател комисията не виждаше проблем в агресивния маркетинг на числови игри, чиято цел е стимулирането към хазарт.\r\n\tПо конкретния казус с участието на момичета от ансамбъла по художествена гимнастика в клип на \"Националната лотария\" Валери Симеонов обясни, че Държавната агенция за закрила на детето е изискала информация от федерацията по художествена гимнастика и от организатора на лотарийната игра.\r\n\tСпоред изпълнителния директор на фирмата в заснемането на клипа не са участвали деца. Той е предоставил копия с артисти участници в клипа, които са пълнолетни. Проверката на агенцията за децата продължава, тъй като не приемаме 100 процента достоверността на тази информация и искаме от БФХГ допълнителна справка, каза Валери Симеонов. За случая с рекламния клип са сезирани Държавната комисия по хазарт и СЕМ, посочи той, раздразнен от всички реклами, \"в които се търкат билетчета\".", "date": "2018.03.23", "title": "Валери Симеонов ще затваря вратичките за реклама на хазарт"}
{"url": "http://www.mediapool.bg/neudobni-fakti-za-energiynata-politika-na-evropa-news277126.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕнергийната политика на Европа върви към провал по всички показатели. Докато икономиката на съюза се задъхваше, това оставаше скрито. През 2017 г. обаче регистрираме трета поредна година на значим ръст на БВП – над 2%. И вече става пределно ясно, че практически всички \"амбициозни“ енергийни и климатични цели са мираж, а избраните пътища към постигането им – погрешни.\r\n\t\r\n\tВъпреки всичкото говорене, привилегии, субсидии и инвестиции в енергийна ефективност и ВЕИ, от 2014 г. насам се наблюдават ясно изразени тенденции, които би трябвало да събудят т. нар. \"европейски лидери“:\r\n\tКакто писах още през 2015 г. https://ekipbg.com/klimatichni-voini-epizod-vtori-samojertvata-na-evropa/, ако желае да се развива, Европа няма никакъв шанс за постигане на целите на Парижкото споразумение, които така или иначе сама си поставя. Фактите от последните три години показват, че докато активисти, политици, бюрократи и заинтересовани бизнеси говорят за намаляване на емисиите, реалното поведение на европейския гражданин се движи само от една цел – по-висок стандарт на живот за всеки. И я постига въпреки тях.\r\n\tНадявам се тази тенденция да продължи и в следващите години, защото… ами това е нормалният стремеж на свободния човек. А европейските лидери трябва да разберат, че докато живеем във физически и свободен свят, те няма как да контролират нито физиката (реалностите на енергийната система), нито пазара (ежедневния ни избор). Време е за събуждане!", "date": "2018.03.23", "title": "Неудобни факти за енергийната политика на Европа"}
{"url": "http://www.mediapool.bg/borisov-nyama-da-otzovavame-balgarski-diplomati-ot-rusiya-news277121.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДокато съществува \"висока степен на вероятност\", но няма твърди доказателства, не можем да обсъждаме отзоваване на български дипломати от Русия. Това заяви премиерът Бойко Борисов по повод решението на Европейския съвет да подкрепи оценката на Верикобритания, че Русия е отговорна за нападението с нервнопаралитично вещество срещу бившия руски шпионин Сергей Скрипал и дъщеря му Юлия.\r\n\t\r\n\tПремиерът съобщи в Брюксел, че след връщането си в България ще разговаря с колегите си в управляващата коалиция по повод решението на ЕС за отзоваването на посланика на Общността в Москва и намерението на европейски държави да прогонят руски дипломати.\r\n\t \r\n\tСнощи Европейският съвет реши да отзове посланика на ЕС в Русия Маркус Едерер за консултации в знак на съпричастност с Великобритания, която обвинява Москва за нападението с боен газ срещу Скрипал. Участници в заседанието добавиха, че от следващата седмица \"много държави\" в ЕС ще експулсират руски дипломатически представители.\r\n\t \r\n\tПо думите на Борисов е важно, че ЕС и Лондон, независимо от подготвяното оттегляне на Великобритания, показват, че са едно цяло и неразривно свързани. Оттук нататък очаквам в следващите седмици доста бърза ескалация на напрежението, доста държави ще започнат да отзовават свои посланици. Докато съществува високата степен на вероятност, а нямаме доказателства, не можем да преминем по този въпрос, каза премиерът, попитан дали и нашата страна ще предприеме действия срещу руски представители.\r\n\t \n\n\r\n\tКазах, че сме в коалиция, надали ще постигнем споразумение с коалиционните партньори, а и вие знаете, че след посещението на руския патриарх в България, настроенията у нас никак не са в тази посока. Като се прибера, ще разговарям с колегите, добави министър-председателят.\r\n\t \r\n\tСтъпихме на твърденията на Великобритания за \"високата степен на вероятност\", че зад този атентат стои Руската федерация, поясни премиерът Борисов пред български журналисти. Поисках повече доказателства, допълни той.\r\n\t \r\n\tВсички вярваме на позицията на Великобритания. Във \"висока степен на вероятност\" има думата \"вероятност\". Когато има вероятност, значи има и друга вероятност. Припомних времето, когато Саддам Хюсеин беше обвинен за химическото оръжие, впоследствие Тони Блеър се извини. Последствията в тази страна и до ден-днешен са чудовищни. Това е общото решение и ние го подкрепяме, посочи премиерът.\r\n\t \r\n\tЗа съжаление в момента сме във време, много по-тежко от Студената война. По време на Студената война имаше много ясни разделителни линии, много по-ясни ядра, които се подкрепяха, два глобални играча, нещата имаха горе-долу някакви правила. Сега отношението на всички е толкова рязко и твърдо, че не съм никак оптимист за мирното развитие на света. Времето, в което масово ще се отзовават дипломати, когато ЕС отзовава своя посланик в Москва, надали ще доведе до повече мир, спокойствие и разбирателство, коментира премиерът.\r\n\t \r\n\tНавремето имахме НАТО и Варшавски договор, сега има много геостратегически играчи, много конфликти и много малко отворени канали за диалог и комуникация. Няма по-лошо от войната, добави Борисов.", "date": "2018.03.23", "title": "Борисов: Няма да отзоваваме български дипломати от Русия"}
{"url": "http://www.mediapool.bg/borisov-i-goranov-s-nagrada-angeli-na-blagodarnostta-na-fondatsiya-iskam-bebe-news277127.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов и министърът на финансите Владислав Горанов са отличени с годишната награда на фондация \"Искам бебе\" - \"Ангели на благодарността\" за това, че са си изпълнили обещанието държавният фонд да финансира повече опити за двойките с репродуктивни проблеми, както и замразяването на яйцеклетки на онкоболни жени.\r\n\tС приети през миналата година  държавният фонд вече ще финансира 4 вместо досегашните три трансфера на свежи ембриони и при неуспех до 4 трансфера на размразени ембриони, като за целта се подсигуряват по 3 млн. лева допълнително финансиране годишно.\r\n\tВладислав Горанов получи своето отличие на церемония в Народното събрание, а отличието на премиера ще бъде връчено в сряда на среща с фондация \"Искам бебе\", тъй като в момента той е в Брюксел за срещата на европейските лидери.\r\n\t\"Приемам наградата с огромен респект към вашата кауза и с разбирането, че тя няма как да е за финансовия министър, наградата е за цялото общество\", заяви Горанов в петък в парламента.\r\n\tОстаналите наградени са заместник-министърът на здравеопазването Бойко Пенков, директорът на Центъра за асистирана репродукция Мария Георгиева, кметът на София Йорданка Фандъкова, както и кметовете на Бургас, Варна, Стара Загора, Велико Търново, които също поддържат общински програми за асистирана репродукция.\n\n\r\n\tПенков съобщи, че миналата година са одобрени близо 4 000 заявления за репродуктивна помощ и са родени 906 бебета.\r\n\t“Девет години държавният фонд за ин витро работи по тази надпартийна национална кауза и вече имаме родени 7 000 деца“, каза директорът на Центъра за асистирана репродукция Мария Георгиева.\r\n\tКметът Йорданка Фандъков посочи, че наградата е за всички, защото донорската програма на Столичната община се финансира с обществени средства, за което има политически консенсус в Столичния общински съвет. С тези средства се финансират ин витро процедури с донорски яйцеклетки, обясни тя. Фандъкова посочи, че до момента са кандидатствали 70 двойки, от които са одобрени 64 и вече има девет родени бебета. Тя обаче отбеляза, че срещат проблем с даряването на яйцеклетки.\r\n\tОт Фондация \"Искам бебе\" благодариха за помощта на държавата и на общините за хората с репродуктивни проблеми и за това да се раждат повече деца в България. От организацията отбелязаха, че всеки шести европеец страда от репродуктивни проблеми и има нужда от подкрепа.\r\n\tВръчването на тазгодишните награди \"Ангели на благодарността\" беше под патронажа на председателя на Народното събрание Цвета Караянчева. Тя получи като подарък табло със снимки на деца, родени благодарение на усилията на фондацията, и обеща да го сложи на видно място в парламента.\r\n\t\"Нека преди Благовещение в много семейства да дойде благата вест за така чаканото детенце\", пожела Караянчева. Надявам се ние, политиците, достойно да изпълним своите задължения към българските избиратели и това е едно от тях - да помогнем на всички, които имат репродуктивни проблеми, и във всяка една българска къща да проплаче едно малко слънчице, посочи тя. \r\n\tС церемонията по връчване на наградите беше отбелязан и 11-ият рожден ден на Фондация \"Искам бебе\".\r\n\tКулоарите на парламента се изпълниха с деца, родени благодарение на усилията на организацията.", "date": "2018.03.23", "title": "Борисов и Горанов с награда “Ангели на благодарността“ на фондация “Искам бебе“"}
{"url": "http://www.mediapool.bg/desislava-radeva-da-nauchim-siratsite-sami-da-lovyat-riba-vmesto-da-im-ya-davame-news277128.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t. Така първата ни дама Десислава Радева коментира обучението на 18 младежи сираци на фризьорство. В продължение на 6 месеца те ще усвояват занаята от майстори на прическата. Курсовете са част от кампанията на президента \"Подкрепи една мечта\". \r\n\t, каза Десислава Радева, цитирана от в. “24 часа“.\r\n\tПо-рано тя откри в Пловдив Италианския фестивал на красотата и прическата, чиито организатори осигуряват и безплатното обучение на 18-те младежи в неравностойно положение. \r\n\tСъпругата на президента се появи на форума в тоалет от късо сако в стил \"Коко Шанел\", бяла копринена блуза с дълбоко деколте и черен панталон. Заедно със съпругите на дипломати тя изгледа бляскаво ревю-спектакъл на прически.\r\n\t\"На мен ми харесаха, но лично аз не бих имала такава\", призна след спектакъла Радева пред журналисти.", "date": "2018.03.23", "title": "Десислава Радева: Да научим сираците сами да ловят риба, вместо да им я даваме"}
{"url": "http://www.mediapool.bg/kato-direktor-na-nim-bozhidar-dimitrov-sklyuchval-dogovori-s-dashterya-si-news277129.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият директор на Националния исторически музей (НИМ) Божидар Димитров е уличен в конфликт на интереси, обяви в петък Комисията за противодействие на корупцията и за отнемане на незаконно придобитото имущество (КПКОНПИ).\r\n\tСтава въпрос за два договора, сключени от него през 2015 г. с фирми на дъщеря му и племенниците му.\r\n\tКомисията се е самосезирала от публикация в медиите, че НИМ има договорни отношения с търговското дружество \"Акшаена -2007\" ООД, в което собственици са дъщерята на Димитров Мария и племенниците му, уточниха от КПКОНПИ.\r\n\tПрез септември м.г. депутатите от БСП Стоян Мирчев и Явор Божанков отправиха парламентарно питане до министъра на културата Боил Банов за договори между НИМ и \"Акшаена-2007\" ООД и Сдружение \"Плиска\".\r\n\tКонфликт на интереси обаче е установен само по отношение на първата фирма, тъй като Димитров не е сключвал договори с другата, става ясно от решението на комисията. Става въпрос за отпечатването на каталог с общ тираж от 2000 броя, като за тях са платени общо 34 800 лева, въпреки че НИМ дори не е получил част от поръчаните бройки.\n\n\r\n\tДимитров сключва първия договор с роднинската му фирма през април 2015 г., като поръчва каталог на колекция в тираж от 1000 броя на стойност 19 800 лв. и срок за изпълнение септември 2015 г.\r\n\tВъпреки че в договора е предвидено половината от сумата да се плати авансово, а другата половина – 5 дни след предаването на готовите каталози, второто плащане е извършено два месеца след първото. И двете платежни нареждания са подписани от Божидар Димитров, като музеят е получил само половината от поръчката, при това с над 2 години закъснение.\r\n\t\"По преписката не е представен протокол за предаване на останалата част от каталозите до пълния му тираж от 1000 бройки. В хода на проверката не са установени данни и за представяне на колекцията в музея\", уточняват от комисията \"Антикорупция\".\r\n\tОчевидно обаче Димитров е останал доволен от работата на дъщеря му и племенниците и същата година сключва още един договор – за печатно издание в тираж от 1000 броя на стойност 15 000 лева. В двумесечния срок по договора фирмата е предала всичките бройки и е получила цялото плащане като платежните нареждания отново са с подписа на тогавашния шеф на НИМ.\r\n\tОт КПКОНПИ допълват още, че Димитров е имал възможност да упълномощи своя заместник да подпише въпросните договори и да си направи самоотвод, за да не изпадне в конфликт на интереси, но той е предпочел да лично да се занимае с казус. При нито един от двата договора няма подадена и декларация за конфликт на интереси.\r\n\tРешението ан комисията \"Антикорупция\" обаче не е окончателно и може да се обжалва пред Административен съд.", "date": "2018.03.23", "title": "Като директор на НИМ Божидар Димитров сключвал договори с дъщеря си"}
{"url": "http://www.mediapool.bg/sreshta-es-turtsiya-vav-varna-shte-ima-naprezhenieto-obache-raste-s-vseki-chas-news277131.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНапрежението между Европейския съюз и Турция нараства непрекъснато, но въпреки това планираната за понеделник среща във Варна ще се състои. Лидерите на ЕС не възразиха срещу провеждането й, но осъдиха остро действията на Анкара срещу Гърция и Кипър от последните месеци.\r\n\tПредседателят на Европейската комисия Жан-Клод Юнкер каза, че очаква срещата със смесени чувства, тъй като проблемите се увеличават, а председателят на Европейския съвет Доналд Туск добави, че \r\n\t \r\n\t, коментира от своя страна българският премиер, който е основният инициатор и защитник на срещата и мотор за нейната организация.\r\n\tТой посочи, цитиран от БТА, че тези открити канали за диалог целят единствено запазване на споразумението между ЕС и Турция за мигрантите.\r\n\t, каза Борисов.\r\n\tОчаква се турският президент Реджеп Ердоган да поиска във Варна с ултимативен тон ЕС да превежда по-бързо средствата по споразумението, но Брюксел вече обясни, че те са за финансирането на конкретни програми, с чието изпълнение са свързани и плащанията.\r\n\tОсвен това по време на срещата европейските лидери, сред които и Борисов, ще трябва да поставят на масата пред Ердоган задълбочаващите се проблеми на Гърция и Кипър с Турция.\n\n\r\n\tБорисов периодично защитава протурски позиции на европейско ниво, като аргументира това поведение с опасността мигрантската вълна да достигне България. За разлика от Гърция, България предаде безпроблемно на Турция издирвани нейни граждани по обвинения, че са участвали в опита за преврата.\r\n\tБългария се въздържа да повдига пред Анкара и въпроси за спазването на човешките права там, които са честа тема на обсъждане в ЕС.\r\n\t\r\n\tЕвропейските лидери стигнаха до съгласие по темата на заседанието си в Брюксел.\r\n\t, се казва в заключенията на срещата на върха.\r\n\tАнкара се опитва да блокира проучванията за петрол и газ в крайбрежните води на Кипър, тъй като според нея те нарушават правата на кипърските турци. Така се стигна до ситуацията, в която миналия месец турски бойни кораби не позволиха на италианската енергийна компания \"Ени\" да започне работа в района.\r\n\tНапрежението между Атина и Анкара пък ескалира, след като Турция задържа двама гръцки военни, които според Атина са пресекли по невнимание границата между двете страни заради лошо време.\r\n\tМиналия месец се сблъскаха турски и гръцки патрулен катер край спорни острови в Егейско море, а преди това гръцки съд блокира екстрадицията на 8 турски военни, които властите в родината им обвиняват в участие в опита за преврат през 2016 година.\r\n\t\r\n\tВ отговор на коментарите от Брюксел говорителят на турското външно министерство Хами Аксой заяви, че не приема \"неприемливите\" критики на ЕС.\r\n\t, каза Аксой.\r\n\tГоворителят увери, че срещата на върха, предвидена за 26 март във Варна, между турския президент Реджеп Тайип Ердоган и председателите на Европейската комисия и на Европейския съвет Жан-Клод Юнкер и Доналд Туск е \"важна\" за Турция.\r\n\tЕС трябва да демонстрира по-конструктивен подход спрямо нашата страна, за да се избегнат проблемите, свързани с доверие в отношенията между Брюксел и Анкара, и те би трябвало да прилагат своите решения, каза Аксой.\r\n\tТой посочи по-специално визовата либерализация за турските граждани, пътуващи в ЕС, и европейската финансова помощ, предвидена в рамките на споразумението за мигрантите от март 2016 г.\r\n\t\r\n\tСпоразумението предвижда на Турция да бъдат отпуснати два пъти по 3 млрд. евро. Европейската комисия миналата седмица даде зелена светлина за втория финансов пакет.\r\n\tЕвропейският съюз вече изпълни ангажимента си да предостави три милиарда евро за 2016 и 2017 г., като преди края на миналата година, т.е. само за 21 месеца, бяха изготвени програми, бяха поети задължения и бяха сключени договори за цялата сума, се посочва в съобщението на ЕК.\r\n\tСлед като 3-те милиарда евро от първия пакет бяха разпределени за няколко десетки проекти, Европейската комисия \"започва набиране на средства за втори транш\" със същия размер \"за създаване на благоприятни условия за бежанците в Турция\", посочиха още от комисията.\r\n\tОсвен това Ердоган се кани отново да постави въпроса за бавния напредък на преговорите за присъединяването на Турция в ЕС. Засега в ЕС има много резерви към тях основно заради проблемите със спазването на човешките права в Турция.", "date": "2018.03.23", "title": "Среща ЕС-Турция във Варна ще има, напрежението обаче расте с всеки час"}
{"url": "http://www.mediapool.bg/elektronni-bileti-za-transporta-v-sofiya---nai-rano-prez-2020-g-news277132.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИстинско електронно таксуване в градския транспорт на София може да има най-рано от 2020 г. Последният поставен срок от Центъра за градска мобилност, който отговаря за това, беше 2019 г. Той обаче вече е нереалистичен, коментира шефът на общинското дружество Христиан Петров.\r\n\tПрогнозата, че електронното таксуване може да работи от следващата година беше направена преди около година, когато ЦГМ обяви, че ще пусне поръчка за изграждане и поддържане на системата и на видеонаблюдение във всички превозни средства на обществения транспорт.\r\n\tЕдва преди няколко дни обаче стана ясно колко са кандидатите за търга за 88 млн. лева. В него , които предстои да бъдат прегледани и до три месеца да има решение за избор на изпълнител. Кога ще бъде сключен договор обаче никой не може да кажа, тъй като е много вероятно резултатът да бъде обжалван. На етапа на подаване на оферти , които минаха и през Комисията за защита на конкуренцията, и през Върховния административен съд, което забави поръчката с половин година.\r\n\tМаксималното време за изграждане на системата е 2 години. Възможно е то да се съкрати, ако победителят в поръчката е заявил, че ще направи електронното таксуване по-бързо. Така или иначе през следващата година едва ли ще има видим резултат за пътниците. На ден пътуванията с градския транспорт в София са около 1 млн.\r\n\tТова е поредното отлагане на срока за въвеждане на тикет системата. За нея се говори още от 2005 г., когато кмет на столицата беше настоящият премиер Бойко Борисов. През 2006 г. общината подписа  за осъществяване на промяната в начина на таксуване. Това обаче така и не се случи. Единственият резултат беше, че в тролеите и трамваите бяха монтирани т. нар. валидатори, на които хората могат да чекират електронните си карти за пътуване, както и автомати за издаване на хартиени билети.\r\n\tНа практика обаче валидаторите почти не се използват, а единичният билет продължава да важи само за едно превозно средство и ако от точка А до точка Б се стига с три линии за 20 минути, трябва да се продупчат 3 билета. След разработването на новата тикет система е възможно това да става с един билет. Съществуващите в момента устройства в трамваите и тролеите обаче може да бъдат премахнати.\r\n\tИдеята на Центъра за градска мобилност е това да се промени и перфораторите в градския транспорт да отидат в Музея на София. Билетите трябва да станат електронни, включително и единичните, и за тях да се плаща не само в брой, но и през телефон или с дебитна, или с кредитна карта. Това ще става чрез приложения, които могат да се правят и от външни разработчици или със съобщение. Идеята е, ако пътник плати през телефона си или през компютър, да получава QR код на мобилното си устройство и той да се използва от контрольорите за проверка.\r\n\tОсвен това вместо електронна карта, издавана от Центъра за градска мобилност, пътниците ще могат да ползват собствените си дебитни карти като документи за пътуване. За целта ще трябва да платят с тях например за месечна карта за цялата градска мрежа. Информацията, че са го направили ще се записва на чипа на дебитната карта и това ще бъде прочетено от устройствата за проверка на контрольорите или от четците на входовете на метрото.\r\n\tПредвижда се още билети и карти да не се продават само в пунктовете на Центъра за градска мобилност и от шофьорите, а и в тъй-наречената партньорска мрежа. Трябва да има и автомати за издаването им.\r\n\tВ рамките на поръчката ще трябва да бъдат сложени камери и във всички превозни средства на градския транспорт, а целта е по-голяма сигурност.", "date": "2018.03.23", "title": "Електронни билети за транспорта в София - най-рано през 2020 г"}
{"url": "http://www.mediapool.bg/vlizat-v-sila-mitata-za-vnos-na-stomana-i-aluminiy-v-sasht-es-ochakva-okonchatelen-otgovor-news277133.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМитата върху вноса на стомана и алуминий в САЩ би трябвало да влязат в сила от днес, съобщават световните агенции.\r\n\t \r\n\tПрезидентът Доналд Тръмп обяви тарифите от 25 процента за стоманата и 10 процента за алуминия на 8 март, като по-късно бе посочено, че те трябва да влязат в сила на 23 март.\r\n\t \r\n\tРедица страни вече заплашиха САЩ с твърди ответни мерки, а ЕС публикува списък на американски стоки, които биха могли да бъдат обложени с мита. Целият свят заговори с тревога за евентуална търговска война, провокирана от САЩ. Това обаче изглежда само разпали Тръмп, който заяви, че търговските войни \"са нещо хубаво и лесно за печелене\".\r\n\t \r\n\tВъпросът бе включен и в дневния ред на среща на върха на ЕС, която приключва днес в Брюксел.\n\n\r\n\t\r\n\tВашингтон обяви по-рано, че освобождава от новия режим Канада и Мексико, които са двата основни доставчици на стомана за американския пазар. Наричайки това решение \"особен случай\", САЩ почти не крият, че се надяват по този начин да постигнат отстъпки от съседите си в преговорите за модернизиране на Северноамериканското споразумение за свободна търговия (НАФТА).\r\n\t \r\n\tНа изслушване пред конгреса вчера постоянният търговски представител на САЩ Робърт Лайтхайзър съобщи, че временно се отлага въвеждането на митата срещу още няколко страни, с които продължават да се водят консултации. Сред тях той посочи ЕС, Австралия, Аржентина, Бразилия и Южна Корея.\r\n\t \r\n\tЗаедно с Канада и Мексико тези страни са включени в \"белия списък\", но само временно и оставането им там ще зависи от резултатите на преговорите с Вашингтон. В \"черния списък\" са всички останали вносители на металите в САЩ, включително Русия, Китай, Турция, Египет, Обединените арабски емирства, Виетнам, Малайзия, Тайланд, Република Южна Африка.\r\n\tЕС очаква окончателното решение на американската администрация по въпроса за митата. Ако те бъдат въведени срещу европейска продукция, ще последват ответни мерки. Това заяви през изминалата нощ германският канцлер Ангела Меркел в края на първия ден от срещата на върха в Брюксел.\r\n\t \r\n\t\"Засега не можем да кажем какво ще бъде решението. Мислим, че бе важно да се търси път за диалог, тъй като според нас тези мита са неоправдани. Длъжни сме да изчакаме окончателното решение на американската администрация. Ако се стигне до мита, ще отговорим с контрамерки\", каза канцлерът.\r\n\t \r\n\tГерманският министър на икономиката Петер Алтмайер приветства решението на Тръмп временно да изключи европейските страни от митническия режим и призова към по-силно международно сътрудничество в търговията.\r\n\t \r\n\t\"Много съм доволен, че избегнахме ситуация за германската стоманодобивна и алуминиева промишленост и работниците им, която би могла да доведе до голяма несигурност\", посочи Алтмайер пред радио \"Дойчландфунк\".", "date": "2018.03.23", "title": "Влизат в сила митата за внос на стомана и алуминий в САЩ, ЕС очаква окончателен отговор"}
{"url": "http://www.mediapool.bg/evroliderite-obsadiha-i-skandala-okolo-kembridzh-analitika-i-feisbuk-news277134.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛичните данни на гражданите на ЕС \"трябва да бъдат напълно защитени\", заяви председателят на Европейския съвет Доналд Туск, цитиран от ДПА.\r\n\t \r\n\tТой каза това след като държавните и правителствените ръководители на страните членки обсъдиха на срещата си в Брюксел скандала с британската компания Кембридж Аналитика за неправомерно използване на личните данни на милиони потребители на Фейсбук.\r\n\t \r\n\t\"За всички лидери бе ясно, че личната неприкосновеност и данни на гражданите трябва да бъдат напълно защитени. Взимаме този въпрос много на сериозно\", каза Туск.\r\n\t \r\n\tТой призова за спазване и прилагане на европейското и националните законодателства в тази сфера.\n\n\r\n\t \r\n\tЕвропейският съюз планира да прилага по-строго законодателство за защита на потребителите по отношение на социалните медии и имейл доставчиците като Фейсбук и Джимейл, предаде Ройтерс.\r\n\t \r\n\tТова става в момент, когато се обръща по-голямо внимание на защитата на данните след избухналото възмущение от начина, по който Фейсбук борави с данните.\r\n\t \r\n\tСъгласно проектопредложението властите биха могли да налагат глоби от най-малко 4 процента от оборота. В момента органите за защита на потребителите в ЕС могат да налагат единствено малки глоби, а някои въобще нямат правомощия да санкционират компании за нарушаване на законодателството в тази област.\r\n\t \r\n\tТова е нов пример за по-строги правила в ЕС за технологичните гиганти след съобщенията, че политическата консултантска фирма \"Кембридж аналитика\" е злоупотребила с данните на 50 милиона потребители на Фейсбук в опит да повлияе върху президентските избори в САЩ през 2016 г.\r\n\t \r\n\tПредложението предвижда да се разшири прилагането на законодателството на ЕС за защита на потребителите, обхващайки \"безплатни\" цифрови услуги, за които потребителите предоставят свои лични данни, вместо да плащат пари - като съхраняването на данни в облак, социалните медии и електронните пощи.\r\n\t \r\n\tЛидерите от ЕС призоваха социалните мрежи да гарантират прозрачни практики и напълно да защитават личните данни.\r\n\t \r\n\t\"Необходимо е социалните мрежи и цифровите платформи да гарантират прозрачни практики и пълна защита на личния живот и личните данни на гражданите\", заявиха лидерите от ЕС след заседание в Брюксел.\r\n\t \r\n\t\"Законодателството на ЕС и на държавите трябва да се уважава и прилага\", казаха те.", "date": "2018.03.23", "title": "Евролидерите обсъдиха и скандала около Кембридж Аналитика и Фейсбук"}
{"url": "http://www.mediapool.bg/kak-polovinata-pasazheri-na-polet-ot-parizh-vlyazoha-u-nas-bez-nikakva-proverka-news277136.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДенят е 21 март, сряда. Около 15 часа служителите на Гранична полиция на Терминал 2 на летище София са на работните си места. Малко по-късно, около 15:15 часа те обработват документите на пасажерите от полет FB 302 от Прага. Минута по-късно проверката е приключила и незнайно защо в 15:16 ч. всички служители на гранична полиция, разпределени на шест гишета.... напускат постовете си.\r\n\tВ 15:25 ч. в салона влизат за обработка пристигналите с полет FB 432 от Париж. Служителите на Гранична полиция все така липсват. По тази причина пасажерите, кацнали от френската столица, необезпокоявано, без никой да провери документите им влизат в страната.\r\n\tСлужителите на МВР се връщат на работните си места над 10 минути по-късно – в 15.32 часа. И започват да проверяват документите на останалите, все още не успяли да преминат „гратис“, пътници от Париж. Пет минути по-късно, в 15:35 часа, полетът се води за обработен.\r\n\tВъпреки че пътниците, минали без паспортен контрол, се намират все още на територията на ГКПП никой не ги връща обратно.\r\n\t\n\n\r\n\tТази абсурдна случка, описана в докладна записка на Гранична полиция, идва малко повече от месец, след като премиерът Бойко Борисов за пореден път обвини част от страните в ЕС за \"несправедливо\" отношение към България и за \"измисляне\" на мотиви за отказ от членство в Шенген.\r\n\tВ началото на февруари министър-председателят европейските ни партньори, по време на своя реч на конференция в Брюксел.  \"Просто не е справедливо. Не е справедливо да си измисляте някакви мотиви, които ги няма. И все по-трудно става да си ги измисляте, защото и (евро)комисията и (евро)парламентът проверяваха границата и се оказва, че България най-добре я пази, но продължавате да си измисляте. Обидно е за нас. Ние си изпълняваме ангажиментите. Българският данъкоплатец дава стотици милиони за европейската сигурност...\", каза тогава той.\r\n\tМесец по-късно се оказва, че няма нужда страните-членки на ЕС да си измислят мотиви за липсата на сигурност по нашите граници. Защото мотивите са налични и описани в докладна записка до директора Регионална дирекция ″Аерогари″ Милен Пенев.\r\n\tЛюбопитен момент е, че Пенев ръководи тази дирекция от април 2015 г., когато тогавашният вътрешен министър Румяна Бъчварова  от шефския пост  в \"Гранична полиция\" - едва 4 месеца, след като го бе назначила на мястото на предишния директор Захарин Пенов. Официални мотиви за понижението на Пенев така и не бяха оповестени, но по неофициална информация ръководството на МВР бе свалило доверието си от него заради случай с пропуснати тирове с контрабандни цигари през ГКПП-Капитан Андреево.\r\n\tНа ГКПП на летището граничните полицаи извършват проверка на документите на влизащите в страната, а при възникнали съмнения - и на ръчния им багаж.\r\n\t\r\n\tАко такава проверка не бъде направена, заради 10-минутно отсъствие на граничарите като в описания случай, никой не може да каже какво се е случило през това време: какви лица са влезли на територията на страната и какво са носили в ръчния си багаж.\r\n\tДокументът, с който Mediapool разполага, описва надлежно случая с преминалите без документална проверка пътници. От него обаче категорично не става ясно защо полицаите са напуснали постовете си колективно и синхронно.\r\n\t\r\n\tГоворителят на ″Гранична полиция″ потвърди станалото пред Mediapool, без да даде повече подробности и отговор на този въпрос.\r\n\t″Има нарушение на дисциплината. Затова е образувана и проверка, още същия ден. Самата проверка ще установи защо всички служители са напуснали работните си места, какво го е наложило и прочие″, обясниха от Гранична полиция.\r\n\t\r\n\tПроверката трябва да установи дали е извършено тежко дисциплинарно нарушение по смисъла на член 203 от Закона за МВР. Ако има такова - се предвижда наказание ″уволнение″.\r\n\tТрябва да бъде установено също дали липсващите гранични полицаи са нарушили още член 102 от Закона за МВР, който регламентира ясно граничния контрол от полицейските органи и начина на извършване на документална проверка.\r\n\tОсвен специалния закон трябва да стане ясно също нарушен е и чл 16 от .\r\n\tПо-късно през деня  Министерството на вътрешните работи публикува на страницата си информация за проверката, с уточнението че при проверка на бордовия списък сред непроверените пътници няма обявени за идирване или такива с наложени ограничения.Радев: Случаят ме притеснява, но пазим много добре границата\r\n\tСлед това пък по темата говори и вътрешният министър Валентин Радев.\r\n\t\"Този случай ме притеснява. И в \"Гранична полиция\" на летището имаше и друг случай. Назначена беше проверка. Лично ще проверя за резултатите и дали има наказани по веригата. Тогава не ставаше дума за самолет, а за пропускане само на един гражданин. Сега разбирам, че целият самолет не е бил проверен″, каза той пред журналисти в Благоевград.\r\n\t″Разпоредил съм веднага проверка, чакам резултатите. Ще видим кой е виновен, защото това е притеснително. Обяснявам си го с пропуски в работата на тези хора, които са там. Всичко ще се проследи. Камери, свидетели\", каза Радев.\r\n\tПопитан дали, ако директорът на \"Гранична полиция\" си подаде оставка, ше я приеме, вътрешният министър бе лаконичен: \"Ще си помисля″. След което допълни: \"Аз много внимавам за кадрите в МВР. Трудно набираме качествени хора, трудно се освобождавам аз като министър от хора, които са работили в системата. Дори да ми предложат някой за уволнение, проверявам дали трябва да го уволня или не\".\r\n\tНа фона на преминалите без проверка пътници Радев отбеляза колко добре се пазят границите на страната.\r\n\t\"Трябва да бъдем много внимателни. Всички ни хвалят отвън, че пазим много добре границата. Това е най-добре пазената сухопътна граница на Европейския съюз. И всички го казват това. Казват го и представителите на ФРОНТЕКС, агенцията която заедно с нашите хора е по границите. И на този фон се случва нещо подобно. Ние сме под лупа.\", добави министърът.", "date": "2018.03.23", "title": "Как половината пасажери на полет от Париж влязоха у нас без никаква проверка"}
{"url": "http://www.mediapool.bg/razdor-v-petrolnata-asotsiatsiya-zaradi-podgotvyanite-regulatsii-na-biznesa-news277137.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗаради предложения от редица депутати законопроект за административно регулиране на търговията с горива и петролни продукти е възникнал раздор в Българската петролна и газова асоциация (БПГА). Организацията обединява най-големите играчи на пазара, които реално са облагодетелствани от новите порядки, тъй като редица от дребните бензиностанции и търговци на пропан-бутан например няма да могат да покрият финансовите изисквания за регистрация на бизнеса им, каквато се въвежда заедно с банкови гаранции за извършване на дейност.\r\n\tКомпанията \"Инса Ойл\" чрез собственика си и управител Георги Самуилов е поискала да напусне БПГА явно заради несъгласие със законопроекта, макар от съобщението на петролната асоциация да не са посочени изрично мотивите.   \r\n\tОрганизацията изразява категоричното си несъгласие с мотивите на Самуилов за напускане на асоциацията.\r\n\t\"Представител на \"Инса Ойл” ООД е участвал в обсъждането на всички идеи, предложени на вниманието на работната група по подготовката на законопроекта за административното регулиране на бранша, и е бил напълно информиран за всички детайли, засягащи този проект, както и всички членове на БПГА. Поради това, внезапно появилото се нежелание от страна на тази компания  да се ограничат нарушенията на нелоялните играчи на пазара и да се сложи ред в сектора, буди съмнение за действителните й мотиви\", посочва се в съобщението на БПГА.\r\n\tУправителният съвет на асоциацията е решил да предложи на общото събрание на организацията изключването на \"Инса Ойл” ООД, която е един от големите търговци с горива на едро..\r\n\t\"Твърдо стоим на позицията си, че нелоялните търговци в отрасъла увреждат интересите на спазващите правилата участници на пазара и изкривяват конкуренцията в този бранш. Ние, членовете на БПГА, сме убедени, че позитивното отношение към проекта на закон за административното регулиране на икономически дейности, свързани с нефт и продукти от нефтен произход от страна на всеки участник на пазара на горива е ясен знак за неговото твърдо намерение да работи легално и съобразно правилата\", допълват от организацията.", "date": "2018.03.23", "title": "Раздор в петролната асоциация заради подготвяните регулации на бизнеса"}
{"url": "http://www.mediapool.bg/ananiev-s-tri-varianta-za-podmyana-na-izcherpaniya-zdraven-model-news277138.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДо края на май тази година Министерството на здравеопазването ще предложи три варианта за промяна на модела на управление в сектора. Това съобщи здравният министър Кирил Ананиев в петък във Варна.\r\n\t\r\n\tПрез февруари Ананиев обяви, че започва да работи за промяна в модела за финансиране на системата от последните 19 години, който по думите му е.\r\n\tВ петък Ананиев обясни, че в момента се разработват два варианта и предстои да започне и работа по трети, след което и трите ще бъдат подложени на обществено обсъждане. Така ще се вземе решение кой модел е най-работещ без да се правят резки движения в системата, обясни той.\r\n\t“Във всеки от трите модела пациентът ще има важна роля в процеса. За здравно неосигурените ще създадем механизъм с различни подходи в зависимост от причината да нямат осигуровки. За тези, които нямат възможност, по всяка вероятност ще създадем социален фонд, с който да покрием тези разходи“, посочи Ананиев.\r\n\tАнаниев съобщи още, че задълженията на болниците у нас са около 500 млн. лева са и увери, че министерството вече е предприело действия за стабилизиране с оздравителни планове.\n\n\r\n\tДо края на следващата седмица ще бъдат готови общите правила за финансово управление и контрол на държавните болници.\r\n\tТе ще бъдат предложени и на общините, ако преценят да ги използват с оглед подобряване финансово им състояние.\r\n\tПо думите му до края на годината трябва да бъдат готови модулите на Националната здравна информационна система, а догодина предстои обявяване на обществена поръчка за изграждането й.", "date": "2018.03.23", "title": "Ананиев с три варианта за подмяна на \"изчерпания\" здравен модел"}
{"url": "http://www.mediapool.bg/novi-promeni-v-dvizhenieto-v-sofiya-ot-april-zaradi-remonti-news277139.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПроблемите с движението през кръстовището на булевардите \"Гоце Делчев\", \"Цар Борис ІІІ\" и на ул. \"Житница\" в софийския кв. \"Красно село\" ще продължат още няколко месеца.\r\n\tОт 2016 г. организацията на движението там е променена, платната на булевардите стеснени, а ул. \"Житница\" - затворена. Това ще продължи до 1 октомври 2018 г., но от 1 април начинът на преминаване леко ще се промени. Това става ясно от съобщение на Столичната община.\r\n\tВ този участък се строи част от третия лъч на метрото и се прави ново кръстовище на две нива. Идеята е колите, които пресичат бул. \"Цар Борис ІІІ\" да минават под самия булевард и така да се намалят задръстванията.\r\n\tЗаради строежите се забранява движение по средната част на пътното платно на бул. \"Гоце Делчев\", между ул. \"Кюстендил\" и бул. \"Цар Борис ІІІ\". колети ще минават само в една лента в двете посоки.\r\n\tУлица \"Житница\" остава затворена от кръстовището с бул. \"Цар Борис ІІІ\" до ул. \"Гебедже\". Затворени са и части от локалното платно и от пътното платно на бул. \"Цар Борис ІІІ\". Колите в посока \"Княжево\" ще минават в една пътна лента, като се осигури и лента за движение на пешеходците с широчина 1.50 м. В посока \"Център\" също ще се минава в една лента.\r\n\tПроменя се и маршрутът на автобусите 73, 83 и 102.\r\n\tАвтобусите по линия 73 в посока ж.к. \"Гоце Делчев\" ще се движат от ж.к. Овча Купел 2 по маршрута си до кръстовището на ул. \"Любляна\" с бул. \"Овча Купел\". От там ще минават по булевард \"Овча купел\", след това по бул. \"Цар Борис III\", надясно по бул. \"Братя Бъкстон\", наляво по ул. \"Тодор Каблешков\", наляво по ул. \"Ген. Стефан Тошев\", надясно по бул. \"Гоце Делчев\" и по маршрута си до ж.к. \"Гоце Делчев\".\r\n\tАвтобусите по линия 83 в посока Зоопарка ще се движат по маршрута си до кръстовището на бул. \"Константин Величков\" с бул. \"Възкресение\", от там ще минават по бул. \"Акад. Иван Евстатиев Гешов\", надясно по бул. \"България\", наляво по бул. \"Гоце Делчев\" и по маршрута си до Зоопарка - двупосочно.\r\n\tАвтобусите по линия 102 – в посока Студентски град ще се движат от ж.к. \"Овча Купел 2\" по маршрута си до кръстовището на ул. \"Житница\" с бул. \"Овча Купел\", наляво по бул. \"Никола Мушанов\", надясно по бул. \"Възкресение\", надясно по ул. \"Акад. Иван Евстратиев Гешов\", по бул. \"Петко Ю. Тодоров\", наляво по ул. \"Бяла черква\" и по маршрута си до Студентски град - двупосочно.\r\n\tЗаради ремонти по ул. \"Тодор Каблешков\" се променя и движението там. Промените ще влизат в сила на етапи. Първият е от 11 април до 11 май. Тогава ще бъде забранено влизането на пътни превозни средства в двете посоки по ул. \"Тодор Каблешков\" между локалното пътно платно на бул. \"Цар Борис ІІІ\" и ул. \"Майор Горталов\", като тя остава отворена за движение.\r\n\tОт 12 до 25 май и улица \"Майор Горталов\" ще бъде затворена. Няма да се минава и по южната половина от пътното платно на ул. \"Тодор Каблешков\", в участъка при вход-изхода за зареждане на магазин \"Кауфланд\".\r\n\tОт 26 май до 15 юни се забранява влизането на превозни средства по южното локално пътно платно на бул. \"Цар Борис ІІІ\" между ул. \"Казбек\" и ул. \"Тодор Каблешков\".", "date": "2018.03.23", "title": "Нови промени в движението в София от април заради ремонти"}
{"url": "http://www.mediapool.bg/ot-uolstriyt-do-trevata-kak-finansovata-kriza-dade-tlasak-na-kanabis-sektora-news277154.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКато старши вицепрезидент на Wachovia и след това служител в Morgan Stanley през мрачните месеци на финансовата криза от 2008-2009 година, Дерек Петерсън видя как колегите му останаха на улицата и изгубиха спестяванията си. И самият той се е чудел дали няма да е следващият.\r\n\tПо това време той управлява активи на клиенти за около 120 милиона долара, но все повече се разочаровал от това, което вижда, тъй като американският борсов пазар бил движен повече от високочестотна търговия и алгоритми, отколкото от показателите. Той започва да се оглежда за други възможности и скоро попада на първия законен магазин за продажба на марихуана, отворил в района на Залива на Сан Франциско.\r\n\t \r\n\tЗапочнах да гледам на това през очите на финансист и видях, че може би нещо се случва тук, каза той.\r\n\t \r\n\tСкоро той установява, че магазините за марихуана носят от продажби над 4000 долара на квадратен фут (0,093 квадратен метър) - показател, по-висок от която и да е верига за търговия на дребно, освен Apple и над 12 пъти над средното равнище от 325 долара на квадратен фут сред всички компании от сектора.\r\n\t \r\n\tИмаше места с размерите на кафене на Starbucks, които носеха по 15 милиона долара годишно, което е абсурдно, казва Петерсън.\r\n\t \r\n\tТой напуска работата си в Morgan Stanley в края на 2010 година и през 2012-а става главен изпълнителен на Terra Tech Corp, която сега е компания на стойност 247 милиона долара, която отглежда медицинска марихуана и чиито акции се търгуват без посредник, като тя е една от малкото публично търгувани компании, занимаващи се с канабис.\r\n\t \n\n\r\n\tПетерсън не е единственият пренасочил се от Уолстрийт към \"тревата\".\r\n\t \r\n\tДесет години след началото на финансовата криза, това което някога бе сфера на подозрителни пушачи на \"трева\" и на наркокартели, сега е процъфтяващ сектор, а марихуаната с развлекателна цел е легализирана в редица щати - като се почне от Калифорния и се стигне до Масачузетс.\r\n\t \r\n\tРастежът на сектора е подкрепен от бивши високопоставени служители на Уолстрийт като Петерсън, които идват от солидни компании като BlackRock, Goldman Sachs Group Inc и Prudential Financial Inc. Всички те казват, че сигурно никога е нямало да напуснат традиционния финансов сектор, ако не са били продължителните последици от кризата 2008 година.\r\n\t \r\n\tНяма много надеждни данни за това колко бивши служители на Уолстрийт работят сега в индустрията с канабиса, макар представителите на сектора да казват, че очакват миграцията да се засили, тъй като растежът на приходите продължава да привлича висококвалифицирани специалисти.\r\n\t \r\n\tКомпаниите от американския пазар за марихуана отчетоха приходи от около 6 милиарда долара за 2017 година, което е увеличение от 500 % спрямо около 1 милиард долара през 2011 година, според оценките на секторното издание Marijuana Business Daily.\r\n\t \r\n\tОколо 250 000 души работят в сектора, а се очаква и работните места, и приходите да се удвоят или утроят през следващите четири години, посочва изданието.\r\n\t \r\n\tФинансовата криза и стагнацията в много сектори в САЩ след кризата накараха много хора да погледнат на това като обещаваща кариера, казва Крис Уолш, вицепрезидент в Marijuana Business Daily.Продължаващите опасения \r\n\tВъпреки перспективите за растеж много финансови професионалисти все още се опасяват прекалено от федералния закон, според който марихуаната е незаконна, за да приемат работа в този сектор, докато не се появят ясни сигнали от Вашингтон или промяна в състава на правителството, каза Рут Епстайн, партньор в консултантската фирма от Сан Франциско BGP Advisors, която се е насочила предимно към компаниите от канабис сектора.\r\n\t \r\n\tПрез януари министерството на правосъдието промени политиката, въведена от администрацията на Обама, която позволяваше на щатите да легализират марихуаната без да се страхуват от негативна реакция на федерално равнище. Това имаше \"охлаждащ ефект\" за наемането в сектора, каза Епстайн.\r\n\t \r\n\tХората наистина се страхуват да инвестират и до голяма степен същият манталитет държи далеч от сектора висококвалифицираните служители, допълни Епстайн, която е завършила Harvard Business School и е работила близо 10 години в корпоративния финансов отдел на Goldman Sachs. В замяна на това пък се открива голяма възможност за някой, който разбира от финанси и желае да бъде в авангарда, отбелязва тя.\r\n\t \r\n\tМорган Паксиа, съосновател на компанията от Сан Франциско Poseidon Asset Management, хедж фонд, управляващ активи за 25 милиарда долара, съсредоточен главно върху сектора на марихуаната, е бил дилър на общински облигации в UBS в Ню Йорк през финансовата криза. Той редовно минавал край сградата на Lehman Brothers на път за работа и усещането било сякаш \"сградата просто се срива край теб\".\r\n\t \r\n\tТой е освободен от работа на 9 март 2009 - деня, в който американският борсов пазар достига най-накрая дъното. Няколко години той е регистриран инвестиционен съветник, преди да основе Poseidon със сестра Емили си през 2013 година, привлечен от възможността за растеж, в момент когато финансовите компании изглеждали изключително предпазливи, казва той.\r\n\t \r\n\tАко не се беше случила финансовата криза, вече щеше да има банки в този сектор, но те няма да дадат тласък на сектора, тъй като се страхуват прекалено много, каза Паксиа. \"Той (секторът) открива огромни възможности за тези, които искат да влязат и да натрупат капитал\", допълва той.\r\n\t \r\n\tПетерсън, главният изпълнителен директор на Terra Tech, получава обаждания от служители на големи банки и инвестиционни компании, които искат да влязат в този бизнес. Промяната е голяма в сравнение с първите му години в канабис индустрията, когато секторът е бил управляван предимно от отглеждащи марихуана за черния пазар и будещи съмнение структури.\r\n\t \r\n\tКогато започнах, фактът, че съм работил на Уолстрийт, ме правеше истински аутсайдер, до такава степен, че хората ме питаха дали съм наркоман, допълни той, имайки предвид федерален полицай, отговарящ за наркотиците. \"През последните две години отчитаме огромен приток на хора с опит в традиционния бизнес,\" отбеляза той.", "date": "2018.03.23", "title": "От Уолстрийт до \"тревата\": Как финансовата криза даде тласък на канабис сектора"}
{"url": "http://www.mediapool.bg/razpolaganeto-na-amerikanski-protivoraketen-shtit-v-polsha-se-otlaga-za-2020-godina-news277156.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТехнически проблеми ще отложат за 2020 г. приключването на разположената в Полша част от американската система за противоракетна отбрана, предаде Ройтерс, цитирайки министерството на отбраната.\r\n\t \r\n\tОбектът от противоракетната отбрана, разположен близо до брега на Балтийско море, е част от отбраната на НАТО, която ще се простира от Гренландия до Азорските острови. Полското министерство на отбраната заяви, че властите в САЩ са заявили, че срещат технически затруднения по вина на фирмата изпълнител.\r\n\t \r\n\tРъководителят на американската Агенция за противоракетна отбрана генерал-лейтенант Самюъл Грийвз призна за отлагането на изслушване пред Сената снощи, но заяви, че агенцията продължава да се стреми към разполагането на противоракетния щит.\r\n\t \r\n\tПредставители на НАТО заявяват, че цялата система цели защита от нападения от държави като Иран и организации като Ал Каида. Но схемата разгневи Русия, недоволна от демонстрацията на сила в Източна Европа, отбелязва Ройтерс.\r\n\t \r\n\tБившият полски министър на отбраната Томаш Шемоняк от опозиционната партия Гражданска платформа заяви, че отлагането се дължи на липсата на доверие в управляващата в Полша партия Право и справедливост, свързано с приетия неотдавна закон за Холокоста.\n\n\r\n\t \r\n\t\"Техническите причини са само претекст за отлагане до 2020 г. Уверен съм, че ситуацията се дължи на влошаване на отношенията между съюзниците\", заяви той.", "date": "2018.03.23", "title": "Разполагането на американски противоракетен щит в Полша се отлага за 2020 година"}
{"url": "http://www.mediapool.bg/bratovched-na-kadafi-opredeli-obvineniyata-sreshtu-sarkozi-kato-bozhie-nakazanie-news277157.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбвиненията срещу бившия френски президент Никола Саркози са божие наказание за ролята му в подкрепяния от НАТО бунт, при който беше свален и убит либийския лидер Муамар Кадафи, заяви неговият братовчед Ахмед Гадаф Алдам, цитиран от Асошиейтед прес.\r\n\t \r\n\tАлдам, който в момента се намира в Кайро, заяви пред АП, че знае за милионите евро, за които се смята, че Саркози е получил от правителството на либийския авторитарен лидер.\r\n\t \r\n\tПовечето либийци, участвали в превеждането на средствата, са в затвора, мъртви или се опасяват да не бъдат ликвидирани, добави той.\r\n\t \r\n\tФренските следователи проучват обвинения, че режимът на Кадафи е дал на Саркози 50 милиона евро за кандидат-президентската му кампания през 2007 година. Бившият френски държавен глава отрича всички обвинения.\r\n\t \n\n\r\n\tПо време на президентския мандат на Саркози Франция застана начело на водената от НАТО въздушна кампания в подкрепа на либийските бунтовници.\r\n\t \r\n\tСинът на покойния либийски лидер Сейф ал Ислам Кадафи заяви, че е готов да предостави на френското следствие доказателства за незаконното финансиране на предизборната кампания на Саркози, предаде ТАСС, цитирайки отговорите му на въпроси, зададени от телевизия \"Африканюс\".\r\n\t \r\n\tСейф ал Ислам твърди, че разполага с доказателства и че самият той е бил свидетел на предаването на аванса, извършено в Триполи. Първата вноска била получена от Клод Геан, ръководител на предизборната кампания на Саркози.", "date": "2018.03.23", "title": "Братовчед на Кадафи определи обвиненията срещу Саркози като \"божие наказание\""}
{"url": "http://www.mediapool.bg/prokuror-se-obyavi-za-religiozna-higiena-v-bulgaria-news277130.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tПротивно на логиката, тези думи не принадлежат на популист от широкия политически спектър, изповядващ фашистки виждания за управлението на държавата, а на представител на съдебната ни система. Става въпрос за Недялка Попова, наблюдаващ прокурор по делото за проповядване на религиозна омраза срещу Ахмед Муса и 12 имами, по което в момента текат пледоарии пред Пловдивския апелативен съд.\r\n\tИменно по този повод обвинителката е дала , чиято основна цел очевидно е да внуши, че делото срещу Муса умишлено е забавяно през годините, за да изтече абсолютната му давност, както и да предупреди, че България е застрашена от ислямска инвазия и евентуално – от военна офанзива на Турция.\r\n\tПарадоксалното в случая е, че по въпросния казус Попова поддържа пред съда обвинение по чл. 164 от Наказателния кодекс (НК), който предвижда затвор до 4 години за всеки, който . Формулировка, която би могла да се използва по отношение на собствените ѝ тези, развити пред пловдивската медия.\r\n\t, разсъждава прокурор Попова.\n\n\r\n\tВ интервюто си тя критикува обществото за това, че заради  се отивало към масова безотговорност за риска от ислямизация на населението и представителната власт.\r\n\t, споделя прокурорката, очевидно оспорвайки гарантираните от конституцията равни права за всички граждани, независимо от религиозната им принадлежност и етническия им произход.\r\n\tОт думите ѝ става ясно още, че тя цели да насочи общественото внимание точно в тази посока, тъй като е недоволна, че .\r\n\t, заключва Недялка Попова.\r\n\tВъпросното  на прокурорката издава предубедеността ѝ към обвиняемите заради религията им. Теза, която от началото на делото през 2010 г. застъпва защитата в процеса. Затова и адвокат Ина Лулчева е изпратила писмо до Пловдивския апелативен съд в петък, в което посочва, че изказването на Попова .\r\n\t, пиша още адвокат Лулчева.\r\n\tВ края на писмото си юристката декларира, че отказва повече да участва в .\r\n\tДелото срещу Ахмед Муса и останалите имами бе върнато на втора инстанция от Върховния касационен съд (ВКС) на 28 юли 2016 г. В мотивите на върховните съдии се сочеше, че нито прокуратурата, нито съдът са изяснили основният въпрос по делото – дали проповядваният от Муса салафизъм действително е антидемократична идеология и в какво точно се изразяват противоречията ѝ с демократичните принципи на управление.\r\n\t, прие ВКС.\r\n\tВ решението директно се посочваше, че съдът недвусмислено трябва да отговори на въпроса – .\r\n\tПо делото такива съображения няма, а са \", мотивира се в края на юли 2016 г. Върховният касационен съд.", "date": "2018.03.23", "title": "Прокурор се обяви за религиозна хигиена в България"}
{"url": "http://www.mediapool.bg/frenskiyat-vanshen-ministar-obvini-rusiya-che-uchastva-pryako-v-konflikta-v-iztochna-ukraina-news277158.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tРъководителят на френската дипломация Жан-Ив Льо Дриан обвини Русия, че е пряко замесена във въоръжения конфликт в Източна Украйна и призова Москва да гарантира спиране на огъня, предаде в петък Франс прес.\r\n\t \r\n\tЛьо Дриан, който е на посещение в Киев, отбеляза, че е обсъдил с украинските власти конфликта с Русия, без да споменава проруските сепаратисти, които контролират части от Източна Украйна.\r\n\t \r\n\t\"По този въпрос ще съм съвсем ясен. За нас в тази криза има страна агресор и страна, подложена на агресия, и това е недвусмислено\", заяви френският дипломат в присъствието на украинския си колега Павло Климкин.\r\n\t \r\n\tРусия трябва да осигури пълно и трайно прекратяване на бойните действия, да го организира на място, а след като бъдат налице условията за сигурност, разчитаме и на Украйна да продължи да изпълнява мерките, които са нейна отговорност, каза Льо Дриан при това първо свое посещение в Украйна.", "date": "2018.03.23", "title": "Френският външен министър обвини Русия, че участва пряко в конфликта в Източна Украйна"}
{"url": "http://www.mediapool.bg/simens-shte-pravi-baza-za-3d-print-na-avio-i-avtochasti-vav-velikobritaniya-news277160.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНемският концерн \"Сименс\" (Siemens) обяви, че ще инвестира 30 милиона евро в нова, модерна производствена база на компанията си \"Матириълс Салюшънс\" (Materials Solutions Ltd), занимаваща се с адитивно производство (познато и като 3D принтиране).\r\n\tПредвижда се базата в Уорчестър, Великобритания, да заработи през септември 2018 г. и \"Матириълс Салюшън\" да удвои така капацитета си, увеличавайки машините за 3D принтиране до 50 броя. С отварянето на новото производствено звено ще се открият и над 50 високотехнологични работни места, съобщиха от компанията.\r\n\tМащабната инвестиция е част от плановете на \"Сименс\" да развива глобален бизнес\r\n\tв областта на адитивното производство за авио-, автомобилната и други индустрии.\r\n\tНовата фабрика ще бъде изцяло оборудвана с решения на \"Сименс\" в областта на дигитализираното предприятие ( Digital Enterprise solutions), както и продукти от портфолиото й, включващо софтуерни системи и компоненти за автоматизация.\r\n\t\"Адитивното производство е водещо в нашата стратегия за дигитализация“, коментира Вили Майкснер, главен изпълнителен директор на направление Енергия и газ на \"Сименс\", цитиран в корпоративното съобщение. По думите му обявената инвестиция доказва убеждението на компанията, че в сектора на адитивното производство има огромен потенциал за иновации и растеж.\n\n\r\n\t\"Това е и следващата ни стъпка по пътя към постигането на амбицията ни да бъдем пионери в индустриализацията на тази вълнуваща нова технология и показва нашата водеща роля по пътя към Четвъртата индустриална революция“, добавя още Майкснер.\r\n\t\"Сименс\" е лидер не само в използването на технологии за 3D-принтиране, но и като доставчик на софтуер за автоматизация на тази технология.\r\n\tЧрез компанията \"Матириълс Салюшънс\" германският индустриален концерн предлага цялостни решения за инженеринг и 3D принтиране за производството на части за клиенти от авиационната и автомобилната индустрия, както и моторните спортове.\r\n\tПрез 2016 г. \"Сименс\" придоби мажоритарен дял в \"Матириъл Салюшънс\", която е пионер в използването на технологията на селективното лазерно разтопяване (Selective Laser Melting) за производство на висококачествени метални части, с фокус върху високотемпературните сплави.", "date": "2018.03.23", "title": "\"Сименс\" ще прави база за 3D принт на авио и авточасти във Великобритания"}
{"url": "http://www.mediapool.bg/samo-edna-oferta-po-skandalnata-porachka-na-bdzh-srokat-se-udalzhava-news277161.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКакто прогнозираха фирми от железопътния бранш, само една оферта е постъпила по скандалната поръчка на БДЖ за поддържането на 9 локомотива за над 4 млн. лв. за три години.\r\n\tОт \"БДЖ Пътнически превози\" не съобщиха коя е компанията, но посочиха, че удължават срока за подаване на оферти с още две седмици. Причината е, че до крайния срок не е постъпила нито една или само една оферта, според съобщение от Пламен Пешаров, управител на държавната компания. \r\n\tПо неофициална информация е постъпила само една оферта за скандалната , добила публичност, след като компании в бранша обявиха, че тя е написана по мярката на \"ЖП Тракция\".От съобщението на \"БДЖ Пътнически превози\" не става ясно дали компанията е подала оферта до крайния срок – 20 март.\r\n\tНовият срок за подаване на оферти е 3 април 2018 г., а предложенията ще се отворят публично два дни по-късно.\r\n\tНяма промяна в първоначално обявените тръжните условия. Според компании от бранша, на тях единствено може да отговори \"ЖП Тракция\", заради изискването ремонтът да стане в рамките на осем часа, което е абсолютният технологичен минимум.\r\n\t\"Никъде в документацията няма изискване ремонтите да се извършват за 8 часа. В София и около нея има минимум 5 бази, подходящи за изпълнението на предмета на поръчката\", твърди обаче Пламен Пешаров в съобщение до медиите, разпространено от пресцентъра на БДЖ.\r\n\tВ него е посочено, че срокът за получаване на оферти за поддръжка на локомотивите се удължава, за да бъдат получени най-добри условия.\r\n\t\"В процедурата могат да участват както български компании, така и от целия Европейски съюз. На националния железопътен превозвач е необходима компания, която предлага най-добри условия като качество и бързина на изпълнение на услугата\", казва Пешаров.\n\n\r\n\tТой обяснява, че ремонтът на локомотиви е комплексна услуга. На външен изпълнител се възлага само онази част, която не може да бъде извършвана от служители на дружеството. Това са специфични дейности, свързани например с електрониката на тяговия подвижен състав, софтуер и настройките, посочва Пешаров.\r\n\tПо думите му е напълно недопустимо процедура със състезателен характер да бъде определяна като нагласена, след като всички условия са публични и достъпни за имащите интерес да участват компании.\r\n\tПламен Пешаров заявява, че изискването към участниците е да направят оферта за ремонт на км/пробег, като това ще гарантира качеството на услугата и ще предотврати извършването на фиктивни ремонти.\r\n\t\"Безопасността на пътниците и качеството на услугата е основен приоритет за ръководството на БДЖ и с това няма да правим никакъв компромис\", казва още Пешаров.\r\n\tМеждувременно Комисията за защита на конкуренцията (КЗК) образува по жалбата на \"Алстом Транспорт\".\r\n\tРумънската компания беше допусната до подаване на ценови предложения за ремонта на 46 дизелови и електрически мотриси \"Дезиро\" на Сименс с индикативна стойност от над 137 млн. лв. без ДДС за 5 години.\r\n\tПричината за жалбата е краткият срок за изготвянето на ценовите оферти от 30 дни, продиктувано от нуждата да се запознаят на място със състоянието на влаковете (чл.45 от ЗОП).\r\n\tЗа сравнение оценяването на четирите оферти за ремонта на 22 дизелови мотрисни влака и още 24 електрически отне на комисията повече от година. Поръчката беше обявена в началото на януари 2017 г., а комисията излезе чак на 2 март 2018 г. с решение за компаниите, които продължават надпреварата.\r\n\tОт четиримата кандидати до представянето на ценови предложения бяха допуснати три - ДЗЗД обединение \"Дезиро Сименс\", \"Щадлер Унгария Железопътна поддръжка\" и \"Алстом Транспорт\", Румъния.", "date": "2018.03.23", "title": "Само една оферта по скандалната поръчка на БДЖ, срокът се удължава"}
{"url": "http://www.mediapool.bg/spored-goranov-s-pernishki-danatsi-ne-e-vazmozhna-vienska-infrastruktura-news277159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТака финансовият министър Владислав Горанов илюстрира по време на петъчния парламентарен контрол тезата си, че ако общините искат да събират повече приходи, това трябва да стане през по-голяма събираемост от имуществените данъци.\r\n\tГоранов трябваше да отговори на парламентарни въпроси за финансовата децентрализация на общините и евентуални промени в Закона за местните данъци и такси.\r\n\tОт години общините настояват да получават 2 процентни пункта от данъка върху личните доходи, който е 10%, тоест 20% от постъпленията по това перо. Финансовото министерство обаче е твърдо против подобна схема. По време на втория кабинет на ГЕРБ Горанов предложи друг вариант – да се даде възможност общините, които решат, да вдигнат в своя полза плоския данък от 10% на 12%. Местната власт обаче се уплаши да прави подобни стъпки, за да не загуби популярност и идеята пропадна.\r\n\tотбеляза в петък Горанов. Той подкани левицата да внесе законодателни предложения за увеличаване на общинските данъци.\r\n\t каза Горанов. Идеята е не толкова да се повишават ставките на данък сгради, колкото да се актуализира данъчната стойност. За новите имоти обичайно тя е висока, докато за сгради, които дори да са разположени в центъра, но не са били обект на разпоредителни действия в последните години, са силно подценени и не съответстват на пазара. каза Горанов, но не се ангажира с обещание за законодателни промени. Той сам отбеляза, че подобна тема ще е трудна предвид предстоящите местни избори през 2019 г.\n\n\r\n\tФинансовият министър за пореден път разви тезата си, че трябва да се преосмисли и облагането на автомобилите, така че замърсяването на околната среда, което причиняват, да има по-голяма тежест при определянето на данъка, а не толкова покупната им цена. В противен случай България можела да се превърне в склад на замърсяващи дизелови возила, когато бъдат забранени в ЕС.\r\n\tподчерта Горанов.\r\n\tФинансовият министър коментира пред журналисти, че още няма яснота около великденските добавки на пенсионерите.\r\n\tТой се раздразни от изказване на социалния министър Бисер Петков, който каза, че Министерският съвет ще реши на 28 март дали ще има великденски добавки за пенсионерите. Позицията на социалното министерство е да се запази досегашният размер на великденските добавки - 40 лева.\r\n\tВъв връзка с думите на социалния министър, Владислав Горанов коментира: добави финансовият министър.\r\n\t обясни финансовият министър.\r\n\tПреди дни премиерът Бойко Борисов потуши поредната заплаха за протест – този път на надзирателите в затворите, с обещанието за 15 млн. лв. за увеличение на заплатите им. По-рано, през януари, служителите на МВР получиха извънредни 100 млн. лв. заради опасност да протестират около откриването на българското европредседателство.\r\n\tПо време на парламентарния контрол Владислав Горанов каза още, че не подкрепя отхвърлянето на лимитите за ваучери за храна. Той отговори на въпрос на депутата Даниел Йорданов относно либерализиране на системата за ваучери за храна.\r\n\tпосочи Горанов.\r\n\tПо думите му има некоректни работодатели, които намаляват възнагражденията на работниците с размера на ваучерите. Често с ваучери се купували напитки и цигари вместо храна.", "date": "2018.03.23", "title": "Според Горанов с пернишки данъци не е възможна виенска инфраструктура"}
{"url": "http://www.mediapool.bg/grebetsa-ot-naglite-e-osaden-dozhivot-za-dve-ubiystva-news277163.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛюбомир Димитров-Гребеца, осъден като член на т.нар. банда за отвличания \"Наглите\", получи в петък доживотна присъда за две убийства.\r\n\tСофийският градски съд (СГС) го призна за виновен за покушението на Юлиан Лефтеров-Кокошката, убит на 8 януари 2009 г., и Иван Пайнавелов-Сапата, разстрелян на 12 април 2009 г. край Бистрица.\r\n\tСлед прочитането на присъдата съдия Николай Николов промени и мярката за неотклонение на Гребеца, като му определи \"задържане под стража\", която да влезе в сила щом изтече 10-годишното му наказание по делото \"Наглите\".\r\n\tДимитров има да излежи още близо половин година от тази присъда, като досега направи два неуспешни опита да си издейства предсрочно освобождаване.", "date": "2018.03.23", "title": "Гребеца от \"Наглите\" е осъден доживот за две убийства"}
{"url": "http://www.mediapool.bg/islyamist-zastrelya-trima-i-darzha-zalozhnitsi-vav-frantsiya-predi-da-bade-likvidiran-news277135.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИслямист застреля трима души, рани четирима и държа за кратко заложници във френския град Треб преди да бъде ликвидиран от специалните сили. \r\n\t \r\n\t\r\n\t\tНападателят е 26-годишният мароканец Редуан Лакдим и е действал сам, съобщи френският вътрешен министър Жерар Колон, цитиран от Франс прес.\r\n\t\r\n\t\t \r\n\t\r\n\t\t\"Бил е известен на полицията за дребни закононарушения. Следяхме го и смятахме, че не е радикализиран, но той внезапно премина към действие\", каза Колон пред журналисти в Треб.\n\n\r\n\t\r\n\t\t \r\n\t\r\n\t\tПърво мъжът, който се представя за \"войник на Ислямска държава\", отвлече кола в град Каркасон, убивайки пътник в нея и ранявайки шофьора. По-късно стреля срещу група полицаи и ранява един от тях.\r\n\t\r\n\t\t \r\n\t\r\n\t\tПосле влиза в супермаркет \"Супер У“ в град Треб, където уби двама души, рани друг и държа за кратко заложници. \r\n\t\r\n\t\t \r\n\t\r\n\t\t\r\n\t\t\tВ акцията срещу него са простреляни жандармерист и друг военен.\r\n\t\t\r\n\t\t\t \r\n\t\t\r\n\t\t\tПростреляният жандармерист е 45-годишен подполковник. Той доброволно се сменил с един от заложниците, когото терористът държал като жив щит, заяви Колон, цитиран от ДПА.\r\n\t\t\r\n\t\t\t \r\n\t\t\r\n\t\t\tЖандармеристът оставил мобилния си телефон включен на една маса, което позволило на силите за сигурност да чуват ставащото в супермаркета. Когато чули изстрели, специалните части нахлули в супермаркета и застреляли Лакдим.\r\n\t\t\r\n\t\t\t \r\n\t\t\r\n\t\t\t\"Искам да похваля храбростта на подполковника, който е тежко ранен. Той се смени със заложника, когото терористът държеше пред себе си като прикритие. Това е геройска проява\", каза Колон.\r\n\t\t\r\n\t\t\t \r\n\t\r\n\r\n\tСпоред френската телевизия Бе Еф Ем похитителят е поискал да бъде освободен Салах Абдеслам, един от извършителите на терористичните актове в Париж през ноември 2015 г., когато загинаха 130 души, предаде Ройтерс.\r\n\t \r\n\tВъоръженият мъж е извикал към полицаите, че е \"войник на \"Ислямска държава”.\r\n\t \r\n\tПо думите на френския премиер Едуар Филип по всичко личи, че става въпрос за \"терористичен акт\".\r\n\t \r\n\tФренският президент Еманюел Макрон заяви, че терористичната заплаха във Франция остава висока, по-скоро заради действия на отделни индивиди, отколкото поради организирани от чужбина операции.\r\n\t \r\n\t\"След няколко часа ще бъда в Париж да координирам мерките, които ще се вземат\", каза Макрон в началото на съвместна пресконференция с германската канцлерка Ангела Меркел след среща на върха на ЕС.\r\n\t \r\n\t\"Силите на реда, особено жандармерията, реагираха бързо и координирано след нападението, чиито жертви станаха полицаи\", заяви Макрон в коментар на нападението в Южна Франция.\r\n\t \r\n\t\"Терористичната заплаха във Франция остава висока, защото от няколко месеца имаме ендогенна заплаха. Нападателите може да са повлияни от \"Ислямска държава\", да са свързани с нея или с други външни ислямистки терористични групировки. Въпреки това, но засега го казвам предпазливо, тъй като разследването тепърва започва, сега вече не сме в положението отпреди 2-3 години, когато на наша територия се извършваха нападения, водени от иракско-сирийската зона\", каза френският президент.\r\n\t \r\n\t\"Има много индивиди, които са се саморадикализирали, които имат различни психологически профили, някои патологични, други не. Не знам как стоят нещата с днешния терорист\", добави той.", "date": "2018.03.23", "title": "Ислямист застреля трима и държа заложници във Франция преди да бъде ликвидиран"}
{"url": "http://www.mediapool.bg/tarsyat-se-proektanti-na-remonti-na-tuneli-po-humes-i-trakiya-news277164.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАгенция \"Пътна инфраструктура“ обяви поръчка за изработването на технически проекти при ремонтно-възстановителните работи на тунелите \"Топли дол“ и \"Правешки ханове“ по автомагистрала \"Хемус“ и на \"Траянови врата“ на \"Тракия“. Предвидените за проектантите средства са 1 010 700 млн. лв. без ДДС, които идват от бюджета на пътната агенция.\r\n\tОбществената поръчка е в три обособени позиции за всяко от съоръженията, които са пуснати в експлоатация през 1985 г. и 1999  г. За дългия 883 м \"Топли дол\" са предвидени 350 хил. лв. За проектирането на ремонта \"Траянови врата“ с дължина 720 м са заделени 340 хил. лв., а за \"по-младия\" и дълъг 834 м тунел  \"Правешки ханове\" - 320 700 лв. без ДДС.\r\n\tВсеки от трите технически проекта включва извършване на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на тунелното съоръжение.\r\n\tЦелта е да се предвидят всички нужни мерки и мероприятия, които трябва да се изпълнят на съоръженията, в съответствие с изискванията на Наредбата за технически правила и норми за проектиране на пътни тунели.\r\n\tСрокът за подаване на офертите е до 21 май 2018 г., допълват от пътната агенция.", "date": "2018.03.23", "title": "Търсят се проектанти на ремонти на тунели по \"Хумес\" и \"Тракия\""}
