{"url": "https://www.mediapool.bg/gerb-i-bsp-neudarzhimi-za-restarta-na-aets-belene-news279725.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПарламентът ще одобри идната седмица премахването на мораториума върху строежа на АЕЦ \"Белене\", както иска правителството на Бойко Борисов с мотива, че това ще позволи провеждане на процедура за  търсене на стратегически инвеститор, за да се оползотвори вече произведеното и платено ядрено оборудване за проекта. Около това становище се обединиха ГЕРБ и БСП по време на обсъждането в четвъртък в парламентарната енергийна комисия на доклада на енергийния министър Теменужка Петкова с вариантите за възобновяване на атомния проект.\r\n\tДокументът породи повече от двучасова дискусия, в която се лансираха допълнителни идеи за реализацията на АЕЦ \"Белене\", освен предложените в доклада. БСП побърза да предложи назначаването на нови консултанти по проекта, а Петкова, която като шеф на финансовия одит през 2012 г. громеше АЕЦ \"Белене\" като корупционна схема, сега пламенно защитаваше необходимостта от възобновяването ѝ и обясни пред депутатите, че проектът вече е съвсем различен и напълно нов.\r\n\t\r\n\tВидяната от ГЕРБ трансформация на АЕЦ \"Белене\" след шест години престой под мораториум бе обяснена от Петкова с плащането на близо 1.2 млрд. лв. от страна на НЕК за оборудването за строежа, след като бе осъдена от руската \"Атомстройекспорт\" (АСЕ). Това налагало да се направи още един опит за реализацията на спирания на два пъти за повече от 30 години проект. \"Несериозно е да се водят преговори с потенциални инвеститори в условията на мораториум. При спрян проект кой инвеститор ще приеме сериозно процедура, ще харчи пари за оценка на възможностите и за преговори\", отговори тя на депутата от БСП Жельо Бойчев дали в ГЕРБ има настроения да ѝ дадат мандат за търсене на партньор в проекта, но да запазят мораториума.\r\n\tВ подкрепа на искането на Петкова за сваляне на мораториума социалистът Таско Ерменков обърна внимание, че сегашното решение на Народното събрание за спиране на проекта предвижда проучване за реализацията на оборудването за АЕЦ \"Белене\" в АЕЦ \"Козлодуй\" и търсенето на инвеститор в парогазова централа на площадката край Белене. Не може за една и съща площадка да се търсят двама инвеститора, ако се запази решението от март 2012 г., посочи Ерменков.\n\n\r\n\tТака стана ясно, че вътрешната съпротива в ГЕРБ срещу отмяната на решенията на Народното събрание и на Министерския съвет от март 2012 г. за спиране на ядрения строеж е потушена и в комбинация с напора на БСП за възраждането му, рестартът е неудържим. Макар че представителят на ДПС Рамадан Аталай се обяви против възобновяването и декларира, че партията му ще гласува против, това е без никакво значение при подкрепата, която АЕЦ \"Белене\" има и сред \"Обединените патриоти\".\r\n\tФормално енергийната комисия не проведе гласуване за одобряване на доклада на Петкова, а по предложения на председателя ѝ Делян Добрев всички парламентарни партии могат да внесат в комисията своите предложения по документа и накрая пленарната зала да вземе окончателното решение. Аталай каза, че ДПС няма да внася свое проекторешение и няма да подкрепи рестарта.\r\n\t\r\n\tТака най-вероятно на гласуване идния четвъртък ще бъде подложено предложението в доклада, което е за сваляне на мораториума и възлагането на Петкова да разработи процедура за избор на стратегически партньор и да предложи структуриране на проекта до 31 октомври 2018 г. Възможно е все пак ГЕРБ да излезе с различно от това на Петкова предложение за АЕЦ \"Белене\". БСП също ще се възползва от офертата на Делян Добрев и ще внесе своя идея за рестарт на проекта чрез вкарването на активите му в ядрен холдинг, в който да влиза и АЕЦ \"Козлодуй\" и така с рейтинга на работещата централа да се тегли държавно гарантиран евтин заем за построяването на \"Белене\", а после четирите работещи блока да изплащат кредита, обясни бившият шеф на АЕЦ \"Козлодуй\" и сегашен депутат от БСП Иван Генов пред Mediapool. От ГЕРБ обаче не са много съгласни с тази екзотична идея.\r\n\tПред депутатите в четвъртък Петкова отново обясни, че най-лошото е нищо да не се прави с оборудването, защото това означавало отписване на активи за 3 млрд. лв. от капитала на НЕК, а това щяло да накара кредиторите на електрическата компания да си поискат предсрочно изплащане на заемите, а това на свой ред щяло да се отрази и на компанията майка на НЕК – \"Българския енергиен холдинг\". НЕК нямало да има откъде да върне през 2023 г. и дадения ѝ от бюджета заем от 1.172 млрд. лв. да плати по арбитража с \"Атомстройекспорт\".\r\n\tПродажбата на доставеното вече оборудване пък щяла с много малко да намали загубите на НЕК от проекта и отново следвала заплахата от кредиторите и несъстоятелността на държавната компания, която при това нямало какво да прави площадката за атомната централа край Белене, в която били инвестирани 1.3 млрд. лв. Така енергийният министър разви тезата, че ядреният строеж трябва да се възобнови не само заради купеното вече оборудване, но и защото в страната ни ще има енергиен дефицит от точно 2000 МВ, тъй като поскъпващите въглеродни квоти и европейските изисквания поставяли българките въглищни централи пред изпитания и невъзможност да работят още дълго.\r\n\t\r\n\tПеткова дори каза, че към официалните писмени намерения да инвестира в проекта от страна на Китайската държавна ядрена корпорация са се прибавили и такива от френската \"Арева\". От думите на Генов обаче стана ясно, че намерението на \"Арева\" е да участва като акционер на база на оборудването, което тя трябва да осигури за ядрената централа съгласно нейното споразумение с \"Атомстройекспорт\" за изграждането на АЕЦ \"Белене\" от преди спирането на проекта. Петкова обаче не даде детайли в тази посока. Самата \"Росатом\", собственик на АСЕ, миналата седмица обяви, че е готова да участва при всички условия в процедура за АЕЦ \"Белене\", а преди ден и руският президент Путин обяви, че Москва е готова да се върне в проекта.\r\n\t\r\n\tСпоред Генов правителството на ГЕРБ не бива да бяга като от чума от предоставянето на държавния гаранции за ядрения проект и призова той да се реализира като изцяло държавен, защото себестойността на електроенергията от \"Белене\" щяла да струва 25 евро за мегаватчас – колкото струва сега от АЕЦ \"Козлодуй\",  и при пазарни цени от 65-70 евро разликата от 40 евро не само щяла да стига за изплащане на заема в рамките на 13-14 години, но и да \"стане златна кокошка\" в продължение на още 75 години. Според бившия шеф на АЕЦ \"Козлодуй\" сметките и на БАН, и на HSBC били криви, защото били смятани при високи лихви на заема, които държавата гаранция щяла да понижи и всъщност посочваните цени не били за себестойността на беленския ток, а пазарните. Генов смята, че няма начин такъв проект да не привлече частен инвеститор, но нямало смисъл държавата да отстъпва такава печалба на друг.\r\n\tИ зам.-председателят на комисията Валентин Николов от ГЕРБ, който също бе директор на АЕЦ \"Козлодуй\", обърна внимание, че предложенията на Петкова не предвиждат възможността действащата ядрена централа да финансира АЕЦ \"Белене\".\r\n\tЕнергийният министър обърна внимание на депутатите, че е възможен и вариантът по модела на изграждането на унгарската АЕЦ \"Пакш 2\" и да се вземе държавна гарантиран заем от Русия, който да започне да се изплаща с приходите от работата на централата след въвеждането ѝ от експлоатация.\r\n\t\r\n\tБСП на свой ред даде знаци, че е съгласна на всякакви варианти само и само да се възобнови ядрения проект. Стигна се дори дотам бившият енергиен министър Румен Овчаров, който неведнъж е критикувал Петкова, че е некомпетентна по ядрените въпроси, да я похвали \"този път за добре свършената работа\" с доклада. Това накара министърката въодушевено да благодари за признанието, а Рамадан Аталай отбеляза, че щом Овчаров хвали Петкова \"явно ще има сватба\".\r\n\tАталай припомни, че преди спирането на АЕЦ \"Белене\" ДПС го е подкрепяла, но нещата вече са се променили много. \"Толкова очернен от самата ГЕРБ проект сега ще го пробутвате на инвеститори\", каза той. \"Загубата, където и да я спреш, нататък си все на печалба\", даде той контрааргумент на мнението на ГЕРБ и БСП, че трябва да се на прави опит за излизане на печалба от проекта. \"Защо сега смятате, че ще преодолеете тази загуба и ще изкарате проекта на печалба?\", попита Аталай ГЕРБ и БСП.\r\n\t\"ДПС тогава подкрепяше проекта, но вие го оплюхте, не го искахте, защото е руски, сега да не би да е различен?\", продължи той, обръщайки се към ГЕРБ. \"Крайно време е да разберете, че въпреки опитите на БСП и подкрепата на ГЕРБ, този проект няма да се случи\", каза още представителят на ДПС.\r\n\t\r\n\tТова накара Петкова да обяснява, че проектът е бил спрян през 2012 г. заради липсата на пари и финансовата криза и защото още нямало яснота как ще приключи арбитражното дело на АСЕ срещу НЕК. От думите ѝ стана ясно, че явно от ГЕРБ са мислели, че плащането на ядреното оборудване ще им се размине, но арбитражът каза друго, което сега пък се използва от управляващите като мотив за възраждането на проекта.\r\n\t\"Вече притежаваме огромни активи и ако не се погрижим за тях, попадаме под ударите на състава за безстопанственост\", изтъкна още един аргумент в подкрепа на рестарта на проекта  Петкова.\r\n\tОт думите ѝ стана ясно още, че правителството смята да оцени колко е струвало на НЕК да извади всички разрешителни, оценки и лицензи и да прибави тази стойност към сегашните похарчени 3 млрд. лв. за проекта, което може да вдигне евентуалната държавна апортна вноска в капитала на проектната компания за АЕЦ \"Белене\" до 34 на сто от цената от около 10 млрд. евро на ядрения порект.\r\n\tРумен Овчаров призова управляващите да не се хващат толкова за необходимостта от блокираща квота в проекта, защото тя нищо не означавала. Също като Петкова, и той отбеляза, че вече проектът за АЕЦ \"Белене\" бил съвсем нов, което налагало веднага да се изберат нови финансов и инженер консултанти на проекта. Реално предишните такива консултанти бяха \"Делойт\" и \"УорлиПарсънс\", която работеше с българската \"Риск инженеринг\" като подизпълнител и която реално след руската АСЕ получи най-сериозния пай от изхарчените по проекта средства.\r\n\tПредседателят на Асоциацията на индустриалния капитал в България Васил Велев подкрепи намерението на Петкова да се намери инвеститор в проекта, но посочи, че в решението на парламента трябва изрично да се посочи, че това ще става без държавни гаранции и без договори за изкупуване на тока от ядрената централа. \"Понякога е по-добре да изгубиш 3 милиарда вместо 10 милиарда. Като е толкова хубав проекта, да създадат проектна компания с наличното оборудване и лицензи и да я пуснат на борсата и всички, които искат АЕЦ \"Белене\" да си купят акции и така проектът да набере капитал\", предложи Велев.\r\n\tПредседателят на Агенцията за ядрено регулиране Лъчезар Костов на свой ред увери депутатите, че \"няма никакъв регулаторен риск\" пред възобновяването на проекта, тъй като всички издадени досега разрешителни се наследявали от бъдещия инвеститор автоматично. Само НЕК трябвало да възобнови искането за лиценз за ядрения строеж, които бе пред одобрение, но ГЕРБ спря проекта.\r\n\tВ крайна сметка остава да се види финално какво точно проекторешение или проекторешения ще бъдат вкарани в пленарна зала и какво ще реши мнозинството.\r\n\tКаквато и вариация да се подкрепи, все по-сигурно изглежда, че машината за харчене на пари АЕЦ \"Белене\" отново се задейства.", "date": "2018.05.31", "title": "ГЕРБ и БСП неудържими за рестарта на АЕЦ \"Белене\""}
{"url": "https://www.mediapool.bg/aezh-sashto-smyata-gdpr-za-zaplaha-za-zhurnalistite-v-bulgaria-news279715.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАсоциацията на европейските журналисти - България, че българската адаптация на европейския Общ регламент за защита на личните данни (GDPR) ограничава правото за свободно изразяване. С това организацията се присъедини към вече .\r\n\tАдаптацията на GDPR в България става през проект за промяна на Закона за личните данни. Проектът е разработен от Комисията за защита на личните данни и още не е разгледан от парламента, въпреки че европейският регламент е написан преди две години и влезе в сила на 25 май т.г.\r\n\t \r\n\tАЕЖ смята, че българският закон влиза в сблъсък с основното право за изразяване и противоречи на конституцията.\r\n\t\"Предложеният законопроект предвижда напълно недопустимо задължение журналистите да разкриват източниците си на информация, ако Комисията за защита на личните данни поиска това от тях\", казва АЕЖ-България. Законопроектът, макар и непряко, допуска такава опция, ако комисията започне проверка на журналист за нарушение при обработването на лични данни.\n\n\r\n\tАЕЖ напомня, че в своята практика Европейския съд по правата на човека в Страсбург е обявил разкриването на източниците като заплаха за журналистика.\r\n\t\"Неприемливо е орган от структурата на изпълнителната власт да има правомощия да санкционира журналисти при отказ от разкриване на източника\", пише АЕЖ и напомня за минималните глоби от по 10 000 лева, които предвижда българския законопроект. Журналистическата организация смята тези глоби за вредни и ненужни в едно демократично общество. Европейската директива за GDPR няма минимални прагове на глобите.\r\n\t\"Напълно неуместно е да се въвеждат толкова високи минимални санкции в най-бедната страна членка на ЕС. Тези санкции биха имали унищожителен ефект върху по-малки медии, особено регионални такива и сериозно застрашават медийния плурализъм\", се казва в позицията на АЕЖ-България.\r\n\tОрганизацията напомня за заплахата за затваряне на публичните регистри, които са организирани по търсене с единен граждански номер. Регистрите са основен журналистически инструмент за проверка на информацията.\r\n\t\"Законодателят е призван преди всичко да гарантира цялостния демократичен и правов ред, като внесе баланс и съобрази националните интереси и особености, свързани с медийната среда и гарантира свободата на словото в достатъчна степен, като не допуска въвеждане на прекалено рестриктивни разпоредби, за които изрично е задължен да предвиди изключения, да дадат непропорционални правомощия за \"лов на вещици” спрямо журналисти\", се казва в позицията на АЕЖ.\r\n\t \r\n\tСмразяващ ефект\r\n\t \r\n\tПозиция в същия дух има и \"Програма Достъп до информация\". Пред Mediapool адв. Александър Кашъмов от ПДИ предупреди за опасностите за журналистите от българския GDPR.\r\n\t \r\n\t\"В българския проект за изменение на закона се предлагат текстове, който вероятно са написани с добри намерения, но пораждат безпокойство, че ще имат сериозен негативен ефект върху медиите. Ако те се приемат, всеки журналист ще трябва да прави предварителна преценка по 10 критерия дали публикациите им не нарушават закона\", каза Кашъмов.\r\n\t \r\n\tТака журналистите ще преценяват дали хората, за които пишат са наистина публични личности. Те ще трябва да преценява дали това, за което пишат, наистина засяга обществения интерес и дали разкриването на лични данни обслужва този интерес. Това включва не само публикуването на истории, но и фотографирането на публични места. Текстовете в закона са толкова неясни, че на практика всички журналисти могат да се окажат проверявани за нарушаване на българската версия на GDPR.\r\n\t \r\n\t\"Под заплаха е използване на публичните и личните журналистически регистри, защото те няма как да не използват лични данни. Дори самото профилиране на фигури, които представляват публичен интерес, влиза в обхвата на закона\", обясни Кашъмов.\r\n\t \r\n\tТой напомни, че европейската директива GDPR не залага подобни изисквания, а директно изключва журналистите от обхвата на много от ограниченията.\r\n\t\"В европейската директива се казва, че определени задължения, които иначе съществуват при обработването на личните данни, не се прилагат за журналистиката. С това въпросът се изчерпва. В България се влиза в тежки правни конструкции, които биха направили журналистиката невъзможна. Те биха увеличили многократно възможността журналистите да бъдат атакувани, особено неудобните сред тях\", каза адв. Кашъмов.\r\n\tСпоред него задействането на подобно законодателство срещу българските медии би могло да има \"смразяващ ефект\" (по терминологията на съда в Страсбург). Кашъмов не подозира умисъл в действията на Комисията за защита на личните данни.\r\n\t \r\n\t\"Този проект съответства на досегашната практика на Комисията за защита на личните данни, която в редица случаи не осъзнаване значението на свободата на словото и третираше медиите като най-обикновен администратор на лични данни. Какъв е замисълът няма особено значение, а това как този закон би могъл да се използва. Медиите могат да бъдат поставени в това менгеме да си обосновават всяко едно обработване на лични данни, след което да бъдат подложени на глоби. Нещата не са добри\", допълни Кашъмов.", "date": "2018.05.31", "title": "АЕЖ също смята GDPR за заплаха за журналистите в България"}
{"url": "https://www.mediapool.bg/zastrelyaniyat-snoshti-napadatel-s-nozh-vav-vlak-v-germaniya-e-bil-bezhanets-ot-eritreya-news279710.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМъжът, който рани снощи с нож пътник във високоскоростен влак в Германия и бе застрелян, е бил бежанец от Еритрея, предаде ДПА в четвъртък.\r\n\tДвайсет и четиригодишният мъж бил дошъл в Германия от Австрия през септември 2015 г.\r\n\tСпоред полицията няма данни нападението с ножа да е било терористичен акт.\r\n\tМъжът е получил бежански статут в Германия по хуманитарни, политически или други съображения, казаха източници на ДПА от силите за сигурност, без да дадат подробности.\r\n\tТой влязъл в пререкание с другия пътник, след което го намушкал. Не е ясно защо е възникнал спорът, с какво се е занимавал раненият, нито дали са се познавали.\n\n\r\n\tНамушканият мъж е 35-годишен.\r\n\tПо-рано полицията потвърди, че нейна служителка е застреляла извършителя, след като той намушкал и ранил човек във влак на централната гара в близкия до границата с Дания град Фленсбург.\r\n\tДвайсет и двегодишната полицайка, която застреляла нападателя, била в служебна униформа, но в този момент не била на работа. Тя също била във влака и реагирала, след като хора от персонала на влака потърсили помощ.\r\n\tСпоред Асошиейтед прес при намесата си полицайката също била ранена.\r\n\tВлакът пътувал от Кьолн за Фленсбург през Хамбург.\r\n\tСлед снощния случай германският железопътен превозвач \"Дойче бан\" опразни гарата, а железопътното движение беше нарушено в продължение на няколко часа.\r\n\tПолицията и прокуратурата разследват случая.", "date": "2018.05.31", "title": "Застреляният снощи нападател с нож във влак в Германия е бил бежанец от Еритрея"}
{"url": "https://www.mediapool.bg/evropeiskiyat-sad-se-proiznese-po-delo-na-balgarka-s-iskane-da-vizhda-vnuka-si-news279713.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъдът на ЕС се произнесе по дело, заведено от българка, в което тя настоява да ѝ бъдат осигурени лични отношения с внука ѝ, роден през 2002 година.\r\n\tСлед развода на родителите детето е останало при баща си в Гърция, гръцки гражданин.\r\n\tБабата настоява да може да се среща с внука си една събота и неделя в месеца, както и той да ѝ гостува два пъти годишно по две или три седмици през ваканциите.\r\n\tСъдилищата в България са постановили решения, според които искането би трябвало да се разгледа от гръцки съд. Върховният съд в България е попитал Съда на ЕС как е правилно да се постъпи в дадения случай.\r\n\tРешението на Съда на ЕС гласи, че понятието \"право на лични отношения\" се прилага за неограничен брой хора, които могат да упражняват родителската отговорност. Понятието се отнася не само до правото на лични отношения на родителите с тяхното дете, но и за онези, с които е важно то да поддържа лични отношения, например със своите дядо и баба.\n\n\r\n\tЕвропейският съд потвърждава, че по случая следва да се произнесе съд в Гърция.", "date": "2018.05.31", "title": "Европейският съд се произнесе по дело на българка с искане да вижда внука си"}
{"url": "https://www.mediapool.bg/naprezhenie-po-ulitsite-na-kataluniya-izterzana-ot-nezavisimostta-news279709.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВойна на символи на плажа или в регионалния парламент, вандализъм срещу централите на партиите: напрежението се натрупва в Каталуния, разделена по въпроса за независимостта.\r\n\t\"Съществува тлеещо насилие, което се усеща във въздуха, което не стига до физическо насилие, но върви към \"кресчендо\", смята Соня Андолс, политолог, специалистка по анализ на конфликти в университета на Барселона.\r\n\t\"Тонът се повишава, има спречквания между хора, които се блъскат, обиждат се, става актуален езикът на омраза към другия: с тези, които са за независимост, се отнасят като с \"пучисти\", а с тези които не са - като с \"фашисти\", казва тя.\r\n\tОт няколко седмици североизточният регион на Испания със 7,5 милиона население е сцена на битка на символите.\r\n\tРадетелите за независимост слагат жълти ленти навсякъде в знак на протест срещу хвърлянето в затвора на няколко лидери, но опонентите им ги махат.\n\n\r\n\tТупаници и вандализъм\r\n\tВ началото на май полицията трябваше да се намеси между две групи в Барселона, за да предотврати сблъсък. Миналата седмица в Канет де Мар, на 40 км на север, трима застъпници на независимостта бяха леко ранени в сбиване с хора, някои от които с качулки, които бяха унищожили символично гробище с жълти кръстове на плажа.\r\n\tДруг пример за това напрежение - демонстранти срещу новия регионален премиер Ким Тора, който е за независимост, в неделя преминаха към физическа саморазправа с полицай в Барселона, от когото искаха да махне жълта лента от фасадата на кметството, след което покриха част от плаж с испански знамена.\r\n\tВ регионалния парламент, в петък прекъснаха пленарно заседание, когато Карлос Карисоса, председател на групата на \"Сиудаданос\", основната партия, която е срещу независимостта, махна лента, поставена на една от седалките, за да символизира отсъствието на човек, който е в затвора.\r\n\tРаздразнението е осезаемо в Каталуния от миналата есен след понякога необузданите репресии, последвали незаконния референдум за самоопределение, задържането на открити привърженици на независимостта и неуспешното обявяване на \"каталунска република\", която половината от населението на региона не желаеше.\r\n\tДемонстрациите за и против независимостта оттогава се умножиха, а испанската крайна десница се активизира и нападна радетели на независимостта.\r\n\tНапрежението нарасна и на демонстрациите за независимост. Досега неизменно миролюбиви, през март те завършиха с ожесточени сблъсъци с полицията.\r\n\tПолитическите партии, потърсени за коментар от АФП, отчитат също увеличаване на вандализма, графитите и счупените стъкла.\r\n\tМигел Гарсия, координатор на \"Сиудаданос\" в Оспиталет де Льобрегат, вторият по големина град в Каталуния, твърди, че партийната централа е била обект на нападение 13 пъти от 2015 г. и понякога е цапана с животински изпражнения.\r\n\t\"Има хора, които не понасят нашите идеи\", казва Гарсия, чиято формация е отчела тридесетина акта на вандализъм през 2017 г., както и каталунската Социалистическа партия.\r\n\tПартиите, които са привърженици на независимостта, уверяват, че и те страдат от отмъщения, но отказват да дадат точна бройка. За да не се отдава прекалено значение на \"изолирани\" факти, казват в Републиканската левица на Каталуния.\r\n\t\"Някои хора искат да внушат, че каталунското общество се радикализира и използва насилието, но това не е вярно\", протестира Давид Бонвехи от партията PDECAT (Каталунска европейска демократична партия) на бившия каталунски председател Карлес Пучдемон.\r\n\tЕдин от нейните офиси в Барселона също е бил омазан с изпражнения.\r\n\tОгънят на разделението\r\n\tВ каталунския всекидневник \"Вангуардия\" каталунският писател Антони Пуичверд сравни ситуацията със \"синдром на сварената жаба\". Пусната във вряща вода, тя веднага бяга, но ако я сложат в хладка вода, която постепенно се затопля, тя не изпада в паника и се оставя да бъде сварена и да умре.\r\n\t\"Това насилие с ниска интензивност, тези злонамерени действия (...) са хладката вода, в която се къпе каталунската жаба. Тя се преструва, че не обръща внимание, че огънят на разделението продължава да пламти, а температурата се покачва всеки ден\", написа той.\r\n\tСоня Андолс, която има опит в медиация на Балканите и в Близкия изток, не предвижда разширяване на физическото насилие в Каталуния, но смята ситуацията за \"по-опасна, отколкото изглежда\".\r\n\t\"В крайна сметка, при конфликт физическото насилие е най-лошото, но то най-лесно може да бъде спряно. Културното насилие, омразата, която остава, това трябва да ни тревожи много\", казва тя.", "date": "2018.05.31", "title": "Напрежение по улиците на Каталуния, изтерзана от независимостта"}
{"url": "https://www.mediapool.bg/mvr-shefat-varnal-nakazaniyata-na-granicharite-ot-letishte-sofiya-za-da-ne-gi-varne-sadat-news279695.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНаказанията на граничарите, пропуснали без елементарна проверка половината пасажери от полет, кацнал от Париж на летище София през март, които трябваше да станат ясни след Гергьовден, са върнати от вътрешния министър Валентин Радев за нова проверка.\r\n\tТова обяви самият МВР шеф по време на редовния си месечен брифинг в четвъртък, запитан защо резултатите от проверката по случая продължават да се бавят.\r\n\tСкандалът бе изследван първо от пряко подчинената на Радев дирекция \"Вътрешна сигурност\", след което той обяви в края на април, че причината граничарите да напуснат вкупом постовете си не се дължала на умишлени действия, а на \"нещо като немарливост\".\r\n\tУспоредно течеше и вътрешна проверка на главната дирекция \"Гранична полиция\", която трябваше да прецизира наказанията на първоначално отстранените от работа общо 13-има униформени. От думите на Радев стана ясно, че накрая в изясняването на случая се е включила и дирекция \"Човешки ресурси\", която на свой ред дала становище, което обаче се разминало с предишното.\r\n\t\"Дадоха ми документите, при мене са. Професионалното ръководство, направихме среща, професионалното ръководство – те наказват до някъде, останалите нагоре – четирима, трябва да ги накажа аз или там, да взема отношение. Първата част я приемам, ще ги чуете тези наказания – не сега всичките общо, но втората част видях дисбаланси в някои от наказанията. Има уволнения, има много тежки наказания, но има дисбаланс – някъде един почти го освобождат, да не казвам кой е сега, защото ги върнах\", подхвана темата Радев.\n\n\r\n\tМинистърт уточни, че сравнявайки предложените от \"Гранична полиция\" наказания с изводите на \"Човешки ресурси\", е установил разминаване.\r\n\t\"И тъй като има разминаване, така е, знаете и във футбола сигурно – веднага се прави арбитраж. И аз им го върнах да проверят и да ми кажат защо има такива дисбаланси в големите началници. Защо едните ще ги уволняваме или ще ги наказваме много леко, пък другите – много тежко. Това правят в момента, срокът, мисля, че беше до края на месеца\", добави Радев, с което на практика за пореден път удължи срока за окончателно становище на министерството по казуса.\r\n\tТой все пак изясни, че от първоначално отстранените 13-има граничари, за различни наказания са предложени само 8 души. Каква е тяхната персонална отговорност и кои са те обаче, все още не е ясно.\r\n\t\"Забавяне на проверка няма. Какво значи забавяне? Няма време, иначе ще се изкуша да ви дам един пример, който давам на студентите с Япония, но няма нужда. Въпросът накрая е, когато я направим проверката, да бъде точна и ясна и да няма никакви контрааргументи срещу нея. Както ми казват, не можем да направим някакви наказания, да ги дадем и след това съдът да ми ги върне всичките. Аз искам да знам точно кой е виновен и да си получи обективното наказание, така че тоя, дето го наказвам и той да сезамисли дали да отива в съда. Това се опитвам да направя, защото тука практика, нека ви го кажа, практиката е такава, че голяма част от тези, които наказваме, след това успява съдът да ни ги върне\", каза още Валентин Радев, подчертвайки, че по този случай се старае да произведе \"най-добрите документи, най-качествените доказателства\".\r\n\tПодсетен, че сред основните цели на всичките паралелни проверки всъщност беше да се разбере защо граничарите са напуснали постовете си, а не само кои от тях да бъдат наказани, вътрешният министър припомни, че \"Вътрешна сигурност\" вече е изяснила този елемент.\r\n\t\"Не е направено умишлено – значи, това ви го казах още тогава, ако си спомняте първия път. Причината е неспазване на регламента, на правилата, там има и други думи, да не беше безхаберие, нек'ви такива... Небрежност ли беше... Небрежност и от страна на изпълнителите... И ние се опитваме с професионалното ръководство да установим кои нагоре не са направили – инструктаж ли не е имало? Защото е лесно да кажем само тези, които са били по гишетата, ами нагоре организация имало ли е, те инструктирани ли са същия ден, имат ли правила, по които работят – всичко това е изследвано. Затова не приемам забавяне, а искаме да уточним. Ако сте очаквали по-бърза реакция, аз можех да го направя веднага – да ги уволня и сега да ми ги върнат всичките.\"", "date": "2018.05.31", "title": "МВР шефът върнал наказанията на граничарите от летище София, за да не ги върне съдът"}
{"url": "https://www.mediapool.bg/zashto-merkel-se-e-chuvstvala-dlazhna-da-se-kandidatira-za-nov-mandat-news279712.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската канцлерка Ангела Меркел казала на бившия американски президент Барак Обама, че се чувства длъжна да се кандидатира за нов мандат, за да защити либералния международен ред след избирането на Доналд Тръмп за президент на САЩ. Това разказва дългогодишният съветник на Обама Бенджамин Роудс в мемоари, цитирани от в. \"Ню Йорк таймс\".\r\n\t \r\n\tКогато се разделяли за последен път, Меркел се насълзила. \"Тя е съвсем сама\", отбелязал Обама.\r\n\t \r\n\tВ своята книга, която предстои да излезе от печат следващата седмица, Роудс описва реакциите на чуждестранните лидери след изборната победа на Тръмп през 2016 г.\n\n\r\n\t \r\n\tЯпонският министър-председател Шиндзо Абе се извинил, че нарушил протокола, като се срещнал с Тръмп в \"Тръмп тауър\" в Манхатън след изборите. Обама призовал канадския министър-председател Джъстин Трюдо да поеме по-голяма роля в защита на споделяните от тях ценности.\r\n\t \r\n\tКнигата, озаглавена \"Светът такъв, какъвто е\", дава възможност да се надникне в най-вътрешното обкръжение на Обама през погледа на един от малкото хора, които са били близо до него през осемте години на неговото президентство. Малко моменти са разтърсвали Обама повече от решението на гласоподавателите да изберат на негово място кандидат, поставил под съмнение самото му раждане.\r\n\t \r\n\tРоудс пише в мемоарите си, че Обама преминал през множество емоционални етапи в седмиците след изборната победа на Тръмп. На моменти приключващият управлението си президент гледал в дългосрочен план, друг път се гневял. Той нарекъл Тръмп \"карикатурна\" фигура, която се интересувала повече от числеността на своите тълпи от привърженици, отколкото от някаква конкретна политика. Освен това изразявал необичайно съмнение в самия себе си, чудейки се дали не е преценил погрешно своето влияние върху американската история.\r\n\t \r\n\tОбама се мъчел да разбере победата на Тръмп. \"Ами ако сме сбъркали?\", запитал той своите съветници, докато пътували с бронираната президентска лимузина при посещение в Перу малко след изборите през 2016 г.\r\n\t \r\n\tОбама бил прочел статия, според която либералите са забравили колко важна е идентичността за хората и са насърчили един празен космополитен глобализъм, накарал мнозина да се чувстват изоставени. \"Може би сме отишли твърде далеч. Може би хората просто искат да се оттеглят в своето племе\", заявил той.\r\n\t \r\n\tНеговите съветници го уверили, че той все пак е щял да спечели изборите, ако е можел да се кандидатира за нов мандат, и че следващото поколение има повече общо с него, отколкото с Тръмп. Обама - първият чернокож президент на САЩ, обаче не изглеждал убеден. \"Понякога се чудя дали не съм подранил с 10 или 20 години\", казал той.", "date": "2018.05.31", "title": "Защо Меркел се е чувствала длъжна да се кандидатира за нов мандат"}
{"url": "https://www.mediapool.bg/pet-germanski-provintsii-iskat-konstitutsionna-zashtita-za-seksualnite-maltsinstva-news279711.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПет германски провинции внесоха в горната камара на федералния парламент искане да се измени конституцията с включване на защита на правата на лесбийките, гейовете, бисексуалните и транссексуалните (ЛГБТ), съобщи Бундесратът в Туитър, предаде ДПА.\r\n\tПет от 16-те провинции - Берлин, Бранденбург, Бремен, Райнланд-Пфалц и Тюрингия внесоха искането да се измени текстът на член от конституцията, с който се забранява дискриминацията по полов, религиозен, политически и наследствен признак и да се включи забрана на дискриминацията \"заради сексуална и полова идентичност\".\r\n\tВъв внесения в Бундесрата документ петте провинции заявяват, че въпреки растящата в Германия толерантност към ЛГБТ, хора от тази общност все още се сблъскват със словесни или физически атаки и че изменението на конституцията ще допринесе за защитата им.\r\n\tВ тези пет провинции управляват коалиционни правителства с участие на левоцентристката Германска социалдемократическа партия, Зелените, либералната Свободна демократическа партия и крайнолявата партия \"Левите\". Тези партии са заявили ангажимента си в подкрепа на правата на ЛГБТ общността, отбелязва ДПА.", "date": "2018.05.31", "title": "Пет германски провинции искат конституционна защита за сексуалните малцинства"}
{"url": "https://www.mediapool.bg/ima-li-borisov-povod-za-gazovi-fanfari-news279714.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБойко Борисов беше словоохотлив и видимо доволен, докато обясняваше в сряда пред български и руски журналисти как на срещата с Владимир Путин е успял да договори завой на втората тръба на газопровода \"Турски поток\" към българската граница, за да може планираният газоразпределителен център край Варна да получава над 15 млрд. куб. м руски газ годишно.\r\n\tОт изявлението на руския президент се разбра, че той се е погрижил да съгласува завоя на тръбата с турския си колега и международен съюзник Реджеп Еродган ден преди да посрещне Борисов в Кремъл. По-късно българският премиер разясни пред придружаващите го журналисти, че това е постижение на добрата му дипломация и добри отношения с Ердоган.\r\n\tПървоначалните планове на \"Газпром\" бяха втората тръба на \"Турски поток\" да стига до турско-гръцката граница. После дойде офертата от България за захранване на проектохъба край Варна. Интригата остана до последния момент. Дори миналата неделя, когато бе подписан протоколът между Турция и \"Газпром\" за сухопътния участък на \"Турски поток\" за доставки на руски газ към Европа, маршрутът така и не бе обявен.\r\n\tБезкрайно много пазарни неизвестни\r\n\tТака за Борисов дойде големият ден, в който да отчете големия удар с осигуряването на руски газ за приоритетния му хъб, което действително би подплатило икономически бъдещия бизнес модел на хъба.\n\n\r\n\tТриумфът обаче почти веднага омаловажен от говорителя на Путин – Дмитрий Песков, който минути след края на брифинга обясни пред руски журналисти, че всъщност нещата не са толкова категорични, колкото ги представя българският премиер.\r\n\tТова между другото се разбра и от .\r\n\tБългарският премиер заяви на брифинга, че \"Газпром\" и Булгартрансгаз\" тепърва ще търсят бизнес модела за транспортиране и търговия на въпросните над 15 млрд. куб. м. Преди срещата с Путин той поясни пред българските журналисти, че Русия иска просто да транзитира през България въпросните обеми газ. Това обаче противоречи на европейските регулации, които изискват всяко енергийно съоръжение през територията на Европейския съюз да предоставя поне половината си капацитет на независими търговци. Затова и Борисов изрично поставил пред Путин и шефа на \"Газпром\" Алексей Милер, който също участваше в разговора в Кремъл, условието половината от количествата по втория \"Турски поток\" да остават в хъба и България да търгува с тях. Предстои да се види дали \"Газпром\" ще се съгласи на това, но вероятно няма да има друг избор предвид наскоро сключеното споразумение с Брюксел за отхлабване на пазарната хватка на \"Газпром\" над Югоизточна Европа, за да избегне концернът многомилиардна глоба за нарушаване на правилата на конкуренцията.\r\n\tТежката дума отново е на Брюксел\r\n\tЗатова и Путин, и Борисов подчертаха, че всичко около втората тръба на \"Турски поток\" и хъба ще се съгласува изрично с Европейската комисия, за да не се повтаря ситуацията с \"Южен поток\". Този проект не бе приет от Брюксел, бе замразен от правителството на Пламен Орешарски и Москва се отказа от него, хвърляйки вината за това върху България, че била натисната от ЕК. Интересен момент от пресконференцията беше \"разкаянието\" на Борисов за влошените енергийни отношения (заради спирането на \"Южен поток\" и АЕЦ \"Белене\"), поемането на вината от негова страна за това и откровението: \"Б\r\n\t \r\n\tПроектохъбът все още дори няма приключило предпроектно проучване, на чиято база да се прецени при какви условия е рентабилен, колко ще струва и как може да се изгради. Хъбът реално представлява по-скоро система за търговия с газ и управление на газовите потоци през газопроводите в региона, като дори не е задължително да става дума за физически пренос на газ. Чрез трансфери през различните точки за свързване на мрежите успешно вече се извършва виртуална търговия с газ, при което се пестят част от разходите за физическия пренос на суровината.\r\n\t \r\n\tДо края на 2018 г. е планираният срок, когато ще стане ясно ще се гради ли газоразпределителният център, но практиката сочи, че такъв тип проекти винаги се забавят.\r\n\t \r\n\tДори и всичко с втората тръба на \"Турски поток\" до хъба да се развие по идеалния вариант, пред българския проект стои още едно много важно условие, поставено от Брюксел, макар и неглижирано от Борисов. А то е хъбът да се захранва от три напълно различни източника на природен газ.\r\n\t \r\n\tДва от поне трите изисквани източника за хъба са под условие\r\n\t \r\n\tКъм момента този хъб разчита само на два източника. Първият са един милиард кубични метра азерски газ, който от 2020 г. трябва да влиза у нас през Грузия, Турция и Гърция и интерконектора Комотини - Стара Загора, чийто строеж все още не е започнал. Другият източник е руският газ по бъдещия \"Турски поток\" и по сегашния Трансбалкански газопровод през Украйна, Румъния и България до Турция, Сърбия, Гърция и Македония.\r\n\t \r\n\tРеализацията на първия маршрут може да се гарантира чрез 20-километров лупинг, който ще се открива идния месец и ще превърне сегашното отклонение на Трансбалканския газопровод към Турция от еднопосочна тръба в двупосочна и според експерти ще позволи преноса на тези 15 млрд. куб. м от \"Турски поток\". Чрез Трансбалканския газопровод през българска територия годишно преминават 13-14 млрд. куб. м при капацитет от 18-19 млрд. куб. м, за който от години София и Москва все се разбират да бъде достигнат, но това така и не се случва. Това трасе бе нарочено от Москва за прекратяване с цел изключване на Украйна от транзитни такси. Намерението на руснаците обаче няма как да се случи след изричното условия на германския канцлер Ангела Меркев към \"Газпром\" да запази това трасе като условие за изграждането на газопровода \"Северен поток 2\" по дъното на Балтийско море до Германия.\r\n\t \r\n\tПутин коментира темата и по време на брифинга с Борисов, като каза, че част от украинския маршрут ще бъде запазен, но как и при какви условия ще зависи от бъдещи преговори с Киев. Украинците пък искат договарянето да стане с участието на Брюксел, за да могат да защитят по-надеждно интереса си.\r\n\t \r\n\tЕто защо обявените от Борисов в сряда 34-35 млрд. куб. м руски газ, които ще влизат в хъба по тези две трасета, са под голямо условие.\r\n\t \r\n\tТретият източник засега го няма\r\n\tОт любимата на Борисов карта на хъба обаче продължава реално да липсва третият източник на газ, изискван от ЕК. Все още в бъдеще време са обявените от години планове за участие на \"Българския енергиен холдинг\" в изграждането на терминал за регазификация на втечнен газ край гръцкия град Александруполис, откъдето може да се внася пак през българо-гърцката връзка количества суровина от САЩ, Катар и Египет. Акционерно участие в този проект може също да се разглежда като гарантирани доставки за хъба. Конкретни действия така и не са предприети, включително от гръцката държавна компания ДЕПА, която също трябва да има дял в терминала.\r\n\tКакви количества реално могат да влизат от там, евентуално ще стане ясно на доста по-късен етап. Същото се отнася и за включване в хъба на суровина от местен добив на газ, който все още е в етап на проучване. Макар че френската компания \"Тотал\" обяви, че заедно с ОМВ и \"Репсол\" са открили нефт в дълбоките води на терена \"Хан Аспарух\" в българското Черно море, което предполага и наличие на газ, все още няма реална оценка на залежите. В много начален етап е и проучването на \"Шел\" в блока \"Силистар\", който вече се казва \"Хан Кубрат\".\r\n\tГазовият хъб ще е невъзможен, ако няма кой да купува от него\r\n\tМакар и за кратко, по време на брифинга си и Путин, и Борисов акцентираха върху пазара като водещ фактор за реализацията на всички газови проекти, отбелязвайки, че търсенето на суровината ще определи количествата за захранване на хъба и цените на газа. И това действително е така. Както е известно, дяволът е в детайлите и това се отнася в пълна степен за предстоящото договаряне на бизнес модел между \"Газпром\" и \"Булгартрансгаз\". Ако се приеме, че българският държавен газов оператор ще е основният акционер на хъба и привлече и други големи газови компании, преди да се тръгне въобще към вземане на инвестиционно решение за изграждането на тази търговска платформа, ще трябва да се проведе пазарен тест за интереса на търговците да ползват хъба.\r\n\tТова е също толкова важно, както да се осигури суровина за захранването му.\r\n\tЕто защо е доста рано за газови фанфари.\r\n\tА намаляване на цените по дългосрочния договор?\r\n\tОще повече, че въобще не стана ясно говорили ли са си Борисов и Путин по друга тема - по-належаща, по-осезаема за българската икономика при договаряне и по-реална за изпълнение – предоговаряне на договора за газовите доставки у нас след споразумението на \"Газпром\" и Брюксел концернът да предоставя вече на Югоизточна Европа конкурентни цени. Това е нещо, което би имало много по-бърз и положителен ефект за страната ни, но въобще не беше засегнато от Борисов по време на пресконференцията с Путин.", "date": "2018.05.31", "title": "Има ли Борисов повод за газови фанфари?"}
{"url": "https://www.mediapool.bg/shefat-na-komisiya-antikoruptsiya-obeshta-aktsiya-sreshtu-magistrat-news279717.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСкоро ще бъдат обявени разкрития за корупция срещу магистрат, обеща в четвъртък шефът на комисия \"Антикорупция\" Пламен Георгиев по време на своето посещение в Велико Търново. По думите му работата по този случай е напреднала много.\r\n\t\"Сигнали (за корупция) и информация има много, но явно досега не са се получавали задоволителни конкретни резултати по отделните случаи, защото е трудно да се съберат годни доказателства за тези деяния. Но това е нашата работа\", каза Георгиев.\r\n\tТой подкрепи и предложението ДАНС да може да вкарва агенти под прикритие в администрация, частния бизнес и свободните професии. Георгиев обвърза тези промени с борбата с корупция в частния сектор.\r\n\t\"При положение че корупционните деяния са трудни за разкриване и доказване престъпления, то явно е необходимо да има хора, които да предоставят информация отвътре. Ако няма такива агенти, откъде ще се получава информация за корупция. Щом законодателят е приел и инкриминирал корупция в частния сектор, логично е следващата стъпка да е именно тази\", каза шефът на антикорупционната комисия, цитиран от lex.bg.\r\n\tЗаконодателят обаче все още не е приел поправките в Наказателния кодекс, които целяха мащабна борба с корупцията в частния сектор. Причината е, че всички, освен вносителите от Министерството на правосъдието, имаха сериозни критики срещу законопроекта.", "date": "2018.05.31", "title": "Шефът на комисия \"Антикорупция\" обеща акция срещу магистрат"}
{"url": "https://www.mediapool.bg/sporniyat-zakon-na-revizoro-za-gorivata-veche-ima-grab-ot-gerb-news279718.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед около два месеца затишие , внесен от депутати от всички политически сили, начело с Емил Димитров – Ревизоро от \"Обединени патриоти\", бе придвижен към пленарна зала и има шанс за подкрепа. С гръб от ГЕРБ проектът бе одобрен на първо четене от комисиите по бюджет и по енергетика в четвъртък, след като преди месеци бе отхвърлен от комисиите по икономика и земеделие.\r\n\tПроектът, който се ползва със силна подкрепа от страна на председателя на Българската петролна и газова асоциация и шеф на \"Лукойл\" Валентин Златев, бе внесен през пролетта с претекста, че ще бори контрабандата на пазара на горива, която по изчисления на Емил Димитров възлиза на около. Текстовете обаче предизвикаха  от редица асоциации, различни от тази на големите бензиностанции, а земеделските производители заплашиха с протести в центъра на София. Премиерът Бойко Борисов веднага ги прие и обеща  от новите разпоредби за затягане на контрола върху бранша, защото те били само ползватели на нефтопродуктите.\r\n\tОсновните критики са, че промените въвеждат много сериозни изисквания към играчите на пазара, в резултат на което там ще останат малко фирми и ще се ограничи конкуренцията. Това бе и в основата на критичното становище към текстовете на финансовия министър Владислав Горанов, който бе притеснен от реакция на Европейската комисия. Тя вече движи една наказателна процедура срещу България заради антиконкурентно законодателство в петролния сектор.\r\n\t\"Възникнаха брожения, но ние проведохме разговори с браншовите организации, създадохме работна група и всички постигнати договорености и поети ангажименти са отразени в доклада към законопроекта\", обясни пред депутатите в четвъртък Емил Димитров. По думите му той лично ще внесе между първо и второ четене всички ангажименти, поети към земеделците от премиера Бойко Борисов, така че новите текстове да не се отнасят до тях. Така те ще могат да продължат да зареждат тракторите и другата си техника от ведомствени бензиностанции и няма да поставят измервателни уреди. Освен това ще им бъде разрешено да продължат да ползват мобилни цистерни за зареждане с гориво. На въпрос на Mediapool как държавата защитава общите интереси, като приема абсолютно всички искания на даден бранш, Димитров отговори, че не може да се отхвърлят искания самоцелно.\r\n\tТой поясни, че е провел преговори също с \"транспортните фирми, строителния бранш и газовиците\", като и техните предложения били възприети.\n\n\r\n\tРумен Гечев от БСП контрира, че не му е известно какви преговори са провеждани, защото те не са ставали с участието на народните представители. Той даде да се разбере, че няма да подкрепи законопроект, който не е оттеглян или променян, а стои в първоначалния си вариант с всички проблеми в него.\r\n\t\"Воденето на дискусии трябва да се случва преди внасянето на даден законопроект, а не след това\", каза Гечев. Той гласува \"против\" проекта, докато негови колеги от БСП се въздържаха.\r\n\tДора Янкова от БСП постави на Емил Димитров конкретен въпрос на нейни избиратели от Смолянско с газостанции, които се притесняват от ограничаване на конкуренцията в региона, но Ревизоро коментира, че за БСП очевидно е по-важно да защити един избирател в Смолян, отколкото цели сектори. \"Кого трябва да защитаваме – един човек или няколко бранша, от които зависи икономиката на страната\", запита той реторично пред журналисти. Дора Янкова остро възрази да се неглижират нейни избиратели само защото били отделни хора, а не едри бизнесмени.\r\n\tОт обясненията на председателя на бюджетната комисия Менда Стоянова (ГЕРБ) стана ясно, че министерството на икономиката три пъти е сменило становището си по законопроекта. След първоначалната си резервирана позиция, министър Емил Караниколов е пратил на 30 май писмо, че вече подкрепя необходимостта от приемането на секторен закон. Стоянова изрази недоволство, че Караниколов не бе пратил нито един свой представител при гласуването на текстовете в парламента. Ревизоро обаче разясни на депутатите, че се е срещал с министъра и след като му обяснил за проведените разговори с браншовете, Караниколов склонил да подкрепи текстовете.\r\n\tМенда Стоянова посочи, че за разлика от Караниколов, финансовият министър Владислав Горанов не е пращал ново становище след първоначалното си критично писмо. Земеделското министерство пък е входирало две становища – първоначално отрицателно и ново – положително.\r\n\tВ крайна сметка мнозинството в бюджетната, а също и в енергийната комисия подкрепи текстовете, които увеличават шансовете си за подкрепа на първо четене в пленарна зала.", "date": "2018.05.31", "title": "Спорният закон на Ревизоро за горивата вече има гръб от ГЕРБ"}
{"url": "https://www.mediapool.bg/vlak-uspya-da-se-zagubi-v-angliya-news279719.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ четвъртък на британските железници се случи нещо, което не се е случвало дори на българските. Влак, който пътува по линия до Рединг, който се намира на около 60 км от Лондон, е откарал пътниците си до град Понтефракт в Западен Йоркшир, намиращ се на около 250 км северно от обявената крайна точка. Това съобщават британски медии, цитирани от БНР.\r\n\tВлакът тръгнал от Нюкасъл ъпон Тайн, който се намира на 446 км от Лондон, но заради инцидент в Донкастър бил отклонен по обходен маршрут. При маневрата влакът потеглил не на юг, а на запад и така стигнал до Понтефракт.\r\n\tСлед като грешката била установена в Понтефакт, влакът престоял няколко часа на гарата и бил върнат обратно до мястото, където объркал посоките. В Шефилд пътниците били свалени от влака, където им било предложено да бъдат превозени до Бирмингам, а оттам с друг влак, за около час и 40 минути – до Рединг.", "date": "2018.05.31", "title": "Влак успя да се загуби в Англия"}
{"url": "https://www.mediapool.bg/tramp-udari-s-vnosni-mita-sayuznitsite-ot-es-kanada-i-meksiko-news279682.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСАЩ започват да въвеждат тарифи върху вноса на стомана и алуминий от Европейския съюз, Канада и Мексико, с което администрацията на Донлад Тръмп върви уверено към търговска война с най-близките съюзници на страната. Митото върху вноса на стомана ще е 25%, а на алуминий 10%. \r\n\tАмериканският министър на търговията на САЩ Уилбър Рос обяви в четвъртък от Париж, че тарифите, които той оправда с националната сигурност на САЩ, влизат в сила от полунощ на 1 юни. \r\n\tСамо минути по-късно ЕС, Канада и Мексико обявиха, че ще предприемат контрамерки срещу САЩ. \r\n\tНамерението на Вашингтон за въвеждането на митата бе обявено по-рано тази година като част от мерките на САЩ срещу Китай, чийто евтини метали наводняват световните пазари.\r\n\tСАЩ дадоха отсрочка за съюзниците си от ЕС, Канада и Мексико, поставяйки срок до 1 юни да се проведат преговори и да се постигнат по-широки отстъпки като намаляване на европейските мита за колите. Администрацията на Тръмп обаче заяви в четвъртък, последния ден на месец май, че е загубила търпение и въвежда митата.\n\n\r\n\tЕС няма друг избор, освен да влезе в търговска война със САЩ\r\n\tПо-рано същия ден френския финансов министър Бруно Льо Мер предупреди, че ЕС няма друг избор, \"освен да влезе в търговска война\" срещу САЩ, ако Донлад Тръмп наложи нови мита върху металите.\r\n\tБрюксел подготвя ответни мерки по отношение вноса на бъръбън уиски, джинси и фъстъчено масло от САЩ, отбелязва \"Файненшъл таймс\".\r\n\tБруно Льо Мер се срещна в четвъртък с Уилбър Рос в Париж и направи последен опит да разубеди Вашингтон, завявайки, че новите тарифи върху стоманата и алуминия от ЕС са \"неоправдани и опасни\" за глобалния икономически растеж.\r\n\tОтговорността е изключително на американските власти, само те трябва да решат дали искат да влязат в търговска война с най-близките си партньори, заяви френският министър след срещата. Свръхкапацитетите идват от Китай, не от Европа, добави той.\r\n\t\"Нашите американски приятели трябва да знаят, че ако те предприемат агресивни действия срещу Европа, Европа няма да е без реакция, предупреди Льо Мер.\r\n\tРос заяви, че преговорите с ЕС не са довели до постигането на задоволително споразумение, което да убеди Вашингтон да освободи страните членки от митата, наложени през март.\r\n\tТръмп \"реши, че за Канада, Мексико и ЕС няма да има изключения и затова техният внос на стомана и алуминий ще бъде облаган съответно с 25 и 10 на сто от днес в полунощ\", заяви Рос пред журналисти.\r\n\tАвстралия, Аржентина и Бразилия, които първоначално временно бяха изключени от схемата с новите мита, се съгласиха \"да ограничат обема\" метали, който те могат да доставят на САЩ, в замяна на постоянно изключване, допълни Рос. \r\n\tСАЩ планират и занапред да водят преговори по митата върху стоманата и алуминия, внасяни от Канада, Мексико и ЕС, каза Рос, след като обяви, че президентът Тръмп е решил да не удължава отсрочката за въвеждането на тези мита за Отава, Мексико и страните от ЕС.\r\n\t\"Ние очакваме преговорите с Канада, Мексико и ЕС да продължат, за да постигнем желаните резултати. Сега обаче бихме искали да видим тяхната реакция на днешното решение\", каза още търговският министър на САЩ пред журналисти. \r\n\t\r\n\tПредседателят на Европейската комисия Жан-Клод Юнкер каза, че ЕС ще предприеме контрамерки срещу решението на САЩ.\r\n\t\"Това е лош ден за световната търговия. Така че веднага ще предприемем действия в Световната търговска организация (СТО) за уреждане на спора и ще обявим мерки за противодействие в следващите часове. Изключително неприемливо е една държава да налага едностранни мерки, когато става въпрос за световна търговия\", каза Юнкер.\r\n\tПо-рано в четвъртък канцлерът на Германия Ангела Меркел заяви, че страните-членки на ЕС ще реагират по \"твърд и единен\" начин на решението на САЩ.\r\n\tЕвропейската комисия съобщи, че още в петък ще внесе иск срещу САЩ в Световната търговска организация (СТО). Комисията е внесла на 18 май в СТО и списък със стоки, изнасяни от САЩ в ЕС, които може да започне да обмитява. Списъкът може да бъде задействан месец след заявяването му.\r\n\tУточнява се, че списъкът е бил изготвен преди няколко месеца в отговор на възможността САЩ да въведат мита за европейския внос на стомана и алуминий. Вашингтон днес обяви, че въвежда в действие такова решение от утре, 1 юни.\r\n\tЕК не дава подробности за съдържанието на списъка със стоки, чието обмитяване предстои. Европейските мита ще съответстват на щетите, нанесени от САЩ, се посочва в съобщението.\r\n\tКанада е готова с ответни действия\r\n\tКанадското правителство също обяви, че ще предприеме ответни мерки срещу САЩ.\r\n\t\"Канада вече разгледа няколко ответни действия и ще бъде взето решение след обсъждането им със съответните ресорни министри и премиери на главните канадски региони\", съобщи телевизионният канал \"Глобъл нюз\".\r\n\t\r\n\tМексиканското правителство обяви, че ще въведе реципрочни мерки за различни продукти, сред които са някои видове стомана, плодове и сирена, обяви в комюнике министерството на икономиката. Тези мерки ще останат в сила, докато американското правителство не премахне наложените мита, се уточнява в комюникето.", "date": "2018.05.31", "title": "Тръмп удари с вносни мита съюзниците от ЕС, Канада и Мексико"}
{"url": "https://www.mediapool.bg/merkel-uhazhva-portugaliya-na-fona-na-politicheskite-krizi-v-italiya-i-ispaniya-news279721.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел обсъди с лидерите на Португалия по-съществено сближаване между страните им на фона на кризите в Италия, където популистки партии спорят с президента заради коалиционно правителство, и Испания, чийто премиер Мариано Рахой е изправен пред вот на недоверие, предаде ДПА.\r\n\tВъв втория, последен ден от посещението си в Португалия Меркел разговаря с президента Марселу Ребелу де Соуза и премиера Антониу Коща.\r\n\tИ двамата португалски ръководители искаха да се обсъди целостта на икономическия и валутния съюз, бюджета на Европейския съюз за следващите няколко години, както и ситуацията с бежанците в Европа.\r\n\tПетдесет и шест годишният социалист Коща е един от най-ревностните застъпници за реформи с цел укрепване на паричния съюз и подобно на френския президент Еманюел Макрон иска по-дълбоко преустройство в ЕС, отколкото желае консерваторката Меркел, отбелязва агенцията.\r\n\tЛисабон се надяваше да използва визитата на канцлерката за сближаване на позициите на Берлин и Париж, каза португалският външен министър Аугущу Сантуш Силва пред в. \"Жорнал де негосиуш\". Той отбеляза, че при формирането на бъдещето на Европа са нужни както амбицията на Франция, така и прагматизмът на Германия.\n\n\r\n\tПосещението на Меркел е първото в Португалия от есента на 2012 г. (разгара на финансовата криза), когато срещу нея имаше протести, тъй като португалците обвиняваха твърдата линия на Германия в ЕС за строгите икономии, повишаването на данъците и съкращаването на работни места в страната им, наложени от предишното консервативно правителство.\r\n\tСлед посрещането ѝ с военни почести вчера в град Порту, Меркел беше придружена от премиера Коща на откриването на развоен и технологичен център на германската компания \"Бош\" (Bosch) в северния град Брага.\r\n\t\"Знаем, че просперитетът ни зависи от това доколко сме иновативни\", заяви Меркел на церемонията по откриването и похвали сътрудничеството между Германия и Португалия в областта на технологиите.\r\n\tПо-късно вчера канцлерката, която е дипломиран физик, разговаря със студенти в университета в Порту. Тя помоли студентите да не ѝ задават въпроси от областта на физиката, тъй като твърде дълго се занимава с политиката, а изследванията във физиката са напреднали значително, откакто тя не работи в тази сфера.", "date": "2018.05.31", "title": "Меркел ухажва Португалия на фона на политическите кризи в Италия и Испания"}
{"url": "https://www.mediapool.bg/rekordno-visoki-za-mai-temperaturi-v-severna-evropa-news279720.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТемпературите в Северна Европа чупят рекордите за май, което позволи на скандинавците да се къпят в морето много преди официалното начало на лятото идния месец, предаде Асошиейтед прес.\r\n\tВ община Етне, на западното крайбрежие на Норвегия, вчера бяха измерени 32,7 градуса по Целзий, което е рекорд за този месец от годината.\r\n\tВ Дания през май вече беше отчетен рекорд за брой слънчеви часове - до вчера те бяха 348 с тенденция днес да станат 360. Предишният рекорд беше 347 часа.\r\n\tРекорд, откакто през 1889 г. датският метеорологичен институт започва да измерва температурите, е отчетен и при средните температури за май. Този месец те са 15-15,1 градуса, а досегашният рекорд беше 13,8 градуса, каза говорител на института.\r\n\tОще не можем да се кажем дали по-рано установилите се летни температури са свързани по някакъв начин с глобалното затопляне, но е факт, че сегашните температури са най-високите за май от 2000 г. насам, добави той.\n\n\r\n\tТоплото време позволи на жителите на южните части на Норвегия да се къпят в пристанищата и фиордите. В Южна Норвегия и Швеция беше издадена забрана за палене на огън на открито.\r\n\tВ Полша и Северна Германия май също е необичайно топъл. Земеделците в тези райони се оплакват, че сухото време е нанесло щети на посевите им.", "date": "2018.05.31", "title": "Рекордно високи за май температури в Северна Европа"}
{"url": "https://www.mediapool.bg/seziran-vav-feisbuk-che-kat-e-totalna-shteta-radev-poracha-klimatitsi-news279716.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\tВ разгара на летния сезон, когато по традиция \"Пътна полиция\" отчита бум на автомобилните регистрации, тази констатация би звучала адекватно от устата на всеки. Дори от тази на вътрешния министър, чийто пост не предполага човек да бъде чак толкова прям за недостатъците на системата, която ръководи и представлява.\r\n\tВ случая Валентин Радев не е автор на въпросната фраза, но той бе човекът, който я произнесе публично. Цитирайки неизвестен потърпевш от работата на КАТ, неизменно свързвана с корупционни съмнения, лоша организация и немотивирани служители. Направи го по време на редовния си месечен брифинг, проявявайки за пореден път неподправената си искреност с признанието, че разбрал за проблема... от Фейсбук.\r\n\t\r\n\tРазказът на вътрешния министър е провокиран от формален повод – журналистически въпрос за размера на платените от нарушители глоби, които в системата на КАТ стоят все още като неплатени, което създава неоснователни нови проблеми на същите тези нарушители. Първоначално Радев дава думата на шефа на главната дирекция \"Национална полиция\" Христо Терзийски, който съобщава в телеграфен стил, че става въпрос за глоби за около 200 000 лева и по темата вече се работи.\n\n\r\n\tСледва включването на МВР шефа, навярно вдъхновен от собствената си информация, че рейтингът на полицията вече минавал чувствително този на всички останали институции. Той сам взима думата, за да е сигурен, че журналистите са разбрали – взел е присърце проблема и е извършил внезапна проверка на място.\r\n\t(Радев закъсня за брифинга си с десетина минути – бел.ред.)(Стефан), продължават впечатленията на министъра без да бъдат насочвани от уточняващи въпроси.\r\n\tВпечатлен от безкрайните опашки, Радев търси проблема. И го намира – увеличеният внос на дизелови коли от Германия, където на някои места вече действат забрани за движение на автомобили с такъв тип двигатели.\r\n\t (Маринов)(Тенев)\r\n\tТук логическата нишка се пропуква. Очевидно министърът е установил на място организационен проблем на по-високо ниво от това на началника на столичния КАТ, но той не влиза във фокуса му на внимание. Проблемът с малкото служители някак остава недоразнищен пред медиите. Затова веднага е заместен с друг.\r\n\t(дирекция \"Управление на собствеността и социални дейности\")\r\n\tЗаповедта е посрещната мълчаливо от членовете на почти цялото политическо и професионално ръководство на МВР, разположени от двете страни на Радев в прясно ремонтираната му зала за пресконференции.\r\n\t(Тенчо)(на работа)(в КАТ)", "date": "2018.05.31", "title": "Сезиран във Фейсбук, че КАТ е \"тотална щета\", Радев поръча климатици"}
{"url": "https://www.mediapool.bg/borisov-se-pribra-ot-moskva-po-rano-ot-predvidenoto-news279680.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов се прибра от официалното си посещение в Москва с един ден по-рано от предвиденото.\r\n\tПървоначално визитата му в руската столица бе определена като двудневна – на 30 и 31 май. Веднага след срещите си с президента на Русия Владимир Путин, колегата си Дмитрий Медведев и българската общност в Москва обаче, министър-председателят решил да се прибере в София, съобщи бТВ.\r\n\tСлед разговора му с Путин се разбра, че България все пак може да бъде включена в газовия проект „Турски поток”, като Турция също била съгласна за това.\r\n\tМалко по-късно обаче говорителят на руския президент Дмитрий Песков уточни, че темата е обсъждана, но всъщност нищо конкретно не е било договорено.\r\n\tНа среща с българската общност в сряда вечерта Борисов е отбелязал топлото отношение към българската делегация в руската столица и разказал за срещата си с руския президент Путин.\n\n\r\n\tБорисов подчертал отличните отношения, които поддържа с държавния глава на Русия, и усилията, които ще положат двете страни за разширяване на сътрудничеството в областта на енергетиката, икономиката, културата и туризъм, предаде БНТ.", "date": "2018.05.31", "title": "Борисов се прибра от Москва по-рано от предвиденото"}
{"url": "https://www.mediapool.bg/srazheniyata-v-libiyskiya-grad-derna-stavat-vse-po-ozhestocheni-news279708.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tООН предупреди, че насилието си разраства в либийския град Дерна, чиито жилищни зони са мишена на въздушни удари и артилерийски обстрел, предаде Ройтерс.\r\n\tИма силен недостиг на вода, храна и медикаменти, а 125-те хиляди жители на града нямат електричество и течаща вода, посочи в доклад световната организация.\r\n\tИзточният град е обкръжен от юли 2017 г. от Либийската национална армия (ЛНА), чийто лидер Халифа Хафтар се противопоставя на признатото от международната общност правителство в западната част на страната.\r\n\tРазположен на около 270 км от границата с Египет, това е единственият голям град в Източна Либия извън контрола на силите на Хафтар.\r\n\t\"ЛНА обяви, че контролира източния и западния вход на града и околните зони, където има сблъсъци\", се казва в доклада.\n\n\r\n\tСилите на Хафтар опитват да превземат града от коалиция местни бойци и ислямисти, известна с името Съвет на муджахидините от Дерна или Сили за защита на Дерна.\r\n\tХафтар казва, че опитва да изкорени заплахата, която представляват за Либия войнствените ислямистки групировки. Критици го обвиняват, че нарича всички свои опоненти \"терористи\" в опит да разшири властта си.\r\n\tДо този месец кампанията на ЛНА се ограничаваше до откъслечни въздушни удари и бомбардировки. От 22 май безразборният артилерийски обстрел отне живота на поне петима цивилни, включително две деца, каза ООН.", "date": "2018.05.31", "title": "Сраженията в либийския град Дерна стават все по-ожесточени"}
{"url": "https://www.mediapool.bg/korporativen-advokat-be-ubit-v-riga-politsiyata-podozira-organiziranata-prestapnost-news279683.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКорпоративен адвокат, работил по ликвидирането на компании в несъстоятелност, бе застрелян в Рига, предаде Ройтерс. Според латвийската полиция престъплението вероятно е свързано с организираната престъпност.\r\n\tЮристът Мартинс Бункус е бил застрелян от двама мъже, докато шофирал в рижко предградие. Нападателите избягали с ван, който впоследствие бил открит изоставен и опожарен.\r\n\t\"Смятаме, че това е добре планирано убийство, свързано с професионалната работа на жертвата. Смятаме, че в случая имаме работа с организираната престъпност\", каза пред журналисти служителят от полицията Андрейс Гризинс. По думите му през 2016 г. адвокатът е съобщавал за отправяни му смъртни заплахи.\r\n\tРойтерс коментира, че убийството хвърля сянка върху усилията на властите в двумилионната балтийска република да се преборят с корупцията. В момента управителят на латвийската централна банка е разследван за вземане на подкуп, а третата по големина банка в страната ABLV бе закрита наскоро, след като бе обвинена от САЩ в пране на пари.\r\n\tУбитият Бункус е работел по ликвидацията на \"Траста комерцбанка\", загубила лиценза си през 2016 г. заради нарушения на законодателството против прането на пари и финансирането на тероризъм, твърди запознат, цитиран от Ройтерс. Агенцията отбеляза обаче, че засега няма данни за връзка между убийството и работата му по тази процедура.", "date": "2018.05.31", "title": "Корпоративен адвокат бе убит в Рига, полицията подозира организираната престъпност"}
{"url": "https://www.mediapool.bg/poveche-ot-polovinata-detsa-po-sveta-zhiveyat-v-risk-ot-voina-bednost-ili-diskriminatsiya-news279678.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНад 1.2 милиард деца по света, което представлява повече от половината от общия им брой, живеят в постоянен риск от война, бедност или полова дискриминация, посочва годишният доклад на британската неправителствена организация \"Спасете децата\", цитиран от АФП и ДПА.\r\n\tДокументът, озаглавен \"Многото лица на отхвърлянето\", класира общо 175 страни по показатели за заплахи за децата, като недохранване, ранно забременяване, липса на достъп до образование, детски труд, детски бракове и крайно насилие.\r\n\tНай-добре се представят Сингапур и Словения, а след тях са Норвегия, Швеция и Финландия. В дъното на класацията са десет страни от Централна и Западна Африка, като на последното 175-о място е Нигер.\r\n\tОрганизацията подчертава, че \"въпреки тяхната икономическа, военна и технологична мощ\" САЩ (36-о място), Русия (37-о място) и Китай (40-о място) са след всички страни от Западна Европа в тази класация. България е поставена на 48-о място. \r\n\t\"Фактът, че страни със сходни равнища на доходи показват толкова различни резултати сочи, че политическият ангажимент и инвестирането са решаващи\", заяви генералният директор на \"Спасете децата\" Хеле Торнинг-Шмит.\n\n\r\n\tПоложението на децата в 95 от разгледаните в доклада страни се е подобрило спрямо миналата година, включително в България, но в 40 страни \"условията значително са се влошили\".\r\n\tОбщо над един милиард деца живеят в страни с голяма бедност, а 240 милиона в страни, където се води война. \"Спасете децата\" отбелязва също, че 575 милиона момичета живеят в общества, \"където сексистките предразсъдъци са сериозен проблем\". Тези три заплахи се забелязват наведнъж в общо 20 страни, като Афганистан, Сомалия, Йемен и Южен Судан.\r\n\t\"Спасете децата\" призовава правителствата от цял свят да предприемат спешни действия, \"в противен случай обещанията, които всички страни направиха в ООН през 2015 г. да позволят на всяко дете да живее, да се образова и да бъде защитено, няма да бъдат спазени\".", "date": "2018.05.31", "title": "Повече от половината деца по света живеят в риск от война, бедност или дискриминация"}
{"url": "https://www.mediapool.bg/ivitsata-gaza-e-na-raba-na-voinata-predupredi-oon-news279681.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПоследното избухване на насилие между Израел и палестинското движение Хамас поставя ивицата Газа на ръба на войната, заяви пред Съвета за сигурност на ООН координаторът на организацията за Близкия изток Николай Младенов, цитиран от Франс прес и Асошиейтед прес.\r\n\t\"Последният цикъл от атаки е предупреждение към всички нас колко много сме на ръба на войната всеки ден\", каза Младенов във видеоконферентна връзка от Ерусалим. \r\n\tСъветът за сигурност се събра на извънредно заседание по искане на САЩ, които искаха да се приеме декларация, осъждаща ракетния и минометен обстрел по Израел, извършен във вторник от въоръжените крила на Хамас и \"Ислямски джихад\". Израелската армия в отговор удари десетки цели в ивицата Газа.\r\n\tМладенов заяви, че международната общност трябва \"недвусмислено да осъди\" обстрела на Хамас по Израел, но добави, че \"опасната ескалация\" трябва да се разгледа в контекста на протичащите от два месеца протести на границата на ивицата Газа с Израел, в които при израелска стрелба бяха убити 110 палестинци, а още повече бяха ранени. \r\n\tНепостоянният член на Съвета Кувейт, който представлява арабските страни, блокира американското предложение и изтъкна, че е внесъл своя проекторезолюция за решаване на кризата.\n\n\r\n\tКувейт настоява тази седмица да се гласува неговия проект, в който се призовава да се разгледат \"мерки за гарантиране сигурността и защитата на палестинското цивилно население\" в палестинските територии и ивицата Газа.", "date": "2018.05.31", "title": "Ивицата Газа е на ръба на войната, предупреди ООН"}
{"url": "https://www.mediapool.bg/nova-porachka-na-bdzh-po-kroika-za-opredelen-kandidat-za-58-mln-lv-news279674.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа нова поредна обществена поръчка на БДЖ за 58 млн. лв., написана с условия, на които отговаря определен кандидат, сигнализира ремонтният завод \"Експрес Сервиз\". Той е изпратил писмо до министъра на транспорта Ивайло Московски и парламентарната комисия по транспорт.\r\n\tОт транспортното министерство казаха пред Mediapool, че няма да коментират поръчката към момента и посъветваха компанията, ако смята че има нарушения, да сезира Комисията за защита на конкуренцията (КЗК). Това вече е направено от \"ТБД Товарни превози\", което е свързано с бизнесмена Христо Ковачки. По тази причина процедурата по търга в момента временно е спряна.\r\n\tРесорната парламентарна комисия също няма становище по \"нагласената\" поръчка, защото няма практика да разглежда писма. Процедурата обикновено е те да бъдат изпратени до компетентния орган – в случая Министерството на транспорта, за становище, обясни депутатът от БСП Георги Свиленски пред Mediapool.\r\n\tСкандалът за новия търг идва в момент, когато по искане на кредиторите на БДЖ дружеството е със запорирани сметки. От държавния превозвач обещават по-късно да представят позиция по случая.\r\n\tТова е поредната скандална обществена поръчка. Предишната за поддържането на 9 локомотива за 4 млн. лв.  след разпоредена проверка от министър Московски, която установи нарушения.\n\n\r\n\tДруга голяма поръчка за поддържането и ремонта на 46 дизелови и електрически мотриси \"Дезиро\" на Сименс с индикативна стойност от над 137 млн. лв. без ДДС за 5 години в момента е  по разпореждане на съда.\r\n\t\r\n\tНовата обществена поръчка на \"БДЖ Пътнически превози\" за ремонта на 30 локомотива за 58 млн. лв. е \r\n\tВ средата на май са направени промени в документацията. Едната е свързана със срока на технически преглед на един локомотив, който е удължен от 12 часа на един ден. Увеличен е и срокът за подаване на офертите от кандидатите.\r\n\tСпоред \"Експрес Сервиз\" тръжните условия са необосновано завишени, което ограничава конкуренцията. Стойността на поръчката също е завишена в пъти, смята ремонтният завод от Русе.\r\n\t\r\n\tОт \"Експрес Сервиз\" смятат, че в обществената поръчка е заложено необоснован голям обем работа. Според компанията поръчката може да бъде разделена на обособени позиции, но това не е направено, като по този начин се ограничава конкуренцията и се стеснява кръгът на потенциалните кандидати до единствено възможният.\r\n\tЗа последните 20 години \"БДЖ Пътнически превози\" не са реализирали толкова много капитални ремонти, колкото предвиждат в настоящата процедура, посочват от \"Експрес Сервиз\".\r\n\tВ мотивите си да не разделят поръчката БДЖ са посочили, че \"изборът на различни изпълнители би затруднил възложителя при извършването на капиталния ремонт…\". Освен това евентуалното разделяне на поръчката \"може да доведе до техническа несъвместимост на извършените ремонти от различни изпълнители...\".\r\n\tСпоред \"Експрес Сервиз\" обаче тази обосновка е нелогична, защото поръчката е за ремонт на едни и същи 30 локомотива по едно и също конкретно задание с ясно зададени параметри.\r\n\t\"Извършването на ремонтите от различни изпълнители би предизвикало конкуренция, би съкратило времето за изпълнение на поръчката и би довело до по-добри условия за БДЖ и по-добър краен резултат от ремонта на 30-те локомотива\", смята ремонтният завод от Русе.\r\n\tКато аргумент посочва, че самата поръчка е разделена от възложителя на две, което е посочено в публикувания проектодоговор. Едната е за ремонта на 30 локомотива – по 10 всяка година, а другата е за последващата извънгаранционна поддръжка.\r\n\tСъгласно условията се допуска изпълнението на двете части да стане в две държави, едната от които трябва да е България. Това, по същество, са две напълно отделни и разнородни дейности и не е логично и обосновано изискването за единствен изпълнител на поръчката, смята \"Експрес Сервиз\".\r\n\tСъбирането на две различни дейности в една обществена поръчка и неразделянето ѝ на обособени позиции може да бъде единствено с цел ограничаване на конкуренцията, смята \"Експрес Сервиз\".\r\n\t\"Цялата професионална общност, както и служителите на БДЖ знаят кой ще бъде изпълнител на така обявената поръчка, а въпросът е дали ограничаването на конкуренцията е добро за БДЖ и дали изнасянето на държавен капитал в чужбина е единственото възможно решение\", питат от русенската фирма.\r\n\t\r\n\tСпоред компанията \"БДЖ Пътнически превози\" са поставили необосновано високи икономически и финансови изисквания в условията на търга.\r\n\tИзискването е кандидатите да имат оборот от 25 млн. лв. за последните три години, какъвто няма нито едно българско предприятие в тази сфера, твърдят от \"Експрес Сервиз\". Техните приходи възлизат на 21 млн. лв.\r\n\t\"Считаме, че отлично познавайки потенциалните кандидати в региона и техните финансови възможности, БДЖ целенасочено ограничават конкуренцията и изнасят изпълнението на поръчката извън България\", пишат \"Експрес Сервиз\".\r\n\t\r\n\tСпоред компанията поръчката е с необосновано висока прогнозна стойност от 58 млн. лв., която не е ясно как е определена. \"По този начин остават съмнения за предварително съгласуване на цената с единствения кандидат, който ще бъде допуснат до \"преговори\" за определяне на окончателната цена\", пише \"Експрес Сервиз\" до Московски. Компанията твърди, че \"дори при най-тежките случаи в нашата практика, при ремонт на над 50-годишни локомотиви, не сме фактурирали ремонти на такива ценови равнища\".\r\n\tЗа пример дават ремонт на 50-годишни локомотиви, купени от Англия, които не са били в движение и са подобни на тези в \"БДЖ Пътнически превози\". Ремонтът, заедно с вложените резервни части и модернизацията беше на стойност около 5 пъти по-ниска от \"прогнозираната\" от \"БДЖ Пътнически превози\", твърдят от \"Експрес Сервиз\".\r\n\tВпечатление прави и \"прогнозата\" цена на следгаранционното сервизно обслужване на локомотивите. Заложено е това да стане на цена от 14 500 000 лева. Стойността е в много пъти над пазарната стойност за извършването на технически прегледи на 30 локомотива. Според разценката на БДЖ технически преглед на един локомотив ще излезе 34 500 лева. Това прави цена от 4300 лева за 1 час работа на бъдещия изпълнител, пресмятат от \"Експрес Сервиз\". Те пишат, че в техния локомотивен завод подобни прегледи се извършват на цени от 3000 до 6000 лева, а не за 34 500 лв. Т.е. отново цената е завишена около 5 пъти.\r\n\t\r\n\tОт русенската фирма смятат, че поръчката предполага злоупотреба с активи на БДЖ и скрита приватизация на сгради и съоръжения\r\n\tПричината е, че задължително условие е плановата техническа поддръжка да се извършва на територията на България. В проектодоговора (чл.11) е посочено, че локомотивите ще се предават и приемат за поддръжка в депата на БДЖ в София, Пловдив, Варна, Горна Оряховица, Мездра – т.е. в произволни депа на територията на цялата страна. В същото време \"БДЖ Пътнически превози\" изискват поддръжката да става за 1 ден.\r\n\t\"Предвид факта, че частните инвестиции в ремонтни сгради и съоръжения са силно ограничени и са предимно в рамките на нашия завод в Русе и предвид бавното придвижване на локомотивите, достигаме до практическата невъзможност локомотивите да се обслужват без използването на сграден фонд и съоръжения на самите БДЖ\", смятат от \"Експрес Сервиз\".\r\n\tПричината да смятат така е, че от кандидатите не се изисква да докажат възможностите си да изпълняват поддръжката в собствени сгради и със собствени съоръжения на територията на България. Така остава съмнението за предварителна договорка за последващо отдаване без конкурс на сгради и съоръжения, каквато практика \"БДЖ Пътнически превози\" вече имат.\r\n\tС тази поръчка на практика БДЖ се отказва от една от основните си дейности ремонта и текущата последваща поддръжка на основната си серия локомотиви. На практика, при реализирането на така планираната поръчка, депата на БДЖ би трябвало да останат празни, а работещите по ремонта на локомотивите в БДЖ да останат без работа, смятат от \"Експрес Сервиз\".\r\n\tЗатова те се обръщат към Московски да спре корупционните практики при ремонтите на локомотиви в БДЖ. \"Като единствен български завод за ремонт на локомотиви, ние не апелираме за нашето толериране. Единствената ни молба е, за равен шанс на всички потенциални кандидати – български и чужди, както и за прозрачни и изяснени докрай условия при възлагането на обществените поръчки на БДЖ\", пишат в писмото си \"Експрес Сервиз\".", "date": "2018.05.31", "title": "Нова поръчка на БДЖ по кройка за определен кандидат за 58 млн. лв."}
{"url": "https://www.mediapool.bg/dvama-balgari-sa-zadarzhani-v-italiya-za-izmami-s-bankovi-karti-news279684.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tДвама българи са били задържани в Италия по подозрения в измами с банкови карти, съобщи в четвъртък Нова телевизия.\r\n\tМестните власти смятат, че сънародниците ни са действали на летищата в Рим, Милано и Венеция и са се сдобили с електронните данни на хиляди пътници, използвали банкоматите на летищата.\r\n\tСпоред разследващите двамата задържани поставяли скимиращи устройства на банкоматите в зоните за пристигащи пътници. Предполага се, че арестите им са предотвратили изтеглянето на милиони евро от сметки на пътници.\r\n\tВластите засекли двамата с телекамери. След това българите са били проследени и арестувани. При последвал обиск в квартирата на сънародниците ни, полицаите открили данните на хиляди пътници.", "date": "2018.05.31", "title": "Двама българи са задържани в Италия за измами с банкови карти"}
{"url": "https://www.mediapool.bg/borshosh-otiva-na-sad-za-zloupotrebi-s-byudzheta-na-ndk-news279685.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият изпълнителен директор на НДК Мирослав Боршош ще бъде съден по няколко обвинения за злоупотреби с бюджета на двореца, след като обвинителния му акт бе внесен в четвъртък за разглеждане от Софийския градски съд (СГС).\r\n\tТова става ясно от съобщение на прокуратурата, в което се посочва, че бившият издател и политик ще отговаря за общо 4 престъпления.\r\n\tНаред с вече известните му обвинения за нецелево изразходване на над 3.4 млн. лв., умишлена безстопанственост, ощетила НДК с над 28 000 лв., сключване на 15 неизгодни сделки, нанесли вреди за над 86 000 лв., той ще отговаря и за длъжностно присвояване на над 3.9 млн. лв., извършено на 1 ноември 2016 г.\r\n\tСъпроцесник на Боршош ще бъде бившият председател на съвета на директорите на НДК Валентин Кръстев, който е обвинен, че принудил със заплаха трима служители на двореца да манипулират параметрите на две обществени поръчки, свъзани с ремонта на сградата.\r\n\tОбвинението на ексшефа на двореца за умишлена безстопанственост е във връзка със сключени от него договори с адвокатски дружества в периода между 16 януари 2015 г. и 24 януари 2017 г., въпреки че в НДК са били назначени двама юрисконсулти. Към това разследващите добавят и изработването на сайт и технически паспорти, въпреки че дворецът вече е разполагал със интернет страница и два технически паспорта на сградата.\n\n\r\n\tОсвен това Боршош ще отговаря и за още 28 399 лева, които са платени по два едногодишни договора за лизинг на \"Лексус ЛС 600\". Именно това луксозно возило подсъдимият използваше докато все още управляваше НДК.\r\n\tСпоред разследващите на 9 септември 2015 г. той е поискал от правителството да му бъдат предоставени служебни коли, въпреки че дворецът е разполагал със \"Ситроен С4\" и бус \"Хюндай\". Месец по-късно правителството все пак взело решение да зачисли на НДК \"Пежо 607\", но още преди това, на 18 септември 2015 г., Боршош сключил договор за оперативен лизинг за \"Лексус\"-а на стойност 14 199 лева.\r\n\tТой е обвинен и за неизгодни сделки заради сключени от него 15 договора между 24 ноември 2014 г. и 23 декемрви 2015 г., с които са нанесени щети за над 86 000 лв., твърди прокуратурата. Сред тях са 6 сделки за пиар обслужване, въпреки че в НДК на подобна длъжност работили четирима души, както и 9 за процесуално представителство пред съдебни органи, въпреки наличието на ведомствени юрисконсулти.\r\n\tРазследването срещу бившия изпълнителен директор на НДК бе образувано в средата на юли м.г. по \"сигнална справка\", изпратена 5 месеца по-рано от ДАНС (по време на служебното правителство – бел.ред.) до главния прокурор Сотир Цацаров по повод бюджетни средства, отпуснати за ремонта на НДК във връзка с европредседателството, но използвани за други цели.\r\n\tНяколко дни преди от държавното обвинение да съобщят за разследването, правителството одобри допълнително 28 млн. лв. за адаптирането на сградата за нуждите на европредседателството. През 2016 г. пък кабинетът \"Борисов 2\" отпусна 17 млн. лв. за ремонта на сградата, с които общата сума за обновяването ѝ нарасна до внушителните 45 млн. лв.", "date": "2018.05.31", "title": "Боршош отива на съд за злоупотреби с бюджета на НДК"}
{"url": "https://www.mediapool.bg/spetsializirana-onkobolnitsa-se-preobrazyava-v-kartinna-galeriya-news279687.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tУниверситетската специализирана болница за активно лечение на онкологични заболявания (УСБАЛО) открива с изложба кампанията “Продължаваме“, която цели да направи болничното заведение по-приветливо място за пациентите и техните близки в трудната битка с онкологичните заболявания.\r\n\tВ четвъртък в болницата се открива първата от серия изложби на български художници, организирана от галериста Бистра Стoйчева. Всички те са част от естетизирането на пространство в лечебното заведение чрез превръщането му в галерия, която ще бъде на разположение на пациентите и техните близки за провеждане на арт терапия.\r\n\tУверен, че психическото здраве е не по-малко важно от физическото, екипът на болницата през последните месеци разкри център за психологическа подкрепа на пациентите, училище за пациенти, в което специалисти изнасят образователни лекции за различни заболявания.\r\n\tКампанията “Продължаваме“ има за цел да даде емоционална подкрепа и съпричастност на пациентите и техните близки, а също така да привлече вниманието на хората върху онкологичните заболявания и да обогати здравната им култура с помощта на специалистите на болницата.\r\n\tВ рамките на кампанията ще бъде обявен и конкурс за текст за песен на тема “Продължаваме“. Победителите ще получат шанса тя да бъде изпята безвъзмездно от певицата Тони Димитрова и посветена на всички хора с онкологични заболявания.\n\n\r\n\t, казва директорът на болницата д-р Стефан Константинов.", "date": "2018.05.31", "title": "Специализирана онкоболница се преобразява в картинна галерия"}
{"url": "https://www.mediapool.bg/dvudnevna-kravodaritelska-aktsiya-za-denya-na-deteto-news279688.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалният център по трансфузионна хематология (НЦТХ) ще проведе в София двудневна акция за безвъзмездно кръводаряване, посветена на Деня на детето – 1 юни. Тя е в рамките на културно-информационните дни \"Мисия Здраве\" (1 – 3 юни), които ще привлекат софиянци и гости на столицата за шеста поредна година.\r\n\tВсички, които желаят да изразят своята съпричастност, като споделят безценния дар на кръвта ще могат да го направят в  (пред паметника на Съветската армия), , .\r\n\tГрафикът, по който ще работи изнесеният медицинския екип на е:\r\n\t\r\n\t\n\n\r\n\tНЦТХ се включва за трети път в организаното от Българския Икономически форум изложение, а партньори на събитието са БЧК, Националната пациентска организация, Столична община и др.\r\n\tНуждата от използването на кръвни продукти непрекъснато нараства, особено с настъпването на летния сезон.\r\n\tБезвъзмездното и доброволно кръводаряване е от изключителна важност за осигуряването на достатъчни количества кръв и кръвни съставки, необходими за лечението на хиляди пациенти.", "date": "2018.05.31", "title": "Двудневна кръводарителска акция за Деня на детето"}
{"url": "https://www.mediapool.bg/asad-zayavi-che-pobedata-mu-e-blizo-news279686.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСирийският президент Башар Асад заяви в интервю, откъси от което днес са поместени на сайта на руската телевизия \"Раша тудей\", че ще възстанови властта си върху районите, контролирани от подкрепяните от САЩ Сирийски демократични сили (СДС) и че войските на САЩ трябва да си научат урока от Ирак и да се изтеглят, предадоха Ройтерс и Франс прес.\r\n\tАсад посочи, че сирийското правителство \"е започнало да отваря вратите за преговори\" със СДС - доминиран от кюрди съюз на милиции, контролиращ части от Северна и Източна Сирия, където са разположени американски сили.\r\n\t \r\n\t\"Това е първата възможност. Ако не, ще прибегнем до освобождаване на тези райони със сила. Нямаме други възможности, с или без американците\", каза Асад пред официалната руска медия. \"Американците трябва да си тръгнат, те все някак ще си тръгнат\", прогнозира той.\r\n\t \r\n\t\"Те дойдоха в Ирак без законово основание и вижте какво им се случи. Трябва да си научат урока. Ирак не е изключение и Сирия също не е изключение. Хората няма повече да приемат чужденци в този регион\", подчерта сирийският лидер.\r\n\t \r\n\tВ коментар на характеристиката, дадена му от президента на САЩ Доналд Тръмп като \"животното Асад\" след предполагаемата априлска атака с отровен газ срещу контролиран от бунтовниците град край Дамаск, сирийският президент каза: \"Казваш това, което ти самият представляваш\".\r\n\t \r\n\tАсад отново заяви, че правителството не носи отговорност за нападението срещу град Дума в анклава Източна Гута и каза, че то не разполага с химическо оръжие и не би било в негов интерес да извърши подобен удар.\r\n\tСирийският лидер заяви, че присъствието на Иран в страната му е ограничено до офицери, които помагат на сирийската армия.\r\n\t \r\n\tЗа израелската атака от 10 май, Асад каза, че \"има десетки сирийски мъченици и ранени войници, но сред тях няма нито един иранска жертва\".\r\n\t \r\n\tЗапитан дали Сирия може да направи нещо, за да спре израелските въздушни удари, Асад отговори: \"Единствената възможност е да подобрим нашата противовъздушна отбрана, това е единственото, което можем да направим и ще го направим\". Асад подчерта, че сега сирийската ПВО е много по-силна, благодарение на Русия.\r\n\t \r\n\tДиректен конфликт между Русия и САЩ в Сирия е бил избегнат благодарение на мъдростта на руското ръководство, смята Асад. \"Всъщност бяхме съвсем близко до възможен пряк конфликт между силите на Русия и САЩ\", каза Асад.\r\n\t \r\n\t\"За щастие успяхме да го избегнем. Но не благодарение на мъдростта на американското ръководство, а благодарение на мъдростта на руското. Такъв конфликт не отговаря не интересите на никого - нито в света като цяло, нито на първо място на Сирия\".\r\n\t \r\n\tАсад отново подчерта, че стабилизирането на положението в Сирия става благодарение на подкрепата на Русия и това пречи на действията на САЩ, които той нарече глупави, посочва ТАСС.\r\n\t \r\n\tПрезидентът на Сирия прогнозира, че войната скоро за завърши с победа на правителствените сили. \"Всяко успешно настъпление, победа, всеки освободен район ни приближават към приключване на конфликта. Винаги съм казвал, че ако нямаше външна намеса, нямаше да ни трябва повече от година\", каза пред \"Раша тудей\" Асад, цитиран от ТАСС.", "date": "2018.05.31", "title": "Асад заяви, че победата му е близо"}
{"url": "https://www.mediapool.bg/nzok-s-kodove-za-firmeno-polzvane-ne-mogat-da-se-razglezhdat-patsientski-dosieta-news279690.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tС персонален идентификационен код (ПИК) на Националната агенция за приходите (НАП), издаден за фирмено ползване, не могат да се разглеждат пациентски досиета на служители на фирмата. Това увериха от Националната здравноосигурителна каса (НЗОК) в четвъртък. Преди ден касата пусна на сайта си нова функционалност, която дава достъп до  с ПИК, с което се дава достъп на 400 000 граждани до тяхната медицинска информация за прегледи, изследвания, престой в болница, изписани лекарства.\r\n\tТова предизвика реакция от страна на пациентска организация, според която това дава достъп на счетоводители до медицинската информация на пациенти.\r\n\tОт касата обаче отрекоха това да е вярно и уточниха, че когато ПИК на НАП е издаден на физическо лице, той се идентифицира с личния идентификатор на гражданина (ЕГН), а когато е издаден за фирмено ползване, той се идентифицира с ЕИК/Булстат на фирмата.\r\n\tНЗОК, съвместно с НАП, ще организира среща с пациентски организации за разясняване на предимствата на новата функционалност.\r\n\tВходът с ПИК значително улеснява достъпа на хората до пациентските им досиета, тъй като досега те трябваше да имат електронен подпис или да си извадят отделен код от НЗОК, което са направили много малък брой хора – едва около 40 000 души.", "date": "2018.05.31", "title": "НЗОК: С кодове за фирмено ползване не могат да се разглеждат пациентски досиета"}
{"url": "https://www.mediapool.bg/ninova-borisov-da-iska-ot-balgarite-proshka-za-provalenite-energiyni-proekti-ne-ot-putin-news279691.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБСП не е доволна от постигнатия от визитата на премиера Бойко Борисов в Москва резултат, независимо че той определи като голямо постижение договорката за завиване на втората тръба на газопровода \"Турски поток\" към България.\r\n\t\"От посещението на Борисов и министрите очаквахме повече конкретика“, заяви лидерът на социалистите Корнелия Нинова пред журналисти в парламента.\r\n\t\"Добре е, че имаше срещи и на президента Радев, и на премиера Борисов. Чрез тези посещения се размразиха отношенията между България и Русия“, посочи тя, но изрази съжаление, че не е имало срещи между българските министри и техните руски колеги по конкретни теми и споразумения и нищо конкретно не е договорено.\r\n\tСпоред нея реално визитата на Борисов в Кремъл е без резултат за България.\r\n\t\"Мисля, че господин Борисов отиде, за да осигури газ за хъба \"Балкан\", но нищо подобно не е получил. Замразяването и на \"Южен поток\", и на \"Белене\" очевидно ще ни струва много. Господин Борисов се опита да поправи собствените си грешки от спирането на проектите, но не успя. Извинява се и търси прошка от г-н Путин, но за нас е по-важно да се извини на българския народ за пропуснатите ползи, за националния интерес на България\", заяви Нинова.\n\n\r\n\tТя изрази надежда започнатият диалог между България и Русия да продължи на всички политически, дипломатически и икономически равнища.\r\n\tНинова не пропусна и темата за възобновяването на строежа на АЕЦ \"Белене\", която по-късно през деня ще бъде обсъдена в парламентарната енергийна комисия. Тя ще разгледа доклада на енергийния министър Теменужка Петкова с вариантите за рестарт на ядрения проект и искане за сваляне на наложения през март 2012 г. мораториум от Народното събрание върху строежа.\r\n\tБъдещата атомна централа, която се планираше да се построи по руска технология също бе обсъдена при разговора на Борисов с руския президент Владимир Путин преди ден, който заяви, че Москва е готова да се върне в проекта на пазарна основа.\r\n\t\"Замразяването и на „Южен поток“, и на „Белене“, очевидно ще ни струва много за националния интерес, както виждаме от тези разговори“, коментира Корнелия Нинова.\r\n\t\"Руската страна е готова да се включи, но едва след като България си изясни какво иска. Нашето правителство явно още не е изяснило. Очакваме да внесат поне отпадането на мораториума, за да направим първа стъпка“, посочи тя.\r\n\tНагласите в парламентарната енергийна комисия обаче са по-скоро да се даде мандат на правителството да преговаря със стратегически инвеститор за включване в АЕЦ \"Белене\" и чак след това да се свали мораториумът.\r\n\tНинова посочи още, че празните приказки очевидно не работят, а трябва да се дадат конкретни сигнали. Тя коментира също така, че всички решения на българското правителство се поставят под условие – ако Европа разреши, ако българското правителство реши да размрази проекта.\r\n\t\"Има много условности, много неизвестни, никаква яснота“, уточни Корнелия Нинова.\r\n\tМеждувременно лидерът на ДПС Мустафа Карадайъ поиска изслушване на премиера Борисов в Народното събрание относно резултатите от срещата му с руския президент Владимир Путин.", "date": "2018.05.31", "title": "Нинова: Борисов да иска от българите прошка за провалените енергийни проекти, не от Путин"}
{"url": "https://www.mediapool.bg/holandski-politsai-prostrelyaha-siriets-napadnal-gi-s-bradva-news279677.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tХоландската полиция съобщи, че е простреляла сириец, който нападнал полицаи при опит да го арестуват в дома му.\r\n\tУниформените се отзовали на сигнал от разтревожени съседи, че мъж стои на балкон на жилищен блок, размахва брадва и крещи \"Аллаху акбар\", предаде АП.\r\n\tВ поредица от туитове полицията на Ротердам заяви, че инцидентът е станал в сряда следобед в Схидам след неуспешни опити на полицаи да успокоят 26-годишния мъж.\r\n\tКогато полицейски влезли в апартамента му, мъжът ги нападнал и ранил смъртоносно полицейско куче. В отговор полицаите стреляли и ранили нападателя.\r\n\tВ изявление на кмета на Схидам се посочва, че нападателят бил сириец, който живеел с баща си в града от миналата година. Инцидентът в Холандия стана ден след като в Белгия мъж уби две полицайки и минувач, отбелязва АП.", "date": "2018.05.31", "title": "Холандски полицаи простреляха сириец, нападнал ги с брадва"}
{"url": "https://www.mediapool.bg/zaev-i-sinodat-poiskali-kanonichen-statut-na-mpts-pod-imeto-ohridska-arhieskopiya-news279692.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ рамките на правомощията и прерогативите на Вселенския патриарх ще бъде разгледано и ще се предприеме всичко, което е необходимо, за връщане на църквата на Скопие в канонични рамки под името Охридска архиепископия. Това съобщиха от Вселенската патриаршия, след като получили писмо от македонския премиер, предаде МИА.\r\n\tСветият синод на Вселенската патриаршия е разгледал искането на среща вчера.\r\n\tОбсъдено бе искането на разколническата църква в Скопие, искане, подкрепено с писмо на премиера на БЮРМ (Бившата югославска република Македония) господин Зоран Заев, за това вселенската патриаршия да предприеме инициатива за връщане на църквата в канонични рамки под името Охридска архиепископия и реши въпросът да се разгледа и да се направи каквото е необходимо въз основа на условия, които не могат да се нарушат, въз основа на историческите и каноничните правомощия и прерогативи на Вселенския патриарх, заявяват от Вселенската патриаршия.\r\n\tСпоред гръцки медии и МПЦ (чието пълно име сега е Македонска православна църква – Охридска архиескопия) е поискала от Вселенската патриаршия признаване под името Охридска архиепископия. Според гръцката агенция за църковни новини \"Ромфеа\" в писмото на МПЦ се иска признаване със заличаване на думата Македония от името ѝ.\r\n\tНовината предизвика бурни страсти в Скопие и обвинения, че МПЦ първа е решила да „обезимени и обезличи“ народа на Македония.\n\n\r\n\tТова накара говорителя на МПЦ, митрополита на Дебър и Кичево Тимотей да заяви пред в. „Свободен печат“, че единственото конкретно искане в документа, получен от патриаршията, е да се предостави автокефален статут на църквата. Говорителят освен това твърди, че не знае какво писмо е изпратил премиерът Зоран Заев на Вселенската партиаршия.\r\n\tОт друга страна обаче, той : „Ние сме наясно, че гърците много трудно ще ни признаят под името МПЦ. Но Охридска архиескопия представлява една хилядолетна история и за нас е достойно име. Това ще означава, че имаме хилядолетна история. Всеки, който поне малко мисли, трябва да бъде благодарен, ако ни дадат името Охридска архиескопия, отколкото МПЦ, която е създадена през 1946 година“.\r\n\tСъщият вестник, както и гръцката църковна агенция „Ромфеа“, цитирани от агенция Фокус, пишат, че пълното име, поискано от МПЦ, е „Охридска и на Юстиниана Прима архиескопия“.\r\n\tПравителството в Скопие побърза да се разграничи, като разпространи официолно съобщение, в което се посочва, че „в писмото до патриарх Вартоломей не е искано заличаване на думата „македонска“, а решаване на отдавнашния църковен въпрос.\r\n\tГръцкият премиер Алексис Ципрас обаче също потвърди, че „Заев е поискал да се премахне понятието Македония от името на църквата на нашите северни съседи“.\r\n\tМиналата есен Македонската православна църква /МПЦ/ - Охридска архиепископия поиска от Българската православна църква /БПЦ/ съдействие за уреждане на нейния каноничен статут и тя да бъде нейна Църква – майка, припомня БГНЕС.\r\n\tВ края на ноември Синодът на БПЦ създаде и специална комисия са уреждане на статута на МПЦ начело с митрополит Киприан. В началото на януари в Синода на БПЦ се проведе среща с архиепископ Стефан - главата на МПЦ- ОА и няколко митрополити.\r\n\tНа Великден България даде и благодатния огън на Македония, която за първи път го получи официално.\r\n\tСъвсем неочаквано и в противоречие на всички нейни стъпки от ноември, на 14 май Синодът на БПЦ реши да не изпраща свои представители за празнествата по повод 1000-годишнината на Охридската архиепископия, които се проведоха на 28 май в Охрид.", "date": "2018.05.31", "title": "Заев и синодът поискали каноничен статут на МПЦ под името Охридска архиескопия"}
{"url": "https://www.mediapool.bg/borisov-e-informiral-predstavitelite-na-stranite-ot-es-za-poslednite-si-viziti-news279693.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерът Бойко Борисов е информирал дипломатите на страните от ЕС за разговорите, водени при последните му визити в чужбина, съобщи пресслужбата на кабинета.\r\n\tБорисов е провел среща с постоянните представители на правителствата на държавите-членки на ЕС, на която е посочил, че :трябва да продължим усилията за приобщаването на страните от Западните Балкани, сега има политическа воля за това\".\r\n\tТой е определил срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона.\r\n\tТемата за миграцията е била посочена от българския премиер като въпрос, по който Европа трябва да реагира гъвкаво.\r\n\t\"На най-тежкото място сме в Европа - имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС\", е казал Бойко Борисов.\n\n\r\n\tТой е подчертал, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт.\r\n\tБорисов е информирал дипломатите на страните от ЕС и за разговорите, водени при последните му визити в чужбина.", "date": "2018.05.31", "title": "Борисов е информирал представителите на страните от ЕС за последните си визити"}
{"url": "https://www.mediapool.bg/sos-naznachi-za-id-kmet-na-mladost-uvolnen-ot-ivancheva-nein-zamestnik-news279679.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗам.-кметът на \"Младост\" по строителството арх. Румен Русев бе избран в четвъртък за нов изпълняващ длъжността кмет на района с гласовете на общинските съветници от ГЕРБ, БСП, \"Патриоти за София\" (ВМРО и \"Атака\") и част от групата на Реформаторския блок.\r\n\tТой бе предпочетен пред фаворита на арестуваната за подкуп кметица на квартала Десислава Иванчева, която преди това уволни от ареста Русев, назначавайки на негово място говорителя си Петър Кърджилов.\r\n\tИменно тази кадрова рокада коства поста на Иванчева, тъй като спецсъдът се съгласи с мнението на прокуратурата, че правомощята ѝ да уволнява и наказва свои служители в общината, въпреки че е задържана, могат да се използват за натиск над свидетели по делото.\r\n\tВ подкрепа на Русев гласуваха 30 съветници, а останалите 20 севъдържаха, сред които имаше и такива от ГЕРБ. По този повод председателят на групата на управляващуте Малина Едрева коментира след избора, че партията ѝ \"не подкрепя нито един от кандидатите, защото не ги познава\". Все пак обаче гласували за Русев, защото това било \"политически отговорното решение\".\r\n\t\"Подкрепихме експертното начало\", пък бяха думите на лидера на столичната организация на БСП Калоян Паргов.\n\n\r\n\tЗаседанието на Столичния общински съвет (СОС) бе съпроводено от заплаха за протести от страна на част от служителите в община \"Младост\", които възроптаха срещу евентуалното назначаване на Петър Кърджилов.\r\n\tТова е поредната кадрова промяна в ръководството на столичния район след арестите на кметицата Иванчева и заместничката ѝ Биляна Петрова на 17 април. Първоначално СОС назначи за и.д. кмет заместника ѝ Владимир Клисуров, но той подаде оставка. Последва заповедта на обвиняемата за подкуп, с която смени Русев с Кърджилов.\r\n\t\r\n\tМеждувременно апелативният спецсъд отложи заседанието си, на което трябваше да разгледа жалбите на двете задържани срещу решението на първа инстанция отпреди седмица да ги отстрани от длъжност.\r\n\tПричина за отлагането стана желанието на Иванчева и Петрова за пореден път да се запознаят с доказателствата по делото, на които се озновава изводът на магистратите, че по случая е налица обосновано предположение, че двете са поискали и взели подкуп от 70 000 лева от строителния предприемач Александър Ваклин.\r\n\tАпелативният спецсъд се съобрази с желанието на обвиняемите и им даде време до 5 юни да четат делото, задължавайки ги да ходят за целта всеки работен ден в секретното деловодство. Това стана, въпреки че в началото на заседанието в четвъртък Иванчева и Петрова имаха на разположение един час да се запознаят с материалите, но той се оказа недостатъчен.\r\n\t\"Няма такава държава и такова правосъдие и всичко е абсолютно нагласено, както каза Марковски (адвокатът ѝ – бел. ред.), ако има правосъдие, ние сме Китай\", коментира пред заседаниетоп в четвъртък Иванчева.\r\n\tДвете бяха задържани заедно с бившия кмет на \"Младост\" от ГЕРБ Петко Дюлгеров на 17 април с подкуп от 70 000 лева, за които прокуратурата твърди, че са предадени от Ваклин на Дюлгеров за кметицата. По делото обаче засега не е представено нито едно доказателство, че Иванчева лично е поискала рушвета. Самата тя отрича обвиненията и твърди, че е жертва на заговор и белязаните пари са подхвърлени в колата ѝ.", "date": "2018.05.31", "title": "СОС назначи за и.д. кмет на \"Младост\" уволнен от Иванчева неин заместник"}
{"url": "https://www.mediapool.bg/ek-shte-otpusne-22-mln-evro-za-minalogodishnite-navodneniya-krai-burgas-news279694.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейската комисия предложи България да получи 2.2 милиона евро за погасяване на щетите от миналогодишните наводнения край Бургас, съобщи БТА. \r\n\tВ съобщението се отбелязва, че на 25 и 26 октомври миналата година в района на Бургас имаше силни бури и проливни дъждове, причинили повреди по мостове и пътища, училища и болници. Държавите от ЕС, засегнати от природни бедствия, могат да поискат различни видове краткосрочна и дългосрочна помощ. Те могат да задействат механизма за гражданска защита на ЕС. \r\n\t \r\n\tДържавите могат да поискат помощ от фонд \"Солидарност\" за дългосрочните усилия за възстановяване след бедствия. Със средствата от фонд \"Солидарност\" Европейският съюз може да подпомогне възстановяването и покриването на част от спешните разходи, временното настаняване, почистването и опазването на културното наследство, за да се намали финансовата тежест за националните власти покрай природните бедствия. \r\n\t \r\n\tДнешното предложение за осигуряване на помощ на България трябва да бъде одобрено от Европейския парламент и от Съвета на ЕС.", "date": "2018.05.31", "title": "ЕК ще отпусне 2.2 млн. евро за миналогодишните наводнения край Бургас"}
{"url": "https://www.mediapool.bg/zaharieva-ustanovyava-diplomaticheski-otnosheniya-s-vanuatu-news279696.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария и Вануату ще установят дипломатически отношения - за това се договориха в Ломе, Того, външните министри на двете страни Екатерина Захариева и Ралф Регенвану, съобщи пресцентърът на МВнР.\r\n\tДвамата първи дипломати разговаряха преди началото на Съвместния министерски съвет на ЕС и Групата страни от Африка, Карибите и Тихоокеанския басейн (АКТБ), който ще се състои в следващите два дни в Ломе, столицата на Тогоанската република. \r\n\t \r\n\tФорумът, в който участват делегации на 79 държави, се провежда под съпредседателството на Екатерина Захариева в качеството ѝ на председател на Съвета на Европейския съюз.\r\n\t \r\n\tПрез 2001 г. България предприе стъпки за установяване на дипломатически отношения с редица тихоокеански островни държави, сред които и Република Вануату. До момента такива са установени с Науру, Соломонови острови, Тувалу и Фиджи. Това е първата среща на външни министри на България и Вануату, на която и двамата констатираха, че няма никакви пречки пред установяването на двустранни отношения.\r\n\t \r\n\tЗахариева и Регенвану се съгласиха, че има потенциал за сътрудничество, най-вече в рамките на международните организации. Беше изтъкнато, че като държава-членка на ЕС отдаваме голямо значение на отношенията на Европейския съюз с развиващите се страни и се стремим да търсим повече възможности за обмяна на опит и изграждане на по-тесни връзки с малките островни държави в Тихия океан. На срещата бяха обсъдени редица проблеми на държавите в Тихоокеанския басейн, включително и процеса на деколонизация, отбелязват от МВнР. \r\n\t \r\n\tВъпреки своята малка територия Вануату е една от страните в света с най-голямо езиково и културно разнообразие - на архипелага са познати 113 различни езика и диалекта. Страната също така е първата в света, която напълно ще забрани пластмасовите торбички и сламки от 1 юли т.г.", "date": "2018.05.31", "title": "Захариева установява дипломатически отношения с Вануату"}
{"url": "https://www.mediapool.bg/etsb-navarshva-20-godini-za-parvi-pat-germanets-mozhe-da-oglavi-bankata-news279697.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравомощията ѝ са широки - даже прекалено за вкуса на някои хора. А 20 години след основаването си Европейската централна банка (ЕЦБ) може скоро да стане свидетел на немислимото: германец начело на институцията, пише агенция ДПА.\r\n\tКато се имат предвид правомощията, с които ЕЦБ се сдоби за двадесет години съществуване, лесно може да се забрави, че институцията започна да работи благодарение на компромис. И не просто какъв да е компромис. Докато европейските лидери се бореха за формирането на банката, беше ясно, че германец или французин начело на институцията ще предизвика вълнения. Това разчисти пътя на холандския централен банкер Вим Дуйзенберг да поеме поста, когато бе учреден.\r\n\tС годините компромисите стават още по-трудни, а еврозоната са разшири до 19 страни, пише по-нататък германската агенция. Докато Южна Европа приветства политиката на \"евтините пари\" на ЕЦБ след финансовата криза 2008-2009 година, банката трябва отново и отново да оправдава пред скептичните германци различните специални мерки, които прилага.\r\n\tПървоначалният компромис също се разклати. След Дуйзенберг французинът Жан-Клод Трише пое поста. Французите успешно се аргументираха с мотива, че тъй като ЕЦБ е във Франкфурт, французин трябва да поеме най-високопоставената длъжност в институцията. След него дойде сегашният президент на банката италианецът Марио Драги.\r\n\tСега е подета инициатива германец да заеме ръководния пост въпреки притесненията какво може да предизвика това в районите на Европа, където мерките за икономии не са особено популярни.\n\n\r\n\tМаркус Сьодер от консервативния Християнсоциален съюз, който сега е премиер на провинция Бавария, настоя още през 2016 година за по-отчетлив германски почерк в действията на ЕЦБ.\r\n\tСъщевременно в една по-скорошна оценка анализатори от банка UBS правят заключението, че \"германското влияние в съвета на ЕЦБ е прекалено малко, като се има предвид правилото \"един човек, един глас.\"\r\n\tГолеми са надеждите, че президентът на Bundesbank Йенс Вайдман ще поеме ръководната длъжност от Драги начело на ЕЦБ през есента на 2019 година, като за първи път представител на най-голямата европейска икономика ще получи един от най-влиятелните постове в Европа.\r\n\tВ суматохата около избора на новия шеф на банката могат да бъдат пропуснати постиженията на един от най-значимите проекти в икономическата история на Европа - обща централна банка, което в замяна означава обща отговорност за стабилна валута в еврозоната.\r\n\tДуйзенберг, който с пускането на единната европейска валута на 1 януари 1999 година стана върховен пазител на парите на над 300 милиона души в 11 страни, даде ясно да се разбере от самото начало каква ще бъде основната цел на огромната новата институция - спечелване на доверието на хората, които искаха стабилна валута, както стабилни бяха тяхната марка, франк или гулден.\r\n\tЕврото е тяхната валута и те трябва да могат да разчитат на това, че то запазва стойността си, заяви Дуйзенберг.\r\n\tОгромната задача, пред която бе изправен невъзмутимият холандец, е описана от бившия автор на \"Уолстртийт джърнъл\" Мат Маршал в книгата му \"Банката\": \"Най-трудната задача на Дуйзенберг е да преведе политиката на ЕЦБ през минното поле на националните интереси\".\r\n\tДиапазонът на правомощията, които дава постът, бе много силно представен от Драги през лятото на 2012 година.\r\n\t\"ЕЦБ ще направи всичко, за да спаси еврото\", заяви италианският банкер. \"Каквото и да струва\", допълни той.\r\n\tДори критиците му признават, че простичкото обещание на Драги стабилизира еврозоната през най-тежката криза в кратката ѝ история, в момент когато политиците се бавеха с решенията си. Това обаче не означава, че подходът е неоспорим.\r\n\t\"Ако ЕЦБ продължи така, скоро ще купува стари колелета и в замяна ще пуска нови хартиени пари.\" Такъв бе саркастичният коментар през лятото на 2011 година, отправен от Франк Шефлер, специалист в областта на финансовата политика към германската пробизнес партия Свободни демократи.\r\n\tВярно е, че ЕЦБ, борейки се срещу ниската инфлация в Европа и опитвайки се да съживи слабата икономика, наруши някои табута. Това пък накара някои германци да жадуват за строгото поведение на германската Bundesbank, гарантиращо стабилност. Хората със спестявания имат усещането, че са ограбени и то въпреки че, от друга страна, купуващите имоти печелят от ниските лихви по кредитите.\r\n\tСъщевременно се води дело в съда за това дали ЕЦБ, която не е демократично избрана институция, е превишила правомощията си под ръководството на Драги.\r\n\tИ отношенията на банката с обикновените граждани не винаги са гладки.\r\n\tПрез 2015 година ЕЦБ се премести от Eurotower в центъра на Франкфурт в нов стъклен небостъргач в източната част на германския банков метрополис. При откриването през март 2015 година маскирани протестиращи нападнаха полицията, запалиха автомобили и хвърляха камъни в акция, организирана от антикапиталистическото движение \"Blockupy\".\r\n\tБъдещият високопоставен служител на Bundesbank Буркхард Балц от дясноцентристкия Християндемократически съюз каза пред бизнес изданието \"Ханделсблат\" през януари, че \"близо 20 години след основаването на ЕЦБ е дошло времето да се отчете какво е било направено добре и какво не чак толкова.\"", "date": "2018.05.31", "title": "ЕЦБ навършва 20 години*. За първи път германец може да оглави банката"}
{"url": "https://www.mediapool.bg/iran-pregovarya-s-velikobritaniya-frantsiya-i-germaniya-za-krai-na-voinata-v-yemen-news279699.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИран и европейските сили отбелязаха значителен напредък в разговорите за прекратяване на конфликта в Йемен. Техеран изяви желание да окаже натиск за прекратяване на огъня и облекчаване на хуманитарната криза там, твърдят представители на двете страни.\r\n\tПреговорите започнаха през февруари като част от усилията да бъде предотвратено решението на президента Доналд Тръмп за оттегляне на САЩ от ядреното споразумение от 2015 г. и за налагане на повторни санкции на Техеран. Те се водят отделно от ядрените преговори и имат за цел да уталожат американските опасения за регионалната роля на Иран и да покажат на Вашингтон, че Европа може да издейства компромиси от Техеран.\r\n\t \r\n\tФокусът беше главно върху конфликта в Йемен, където заклетите врагове - шиитски Иран и сунитското мюсюлманско кралство Саудитска Арабия се борят за влияние. Иран отрича саудитските обвинения, че оказва финансова и военна подкрепа на хусите в йеменската гражданската война и обвинява Рияд за задълбочаващата се криза.\r\n\t \r\n\t\"Заради хуманитарната катастрофа в Йемен, ние се съгласихме да работим с Великобритания, Франция и Германия за прекратяване на конфликта в Йемен\", каза висш ирански служител за Ройтерс.\r\n\t \r\n\t\"Целта е да бъде прекратен огънят, за да се помогне на тези невинни цивилни. Ще използваме нашето влияние, за да съберем съюзниците си на масата на преговорите\".\r\n\tТрима европейски дипломати заявиха, че преговорите са отбелязали значителен напредък и че се движат в правилната посока.\r\n\t \r\n\tВодената от Саудитска Арабия коалиция, подкрепяна от Запада, извършва въздушни удари срещу въоръженото движение на хусите във войната, започнала през 2015 г. с цел да бъде възстановено международно признатото правителство на Йемен.\r\n\t \r\n\tПовече от 10 000 души бяха убити и три милиона вътрешно разселени, което причини най-тежката хуманитарна криза в света според ООН.\r\n\t \r\n\tРегионалните съперници на Иран - Израел и Саудитска Арабия, приветстваха решението на Тръмп да се откаже от сделката на 8 май, защото договорът не е успял да обуздае \"зловредното поведение на Иран в Сирия, Йемен и на други места по света\".\r\n\t \r\n\t\r\n\t \r\n\tПрез ноември Иран за първи път призна, че е замесен в йеменския конфликт, когато Мохамад Али Джафари, командващият елитната иранска Революционна гвардия, заяви, че Иран оказва помощ със съвети на съюзниците си в Йемен.\r\n\t \r\n\tЗа да защитят Иран от нови американски санкции, европейските сили оказват натиск върху Техеран да бъде по-малко агресивен в региона, включително в гражданската война в Йемен.\r\n\t\"Иранците дадоха индикации, че сега желаят да предложат услугите си за връзка с хусите, за да се продължи напред\", каза европейски служител, пожелал анонимност.\r\n\t \r\n\t\"Иранците сега поне признават, че съществува канал. Разбира се, те не казват, че контролират хусите и никога няма да го кажат, но признават, че имат определено влияние върху тях и че са готови да използват тези канали. Това е ново\".\r\n\t \r\n\tВисокопоставеният ирански преговарящ по ядрените въпроси Абас Арагчи каза, че преговорите за конфликта в Йемен се водят паралелно с ядрените преговори с европейските страни, подписали споразумението, с което Иран прие да ограничи ядрената си дейност в замяна на отменяне на международните санкции.\r\n\t \r\n\t\"Ядреното споразумение не е свързано с регионалните въпроси. Иран няма да преговаря за влиянието си в региона, освен за Йемен заради хуманитарната криза там\", каза Абас Арагчи пред държавната телевизия в неделя.\r\n\t \r\n\tВтори европейски служител заяви, че обсъжданията с иранците за Йемен вървят \"много добре\".\r\n\t \r\n\t\"Те (иранците) ни казват, че са готови да работят по въпроса за прекратяване на огъня, но смятат, че саудитците не са готови. Така че се получава нещо като сценария с яйцето и кокошката. Нужно е сега от това да направим нещо конкретно\", каза вторият служител.\r\n\tНито саудитски, нито йеменски, нито представители на хусите не отговориха на исканията ни за коментар.\r\n\t \r\n\tВашингтон, Париж и Лондон подкрепят намесата на Рияд в Йемен и предоставят оръжия и разузнавателна информация на Саудитска Арабия.\r\n\t \r\n\t\"Това е хуманитарно усилие. Въпросът е почти решен. Работим върху рамка\" , каза друг ирански представител.\r\n\t \r\n\tАрагчи обяви, че Иран и европейските сили ще се срещнат в средата на юни в Брюксел, за да продължат обсъждането на йеменския конфликт.\r\n\t \r\n\tФранция, която подчерта важността на разширяването на ядреното споразумение със съществени преговори по други въпроси, ще бъде един от домакините на международна конференция за Йемен със Саудитска Арабия през юни, за да бъдат оценени нуждите от помощи за Йемен и евентуално да се помогне за съживяване на подкрепяните от ООН мирни преговори.\r\n\t \r\n\tНе е ясно обаче как преговорите между Иран и европейските държави, подписали споразумението, ще се съчетаят с усилията на специалния пратеник на ООН за Йемен Мартин Грифитс.\r\n\t \r\n\tГрифитс заяви през април, че иска да представи план за преговори до два месеца за прекратяване на конфликта, но предупреди, че всякакви нови военни офанзиви могат \"да свалят мира от дневния ред\".", "date": "2018.05.31", "title": "Иран преговаря с Великобритания, Франция и Германия за край на войната в Йемен"}
{"url": "https://www.mediapool.bg/netanyahu-planiral-udar-po-iran-prez-2011-g-news279700.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившият началник на разузнавателната служба Мосад Тамир Пардо заяви, че през 2011 г. премиерът на Израел Бенямин Нетаняху наредил на военните до 15 дни да подготвят атака срещу Иран, предаде Асошиейтед прес. \r\n\tПардо каза това в интервю за предаването \"Увда\" на израелския телевизионен канал \"Кешет\", което беше излъчено днес.\r\n\t \r\n\t\"Това не беше учение\", допълни Пардо.\r\n\t \r\n\tВ миналото бившият премиер на Израел Ехуд Барак, който през 2011 г. беше министър на отбраната в кабинета на Нетаняху, беше заявил, че през 2010 и 2011 г. Нетаняху е искал да бомбардира Иран, но по думите му други ръководители на Израел се обявили против.\r\n\t \r\n\tПардо каза, че след като било дадено нареждането, той се консултирал с юристите на Мосад, но не обясни какво се е случило след това. \r\n\t \r\n\tИзраелският лидер Нетаняху е силно изявен критик на Иран и го обвинява Техеран, че се опитва да разработи ядрени оръжия.", "date": "2018.05.31", "title": "Нетаняху планирал удар по Иран през 2011 г."}
{"url": "https://www.mediapool.bg/sergei-lavrov-se-sreshtna-s-kim-chen-un-news279701.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСевернокорейският лидер Ким Чен-ун прие в Пхенян руския министър на външните работи Сергей Лавров. Това съобщи руското министерство на външните работи, цитирано от ТАСС.\r\n\t \r\n\tПървият дипломат на Москва пристигна в Северна Корея за разговори за ситуацията на Корейския полуостров.\r\n\t \r\n\t\"Днес министърът на външните работи на Русия направи официална визита в КНДР и беше приет от председателя на Държавния съвет на КНДР Ким Чен-ун\", заяви министерството.\n\n\r\n\tЛавров е първият руснак, който се среща със сегашния лидер на КНДР. Срещата се е състояла в резиденцията за почетни гости Пекуауон.\r\n\t \r\n\t\"Дори и преди това някой руснак да е виждал Ким Чен-ун, това беше първата среща с него лице в лице\", каза източник от руската делегация.\r\n\t \r\n\tВ разговорите на Лавров със севернокорейския му колега И Йон-хо са обсъдени състоянието и перспективите на по-нататъшното развитие на приятелските отношения и сътрудничеството между Русия и КНДР и 70-годишнината от установяването на дипломатически отношения между двете страни, която се навършва тази година, се казва в съобщението на руското министерство. \r\n\t \r\n\t\"Имаше конкретен обмен на мнения за ситуацията около Корейския полуостров с акцент координацията на усилията да бъде задълбочена в интерес на политическото и дипломатическо уреждане на всички проблеми\", допълва ведомството.", "date": "2018.05.31", "title": "Сергей Лавров се срещна с Ким Чен-ун"}
{"url": "https://www.mediapool.bg/posledni-usiliya-za-izbyagvane-na-novi-izbori-v-italiya-news279702.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на Италия Серджо Матарела се опита да посредничи за постигане на споразумение в последния момент между двете най-големи популистки партии в страната, за да бъдат избегнати нови дестабилизиращи избори, съобщава британският в. \"Файненшъл таймс\".\r\n\tМатарела, който предизвика кризата тази седмица, като отказа да назначи евроскептичен кандидат за финансов министър, предложен от Движението \"Пет звезди\" и партията \"Лига\", проведе снощи неофициални срещи с лидерите на двете политически сили.\r\n\tМакар че не успя да постигне споразумение за съставяне на нова коалиция, президентът даде на двете партии още време за сключване на сделка.\r\n\tТова накара бившият служител на Международния валутен фонд Карло Котарели, натоварен със съставянето на временно техническо правителство, да изчака с изпълнението на своите планове, посочва изданието.\r\n\t\"Като удар в корема“\n\n\r\n\tЕвропейските лидери мислеха, че са се освободили от съмненията за бъдещето на Европейския съюз, които ги тормозеха, след като Великобритания гласува за напускане на общността преди две години, но бързо развиващата се политическа криза в Италия дойде като удар в корема, подновявайки страховете от нова атака срещу единството, коментира американският в. \"Вашингтон пост\".\r\n\tВестникът припомня, че тревогата започна, след като Матарела отхвърли предложен кандидат за финансов министър, който някога казал, че приемането на еврото от Италия е \"историческа грешка\". Това изглежда провали коалиционна сделка между две популистки партии, опитващи се да съставят правителство след изборите през март.\r\n\tСега враждебната реакция към решението на Матарела може да доведе до обратното на това, което той целеше, когато заяви, че защитава Европа и италианската конституция.\r\n\tАко бъдат свикани нови избори, може да се очаква, че разгневените италианци ще окажат при гласуването още по-голяма подкрепа на същите политици, настроени против върхушката, които предложиха за министър евроскептичния кандидат. Само че този път тези лидери може да превърнат битката с Брюксел в главен елемент от своята кампания, вземайки на прицел еврото и европейските правила, които строго ограничават начина, по който правителствата харчат парите си, коментира \"Вашингтон пост\".\r\n\tЕвропейският съюз спомогна за кризата в Италия. Ако той не се поучи, ще последват по-лоши неща, пише британският в. \"Гардиън\", като изтъква, че липсата на помощ за справяне с бежански наплив е тласнал италианците към настроен против ЕС популизъм.\r\n\tВероятността популистка партия да оглави следващото италианско правителство, съставено след нови избори пред есента, разтърсва Европа. Европейският съюз отново е изправен пред смъртна заплаха - статуквото е застрашено от неспирния възход на популизма, а сенките на най-тъмното минало на Европа надвисват над континента.\r\n\tКоментатори говорят за \"първото популистко правителство\", а някои стигат дотам, че да сравняват коалицията между Движението \"Пет звезди\" и партията \"Лига\", която беше напът да вземе властта преди намесата на президента Серджо Матарела, с пакта между Сталин и Хитлер от 30-те години на 20 век.\r\n\tКакво може да направи ЕС\r\n\tПовечето коментарни материали за развитието на обстановката в Италия имат три общи неща, посочва \"Гардиън\". Първо, те показват слабо разбиране на италианската политика като цяло и на Движението \"Пет звезди\" в частност. Второ, имат ограничена историческа перспектива, като изглежда смятат, че популизмът се е появил едва през 21 век в Европа. И трето, макар да подчертават настроенията против ЕС в правителствените партии и в по-малка степен сред италианското население, те не успяват да ги обяснят и да покажат техните основания.\r\n\tИзборите в Италия се въртяха главно около имиграцията, а антиимигранстките настроения се съчетаха с настроенията против ЕС. Подобно на Гърция преди това, Италия за няколко години се превърна от страна, която силно подкрепяше ЕС, в доста евроскептична държава.\r\n\tИма много вътрешни причини за политическите и социалните проблеми в двете страни, но липсата на солидарност от ЕС към една по-слаба държава членка, която понася голяма част от бремето на един европейски проблем, какъвто е въпросът с мигрантите, най-малкото влошава положението.\r\n\tАко Италия отново отиде да гласува на избори в края на лятото, ЕС има няколко месеца, за да се опита да поправи поне част от вредите, нанесени през последните години, като открито признае имиграционните проблеми на страната и предложи истинска помощ и солидарност.\r\n\tАко не го направи, ще видим една още по-силна \"Лига\", оглавяваща или твърдо дясно коалиционно правителство, или още по-силно настроена против ЕС популистка коалиция, предупреждава \"Гардиън\".", "date": "2018.05.31", "title": "Последни усилия за избягване на нови избори в Италия"}
{"url": "https://www.mediapool.bg/ubietsat-ot-liezh-e-etnicheski-belgiets-priel-islyama-news279703.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБенжамен Ерман, който във вторник застреля трима души в белгийския град Лиеж, преди да бъде убит от силите на реда, е бил етнически белгиец, приел исляма. Това е заявил самият той на заложницата си в училището, където се укри непосредствено преди да бъде обезвреден, съобщават белгийски месии, цитирани в четвъртък от БТА.\r\n\tВ хода на разследването бе уточнено, че Ерман - рецидивист с присъди от непълнолетна възраст - е държал в килията си Коран и молитвена постелка. Той е общувал с радикализирани мюсюлмани и се допуска, че е сменил вярата си в затвора.\r\n\tБаща му свидетелства, че в понеделник е отишъл да вземе сина си от затвора и го е отвел при психиатър. Не се уточнява откога затворникът е получавал психиатрична помощ, но вече бе изяснено, че той е бил зависим от хероин и е бил безпричинно нападателен.\r\n\tСлед като снощи терористичната групировка \"Ислямска държава\" (ИД) пое отговорност за нападението в Лиеж, днес местни медии изразяват известни съмнения. Отбелязва се, че Ерман не е записал предсмъртно послание в израз на принадлежност към ИД, както обичайно правят терористите.\r\n\tДопуска се, че ИД следи медиите и решава впоследствие да поеме отговорност за определени събития, за да всява страх. За разлика от този случай, терористите от атентатите в Брюксел в последните няколко години бяха оставили свидетелства за принадлежност към ИД, проверени и доказани по безспорен начин.", "date": "2018.05.31", "title": "Убиецът от Лиеж е етнически белгиец, приел исляма"}
{"url": "https://www.mediapool.bg/instsenirovkata-s-babchenko-mozhe-v-kraina-smetka-da-podhrani-propagandnata-mashina-na-kremal-news279705.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКиев може да е предотвратил убийство, но следващия път, когато критик на Кремъл бъде убит, първият въпрос ще е: наистина ли е мъртъв?\r\n\t \r\n\tКакто става при драматичните сюжетни обрати, това беше върхът: всички ахват от изненада по време на пресконференция за разследване на убийство, когато звездният гост се оказва самата жертва, ухилен самодоволно и съвсем не мъртъв.\r\n\t \r\n\tСмелият, противоречив и настроен за опозиция журналист Аркадий Бабченко не е бил застрелян в гърба от убиец, както украински правителствени служители и изтекли в медиите страховити снимки накараха всички да повярват. Всъщност той е инсценирал смъртта си като част от свръхсекретна операция на украинските служби за сигурност с цел да бъдат заловени евентуалните истински убийци, действащи по нареждане на Москва.\n\n\r\n\tВ Централния дом на журналиста в Москва бързо беше свалена паметна плоча на Бабченко; некролозите бяха махнати или променени с доста значителна поправка.\r\n\t \r\n\tНедоверчивостта и облекчението сред приятелите и колегите, че скръбта и страданието им са били преждевременни, скоро отстъпиха място на въпроси за това дали измамването на света - и както се твърди, на съпругата на самия Бабченко, в продължение на цял ден наистина е било единственият възможен начин за разиграване на тази тайнствена специална операция.\r\n\t \r\n\t\"От мен се очаква за половин час да изпратя корицата за печат с мъртвия Бабченко и статия вътре. Какво да сложа сега на корицата? Бабченко е жив?\", написа във Фейсбук главният редактор на украинското седмично списание \"Новое время\" Виталий Сич. \"Кой прави това? Добре е, разбира се, че той е жив. Но е малко странно.\"\r\n\t \r\n\tСагата напомни за криминалните романи на киевския писател Андрей Курков, които често се въртят около поръчкови убийства: в един от тях се разказва за депресиран мъж, който по заобиколен начин поръчва собственото си убийство.\r\n\t \r\n\tНо тази история, въпреки цялата ѝ абсурдност, очевидно не е смешна: Бабченко наистина е избягал от Русия поради страх и е много вероятно да е имало действителен заговор за убийство. Въпросът е дали украинските власти не са причинили повече зло, отколкото добро, предотвратявайки убийство (ако наистина са направили това), и дали не е имало някакъв по-малко провокативен начин за постигане на същите цели.\r\n\t \r\n\tСледващия път, когато критик на Кремъл бъде застрелян или отровен, или мистериозно падне от своя балкон и загине върху бетона долу, първият въпрос винаги ще е: наистина ли е мъртъв?\r\n\t \r\n\tНяма съмнение, че можем да очакваме \"защитата на Бабченко\" да бъде използвана като редовен отговор от Москва на съобщения или дори снимки за различни свързани с Русия зверства в идните години.\r\n\t \r\n\t\"Следващия път, когато ми покажете снимки от Сирия, представени от \"Белите каски\", ще покажа снимка на \"мъртвия Аркадий Бабченко, убит от Путин\", написа проруски потребител на Туитър - малък пример за това, което със сигурност ще последва в големи количества.\r\n\t \r\n\tРазбира се, това, че Кремъл може да използва нещо в своя полза, едва ли е основание за спиране на евентуална животоспасяваща мисия. Но дори да допуснем, че е имало отлична оперативна причина за хитруване, остават въпросите за начина, по който е била изиграна инсценировката. Наистина ли е било необходимо да се обявява, че той е мъртъв, вместо че е тежко ранен, травмирайки по този начин приятелите, роднините и руските журналисти, загубили вече много колеги, които са били застреляни?\r\n\t \r\n\tОт по-съществено значение е, че тонът на голямото разкриване изглеждаше забележително недостоен. Вместо сериозно да бъде изтъкната нуждата от подобни извънредни обрати на събитията, Бабченко беше показан на пресконференцията с цел да се предизвика максимален шоков ефект, подобно на фокусник, който се наслаждава на изумлението на публиката, когато неговата разрязана наполовина жена стане отново цяла.\r\n\t \r\n\tУкраинският президент Петро Порошенко похвали \"блестящата операция\", а съветникът на вътрешното министерство Антон Герашченко едва можа да сдържи вълнението си от мелодраматичния сюжет: \"Дори Шерлок Холмс успешно е използвал метода на инсцениране на собствената си смърт, така че ефективно да разследва трудни и заплетени престъпления, колкото и болезнено да е било това за роднините му и за д-р Уотсън\", написа той във Фейсбук.\r\n\t \r\n\tУкраинският министър-председател Володимир Гройсман каза по-рано вчера, че Бабченко е бил убит от \"руската тоталитарна машина\", и поиска \"убийците да бъдат наказани\". Не беше ясно дали всичко това е било част от плана за заблуждаване на евентуалните убийци или той не е знаел за инсценираната смърт.\r\n\t \r\n\tСега всичко ще зависи от това какви твърди доказателства за руския заговор може да представи Украйна. Ако Киев разполага със сигурни доказателства, че евентуалните убийци са получили заповеди от Москва, тогава целият епизод може да мине за дързък, макар и противоречив, успех.\r\n\t \r\n\tВ противен случай мнозина вероятно ще се съгласят с генералния секретар на \"Репортери без граници\" Кристоф Дьолоар, който каза: \"Жалко и достойно за съжаление е, че украинската полиция си играе с истината, какъвто и да е мотивът ѝ за инсценировката.\"", "date": "2018.05.31", "title": "Инсценировката с Бабченко може в крайна сметка  да подхрани пропагандната машина на Кремъл"}
{"url": "https://www.mediapool.bg/belgiya-razsledva-balgarski-firmi-za-trudova-eksploatatsiya-news279704.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарски дружества, предлагали грижи за възрастни хора в Белгия, са експлоатирали своите работници, съобщават местни медии, като се позовават на данни от журналистическо разследване.\r\n\tПроверени били девет български дружества, регистрирани на един и същи адрес. Те осигурявали санитари за хора, които не желаят да бъдат настанявани в старчески дом.\r\n\tГрижите за възрастните хора били полагани у дома, денонощно, от 82-ма болногледачи.\r\n\tСлужителите в дружествата били заставяни да подпишат договор, според който, ако говорят с белгийските власти, дължат глоба от 1000 евро. Не е известно дали болногледачите са били обучени за работата, която са извършвали.\r\n\tРазследването установило, че българските работници получавали едва по 350-700 евро на месец, наполовина от минималното възнаграждение в Белгия. Същевременно старците, гледани от тях, плащали за услугата по 2500 евро месечно.\n\n\r\n\tНе били уредени въпросите за заплащането на положения извънреден труд, а работниците поемали сами разходите си за самолетни билети, квартира, интернет, здравна помощ.\r\n\tБългарите били командировани за по шест месеца и според медиите са станали жертва на съвременна робска експлоатация.\r\n\tВластите в северната провинция Фландрия са предприели проверка, заради която българските дружества прехвърлили собствеността на подставен човек. Фламандските власти заявяват, че ще предприемат дългосрочни мерки за пресичане на подобни злоупотреби, които ощетяват и възрастните хора, и социалните работници.", "date": "2018.05.31", "title": "Белгия разследва български фирми за трудова експлоатация"}
{"url": "https://www.mediapool.bg/sasht-i-severna-koreya-obsazhdat-ustanovyavane-na-diplomaticheski-otnosheniya-news279698.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредставители на Северна Корея и САЩ са обсъдили на срещата в Панминчжон възможността за установяване на дипломатически отношения помежду си, предаде ТАСС, позовавайки се на южнокорейския вестник \"Чунан илбо\".\r\n\tВестникът отбелязва, че по време на срещата с американски представители на 27 май в Панминчжон Северна Корея е поискала установяването на дипломатически отношения със САЩ, отмяната на действащите спрямо нея икономически санкции, а също така и отмяната на планираните за август военни учения на САЩ и Южна Корея.\r\n\tАмериканската страна, според изданието, иска от Пхенян да предприеме стъпки за пълния, проверяем и необратим отказ от ядрената си военна програма. Конкретно става дума за изпращането в САЩ на част от севернокорейския ядрен арсенал.\r\n\tВестникът посочва, че обсъждането на тези въпроси може да продължи в Ню Йорк на преговорите между държавния секретар на САЩ Майк Помпейо и заместник-председателя на Корейската трудова партия на КНДР Ким Йон-чхол, който е бивш началник на севернокорейското разузнаване,\r\n\tПомпейо се срещна вчера с Ким Йон-Чхол на вечеря в Манхатън, предаде ДПА.\n\n\r\n\tПървата среща между двамата на американска земя продължи около час и половина, информация за съдържанието на разговора все още няма.\r\n\t\"Добра работна вечеря с Ким Йон-Чхол в Ню Йорк тази вечер. Пържола, царевица и сирене в менюто\", написа Помпейо в Туитър.\r\n\tГоворителката на Белия дом Сара Сандърс заяви по-рано вчера, че днес Майк Помпейо и Ким Йон-чхол ги очаква \"пълен със срещи ден\".\r\n\tСтраните обсъждат последните приготовления на срещата на върха между КНДР и САЩ, посочва агенция Йонхап.\r\n\tМинистерството на финансите на САЩ преди беше включило Ким Йон-чхол в санкционни списъци заради участието му в дейността по създаване на севернокорейското ядрено оръжие. Ръководителката на пресслужбата на Държавния департамент Хедър Науърт потвърди вчера косвено, че санкциите спрямо него са били отменени във връзка с провеждането на преговорите.\r\n\t\"Спазени са всички необходими процедури\", поясни тя, отговаряйки на въпроси на журналисти относно даването на представителя на КНДР на специално разрешение за влизане в страната.\r\n\tКакто отбелязва вестник \"Вашингтон пост\", Помпейо вече се е срещал с Ким Йон-чхол два пъти - през април и през май, когато пътува до Пхенян.", "date": "2018.05.31", "title": "САЩ и Северна Корея обсъждат установяване на дипломатически отношения"}
{"url": "https://www.mediapool.bg/vss-uvelichi-zaplatite-na-vsichki-magistrati-s-98-lv-news279706.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПленумът на Висшия съдебен съвет (ВСС) взе решение в четвъртък, с което увеличи заплатите на всички магистрати с по 98 лева, смятано от 1 април тази година. ВСС гласува единодушно без дебат.\r\n\tТова е второ увеличение на заплатите в системата за последните осем месеца. През септември миналата година магистратите получиха 7% увеличение.\r\n\tПо закон най-ниската заплата в съдебната система е основа за определянето на всички останали възнаграждения. Базисната заплата е на младшите магистрати. Тя е равна на две брутни заплати в бюджетната сфера. По данни на НСИ към 31 март тази година средната заплата в бюджетната сфера е била 1022 лева, което означава, че младшите магистрати трябва да получават 2044 лева. Тяхната заплата обаче бе 1946 лева след последното увеличение. Така се стигна до новата актуализация.\r\n\tБрутната заплата на върховните магистрати минава границата от четири хиляди лева (4023 лв). Апелативните магистрати ще получават около 3400 лева, окръжните - 3030 лв, а районните съдии и прокурори в София – около 2360 лева.\r\n\tТова обаче не са целите заплати на магистратите в страната. Те получават и добавка за магистратски стаж, която е 2% върху заплатата за всяка прослужена година. Добавката не може да надвишава 40%. Получават се и допълнителни пари за ранг. Така брутната заплатата на върховен съдия с 20-годишен стаж става малко под 6000 лева.\n\n\r\n\tС последното си решение ВСС увеличи и заплатите на съдебните служители с по 2.5%.\r\n\tПреди седмица се разбра, че в бюджета на съдебната власт има реализирани икономии за около 4 милиона лева, с които увеличението на заплатите може да се финансира.", "date": "2018.05.31", "title": "ВСС увеличи заплатите на всички магистрати с 98 лв."}
{"url": "https://www.mediapool.bg/patriotichno-preimenuvaha-nad-830-mestnosti-v-stara-zagora-news279723.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПо инициатива на \"Патриотичния фронт\" общинският съвет в Стара Загора смени турско-арабските имена на 838 местности. Съобщението на поредното ″патриотично″ начинение дойде в четвъртък от ВМРО.\r\n\tРешението е прието с 39 гласа \"за\", 2 гласа \"против\" и 4 гласа \"въздържал се\". В общинския съвет против са били единствено съветниците от ДПС. \"Това е своеобразен \"Възродителен процес\", обявиха в декларация от Главното мюфтийство.\r\n\tОт публикувания списък на страницата на общината се вижда, че местности, в които има думи като \"баир\", \"бунар\", \"кория\", са сменени с \"рид\", \"кладенец\" и \"горичка\". Местността Чаплака вече ще се казва Голото, Халваджи бунар - Халваджийски кладенец, Калпазан баир - Ялов рид, Бейска кория - Чорбаджийска гора, Ахмед баир - Антонов рид.\r\n\tВ декларация от Главното мюфтийство обявиха, че решението нарушава \"достиженията на правото в съвременна Европа и демократизацията в България, след размирните периоди и \"студената война\". \"Това начинание е своеобразен \"Възродителен процес\", който този път засяга не имената на хората, а имената на обектите и географските местности. Това е политическо нахлуване в естествената територия на езика и има негативно отражение върху религиозната и етническата толерантност на мултикултурното общество в България\", се казва в декларацията на мюфтийството.\r\n\tПреименуването е по инициатива на ВМРО и \"Атака\" от 2014 година. Още тогава общинарите в Стара Загора решиха да преименуват всички местности в 51 населени места в рамките на общината. А през 2017 г. беше сформирана и временна комисия с представители на ГЕРБ, НФСБ, \"АТАКА\", ВМРО и Реформаторския блок.\n\n\r\n\tСпоред патриотите в Стара Загора в хода на работата на комисията е станало ясно, че в областта има множество неразбираеми за съвременниците наименования, като част от тях се оказали смесица от турско-арабски и стари български думи.\r\n\t\"В хода на работата си членовете на комисията са се натъкнали на множество неразбираеми за съвременниците наименования, част от тях се оказали смесица от турско-арабски и стари български думи. Сред тях например е словосъчетанието „съборената кюприя“, което в буквален превод означава „събореният мост“. Запазени са топонимите с корен от езика на далечните предци траките, сред тях е и аязмо (лечебен извор). При изготвянето на списъците, които вече са предоставени на селските кметове, е използвана експертизата на дългогодишни университетски специалисти – османисти. Част от старите имена са преведени буквално, други са по аналогия, трети са изцяло нови.\", разясняват от ВМРО.\r\n\tОт комисията обясняват, че собствениците на имоти в местностите с променени имена няма да заплащат такси при вадене на документи. По сходен начин е било процедирано през 30-те години на миналия ХХ век, когато били сменени старите турско-арабски имена на стотици селища с български.\r\n\tСправка на ВМРО показва, че само от август до декември 1934 г. с девет заповеди на тогавашния министър на вътрешните работи и народното здраве Петър Мидилев са променени имената на 1 875 населени места, сред които и на 14 града. От тогава датират наименованията на Смолян, Асеновград, Несебър, Златоград, Девин и други. Подготовката за този процес обаче датира още от 1925 г. при управлението на Народния сговор с премиер проф. Александър Цанков.\r\n\tПрез 1906 г. пък само в сегашната Старозагорска област са променени имената на 347 села, допълват от ВМРО.", "date": "2018.05.31", "title": "″Патриотично″ преименуваха над 830 местности в Стара Загора"}
{"url": "https://www.mediapool.bg/obshtinite-se-vklyuchvat-v-kontrola-na-tyutyunopusheneto-news279707.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбщините ще бъдат включени в контрола на тютюнопушенето на закрити обществени места, съобщи зам.-министърът на здравеопазването Светлана Йорданова в четвъртък по повод Световния ден без тютюнопушене, който тази година се провежда под мотото “Тютюнопушене и сърдечно-съдови заболявания“.\r\n\tВключването на общините в контрола е заложено в предстоящи промени в Закона за здравето. Това се налага, тъй като сега регионалните здравни инспекции не могат да покриват цялата страна, защото се намират само в областните градове. Освен това с контрола са натоварени малко на брой експерти, обясни Йорданова.\r\n\tАлтернативите на цигарите като наргилетата и електронните цигари не са по-малко вредни от традиционните, заяви доц. Михаил Околийски, експерт в Офиса на Световната здравна организация (СЗО) у нас.\r\n\tОт миналата година здравното министерство работи по промени в Закона за здравето, които освен разширяване на контрола предвиждат и ограничения за пушене на наргилета на закрито и забрана да се предлагат на деца.\r\n\tОколийски призова Министерството на здравеопазването да инвестира повече в превенция, профилактика, здравно образование и работа с родители, за да не се стига до рисково поведение сред децата. \n\n\r\n\tЦигарите са единственият продукт, който убива половината от потребителите си, заяви още Околийски.\r\n\tВ Европа смъртните случаи от сърдечно-съдови заболявания са 5-6 млн. годишно. В България до 66 на сто от смъртните случаи се дължат на сърдечно-съдови заболявания, като в не малък процент от тях първопричината е тютюнопушене, съобщи д-р Армен Постаджиян, председател на Дружеството на кардиолозите в България. \r\n\t\r\n\tОт 1 юни 2012 година, когато влезе в сила забраната за пушене на закрито, до края на април тази година здравните инспекции в страната са извършили общо 940 990 проверки (дневни и нощни) в 916 170 обекта.\r\n\tСред тях са 180 556 обекта за хранене и развлечение, 112 070 Детски и учебни заведения и 220 110 лечебни и здравни заведения.\r\n\tИздадени са 4 265 предписания, съставени са  1 200 актове за констатирани нарушения и са издадени 4 256 наказателни постановления на обща стойност 2 970 550 лв.\r\n\tМЗ напомня, че всеки пушач може да се консултира безплатно как да се откаже от тютюнопушенето. Това може да стане във всеки от 28-те кабинета за консултиранe и отказване от тютюнопушенетов регионалните здравни инспекции. Информация може да бъде получена и на Националната телефонна линия за отказ от тютюнопушенето .\r\n\tВ цялата страната през месец май регионалните здравни инспекции организират различни инициативи за популяризиране на Световния ден без тютюн, в това число прояви, насочени към активните пушачи за популяризиране на услугите на Кабинетите за консултиране и отказване от тютюнопушенето; спирометрично измерване на активните и пасивни пушачи с апарат; определяне на степен на никотинова зависимост с тест и използване на iCoach безплатен онлайн инструмент за отказване от цигарите.\r\n\tУспоредно с това се провеждат превантивно-информационни дейности за ограничаване на тютюнопушенето, като фотоконкурси, изложби, прожекции на филми, спортни турнири, демонстрации с обучителен макет, разпространение на информационни материали и др.", "date": "2018.05.31", "title": "Общините се включват в контрола на тютюнопушенето"}
{"url": "https://www.mediapool.bg/rahoi-e-na-pat-da-zagubi-premierskiya-post-v-ispaniya-news279722.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБаска политическа партия ще подкрепи вота на недоверие срещу премиера Марано Рахой, поискан от социалистите заради корупционен скандал, проправяйки пътя на лидера на социалистите Педро Санчес да поеме властта, предаде Ройтерс, като се позова на испански медии.\r\n\t\r\n\tРадио \"Кадена СЕР\" и телевизия \"Ла Секста\" съобщиха днес, че Баската националистическа партия ще гласува против Рахой, осигурявайки на неговите опоненти достатъчно гласове, за да го отстранят.\r\n\t \r\n\tСанчес изглежда си е осигурил 180 гласа, за да стане премиер - повече от абсолютното мнозинство от 176 гласа, необходими, за да поеме властта веднага, ако вотът бъде гласуван утре, както е планирано.\n\n\r\n\tРахой би могъл да забави прехода, ако подаде оставка преди гласуването. Той не присъстваше на следобедната сесия на дебатите в парламента днес. Ако се оттегли, правителството на неговата Народна партия ще продължи да изпълнява функциите си като служебен кабинет докато нов министър-председател положи клетва, което може да отнеме няколко седмици или месеци. Ако вотът се състои и Рахой загуби, Санчес ще заеме мястото му незабавно.\r\n\t \r\n\tВ последните дни испанските социалисти опитаха да убедят по-малки партии да подкрепят предложението им за отстраняване от власт на консервативното правителство на Мариано Рахой.\r\n\t\r\n\tЛидерът на социалистите Педро Санчес обеща да запази договорения неотдавна национален бюджет, който включва значителни облаги за баските националисти и обеща да започне диалог със сепаратистите в новото каталунско правителство.\r\n\t\r\n\tСанчес призова премиера да подаде оставка, след като неговата Народна партия бе глобена миналата седмица, защото се е облагодетелствала от голяма корупционна схема. Четиридесет и шест годишният социалист каза пред парламента, че съдебното решение е поставило под съмнение твърденията на Рахой, че той и други ръководни кадри не са знаели за двойното счетоводство на партията.\r\n\t\r\n\t \r\n\t\"Всички знаят, че Педро Санчес никога няма да спечели избори. Това е причината за неговото бързане да организира вот\" на недоверие, каза Рахой пред депутати. Той припомни, че социалистите са загубили два пъти парламентарни избори под ръководството на Санчес и предупреди, че негово правителство би застрашило финансовата стабилност.\r\n\t\r\n\t \r\n\tДокато двете основни партии си разменят обвинения в прикриване на случаи на корупция, всички погледи бяха насочени към Баската националистическа партия, която по всичко изглежда ще наклони везните към социалистите.\r\n\t \r\n\tСанчес се нуждае от абсолютно мнозинство в Конгреса на депутатите - 176 от 350 места - за да отстрани Рахой. Крайнолявата партия \"Подемос\" се очаква да подкрепи вота на недоверие.\r\n\t\r\n\t \r\n\tПробизнес партията \"Сиудаданос\", чийто лидер Алберт Ривера се радва на голяма популярност, след като притисна Рахой за по-агресивен подход в смазването на каталунския сепаратизъм, отказва да подкрепи Санчес, защото иска възможно по-скоро да има предсрочни избори.\r\n\t\r\n\t \r\n\tПерспективата за избори, спечелени от \"Сиудаданос\", която иска повече контрол от центъра върху самоуправляващите се области, представлява дилема за регионалната баска партия.\r\n\t \r\n\tНационалистите казаха, че приоритет ще им бъде запазването на над 500 милиона евро допълнителни инвестиции и други облаги, получени от правителството на Рахой в преговорите за тазгодишния национален бюджет.\r\n\t \r\n\t\r\n\tСанчес обяви днес, че няма да пипа бюджета на Рахой, ако бъде избран на премиерския пост. Ако баските подкрепят Рахой, вероятно ще има още опити за сваляне на правителството или от \"Сиудаданос\", или от \"Подемос\", за да бъдат предизвикани нови парламентарни избори, по възможност през есента, отбеляза АП.\r\n\t \r\n\t\r\n\tАко националистите подкрепят социалистическия вот на недоверие, Санчес може да стане премиер още следващата седмица и ще има за задача да свика избори до края на годината.\r\n\t \r\n\t\r\n\tУправляващият от декември 2011 г. Рахой изведе Испания от най-тежката икономическа криза от години, въпреки че опонентите му се оплакват, че възстановяването дойде с цената на мерки за икономии, висока безработица и растящо неравенство, отбеляза АП.", "date": "2018.05.31", "title": "Рахой е на път да загуби премиерския пост в Испания"}
{"url": "https://www.mediapool.bg/tokat-i-parnoto-shte-poskapnat-s-poveche-ot-planiranoto-ot-kevr-news279724.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПриродният газ ще оскъпи от 1 юли тока и топлоенергията с повече от предвиденото от енергийния регулатор, стана ясно по време на обсъждане на изчисленията на Комисията за енергийно и водно регулиране (КЕВР) за новите енергийни тарифи. Предложението на регулатора е цените на електро- и топлоенергията да се увеличат средно за страната с около 2% от 1 юли, но в тях не е включено поскъпването на природния газ, за което \"Булгаргаз\" изчисли, че трябва да е 16 на сто, но цените продължават да растат и това ще дръпне нагоре сегашните разчети на КЕВР.\r\n\t\"Ще има отражение първо върху преките потребители на природен газ в страната, най-вече при бизнес потребителите. Що се касае до цената на топлинната енергия, за съжаление тя се влияе сериозно от цената на природния газ, тъй като природният газ формира голяма част от цената и е основен ценообразуващ елемент. Относно високоефективното производство на електроенергия и оттам влияние върху цената на електрическата енергия, ще има такова, но то ще бъде много по-малко\", каза председателят на енергийния регулатор Иван Иванов, цитиран от БНР в четвъртък .\r\n\tНай-голямо увеличение на цените на топлоенергията е предвидено за Бургас – с 9%, в Плевен – 6%. Между 1 и 4% се предвижда да е повишението в София, Разград, Русе, Перник и Сливен. Почти няма промяна в цените на парното и топлата вода за Варна, Габрово, Враца и Велико Търново. По-евтина с 4% ще е топлоенергията в  Пловдив. В тези цени обаче не е отразено предстоящото поскъпване на газа, което ще е с около 16%.\r\n\tОкончателното решение с колко ще поскъпнат токът и топлоенергията ще бъде взето в края на юни.", "date": "2018.05.31", "title": "Токът и парното ще поскъпнат с повече от планираното от КЕВР"}
