{"url": "https://www.mediapool.bg/bulgaria-vdiga-kapatsiteta-na-gazoviya-tranzit-s-turtsiya-news280192.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарският премиер Бойко Борисов информира турския си колега Бинали Йълдъръм, че от края на юни ще може да транзитира по-големи количества природен газ през българска територия за Турция и вече ще е възможно транспортирането на синьо гориво и в обратна посока – за България. Това стана по време на среща между двамата в Измир, където Борисов се отби напът за Израел, където във вторник започна тридневната му визита там и в Палестина.\r\n\tБорисов бе поканен да присъства на откриването на Трансанадолския газопровод (ТАНАП) в турския град Ескишехир, но в церемонията по-късно през деня се включи икономическият министър Емил Караниколов. ТАНАП е част на открития преди дни в Азербайджан Южен газов коридор, който ще доставят газ от Каспийско море през Грузия и Турция до Европа. Първият участък е Южнокавказкия газопровод от Баку през Грузия до границата ѝ с Турция, откъдето започва ТАНАП. Трансанадолският газопровод на турска територия се разделя в посока Гърция, където ще се свърже с Трансадриатическия газопровод (ТАП) към Италия, а второто разклонение се планира да стига до България до сегашната връзка на транзитния ни газопровод с турската мрежа.\r\n\tПрез ТАП и бъдещата междусистемна връзка на България с Гърция се предвижда у нас да влизат 1 млрд. куб. м азерски газ, договорен от \"Булгаргаз\" от каспийското находище \"Шах Дениз ІІ\" от 2020 г. България обаче очаква допълнителни количества азерски газ от Южния газов коридор, а през Турция разчита да получи суровина от втората тръба на преминаващия по дъното на Черно море от Русия газопровод \"Турски поток\". Нейният капацитет е 15.75 млрд. куб. м годишно. В края на май след среща с Бойко Борисов руският президент Владимир Путин обяви, че е разговарял с турския си колега Реджеп Тайип Ердоган, който е казал, че е съгласен това трасе да стига до България. Борисов иска то да захранва планирания от правителството му газов хъб край Варна и половината количества да остават за търговия там, а останалите да се транзитират за Сърбия, Македония и Унгария. Конкретните разговори по проекта обаче предстоят и обемите и цените зависят от пазарното търсене, каза Путин тогава.\r\n\tНамеренията на България са втората тръба на \"Турски поток\" да стига до границата, където в момента минава транзитния газопровод за Турция, който досега транспортираше еднопосочно руски газ за южната ни съседка. Пред приключване е изграждането от българският държавен газов оператор \"Булгартрансгаз\" на лупинг Лозенец-Недялско, който ще увеличи капацитета на преноса на суровина и ще позволи обръщането на посоката на физическия транзит на газа и от руска към българска територия.\r\n\t\n\n\r\n\tПред Йълдъръм Борисов съобщи, че съоръжението ще бъде открито в края на юни. При визитата си в Москва българският премиер каза, че церемонията е насрочена за 27 юни.\r\n\tСлед разширяването на газопровода за Турция в участъка между компресорна станция \"Лозенец” и очистно съоръжение \"Недялско\"  ще бъдат увеличени възможностите за транзитиране на природен газ през връзката  от 14 млрд. куб. м до 15,7 млрд. куб метра годишно, посочил Борисов пред Йълдъръм, цитиран от пресслужбата на Министерския съвет във вторник.\r\n\tТой обяснил как \"в рамките на десетилетия много политици у нас само говореха за доставка на азерски газ в България, но без да казват как това ще се случи\". \"Ние го направихме възможно чрез изграждането на интерконекторните връзки\", добавя министър-председателят.\r\n\tБорисов е категоричен, че с турския си колега Бинали Йълдъръм имат договорка газът от Азербайджан да минава през България, но тепърва предстои да се изясни как той ще се транспортира до Европа. \"Това е нашето домашно. Ние сме член на Европейския съюз и като такива задължително ще се съобразим с Третия либерализационен пакет. Предстои съвместна работа с ЕК, за да открием допустимата формула за доставка на азерски газ в Европа“, посочил Борисов.\r\n\tТурският премиер Бинали Йълдъръм заявил, че проектът ТАНАП ще допринесе за регионалното развитие и ще гарантира енергийната сигурност на Европа чрез диверсификация на доставчиците на газ.\r\n\tОтношенията между България и Турция са специални и ние сме пример за добри съседи, които си помагат и се уважават, казал турският министър-председател. Борисов и Йълдъръм подчертали и отношенията на толерантност и уважение между българи и мюсюлмани между двете държави.\r\n\t\"Заради това, аз на всички срещи по Западните Балкани повтарям думата “мир”, подчертал Бойко Борисов. Като пример за тези отношения двамата посочили реставрацията на църквата \"Св. Стефан\" в Истанбул. Двамата премиери отбелязали със задоволство ръста в икономическите отношения между България и Турция. Традиционно добре се развиват и връзките в туризма, допълват от Министерския съвет. \"Дори и от различни религии, трябва да живеем в мир заради народите си\", допълва Борисов.\r\n\tС Йълдъръм е обсъдено и активираните на търговските отношения между двете държави, чийто стокообмен е надхвърлил 7 млрд. лв., но очакванията са той да достигне 10 млрд. лв.\r\n\tБорисов остави в Турция за откриването на ТАНАП икономическия си министър Емил Караниколов.\r\n\t\r\n\tСтартът на съоръжението бе даден в Ескишехир от президентите на Турция Реджеп Тайип Ердоган, на Азербайджан Илхам Алиев и на Грузия Гиорги Маргвелашвили. В церемонията участваха и президентите на Сърбия Александър Вучич, на Украйна Петро Порошенко и на Кипър Мустафа Акинчи.\r\n\t\r\n\t\r\n\t\"Този проект е продукт на близкото приятелство между Турция и Азербайджан. Транзитните страни също имат ключова роля. С Този проект за първи път газ от Азербайджан ще достига до Европа\", каза Ердоган при откриването, цитиран от турското издание \"Хюриет\".\r\n\tТурският президент посочи, че ТАНАП е важен не само заради това, че гарантира енергийната сигурност, но и защото носи благополучие за регионите, през които преминава маршрутът му.\r\n\tТой също така благодари на ЕС и на САЩ за подкрепата им за проекта, който по думите му ще допринесе и за мира и стабилността в региона.\r\n\t\"С този проект сме с крачка по-близо до превръщането ни в енергиен хъб\", посочи още Ердоган.\r\n\tПо ТАНАП ще се транспортират 16 млрд. куб м газ годишно от \"Шах Дениз\", от окито 6 млрд. кул. м са за Турция, а останалите - за Европа. Капацитетът на газопровода може да се повиши до 31 млрд.  куб. м с изграждането на допълнителни компресорни станции. Така е възможно азерският газ за Турция да се удвои .\r\n\tСтойността на ТАНП е около 8.5 млрд. долара. В момента в проекта участват четири партньора. Компанията \"Южен газов коридор\" държи 51 на сто от газопровода, турската корпорация БОТАШ притежава 30 процента, а британската \"БиПи\" – 12 на сто. Наскоро 7 на сто от \"Южния газов коридор\" бяха прехвърлени от азерската държавна компания СОКАР на турското ѝ дъщерно дружество.\r\n\tВ момента Турция внася около 6.6 млрд. куб. м природен газ от Азербайджан по тръбата Баку-Трбилиси-Ерзурум и с количествата по ТАНАП вносът от Баку ще стане 12.6 млрд. куб. м, посочват турски медии..", "date": "2018.06.12", "title": "България вдига капацитета на газовия транзит с Турция"}
{"url": "https://www.mediapool.bg/radev-lobizmat-ubiva-vmesto-za-tehnika-parite-iztichat-za-sanirane-news280196.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСлед поредния инцидент във военната авиация - катастрофата на хеликоптер Ми-17, взела две жертви, президентът Румен Радев поиска да се потърси.\r\n\t \r\n\t, добави той. \r\n\t \r\n\tРадев посети във вторник оцелелия бордови техник Алексей Каменов във Военномедицинска академия в София, след което замина за авиобазата \"Крумово\". \r\n\t \r\n\tПрезидентът критикува остро управляващите, че са забавили модернизационните проекти. \r\n\t \r\n\t, каза Радев, който бе командир на Военновъздушните сили преди да се кандидатира за президент. \r\n\t \r\n\tТой визира проекта за купуване на нов тип изтребители, който беше на финална фаза, но управляващите го върнаха на МО за доработване заради съмнения за нередности.\r\n\t \r\n\tПо думите му решаването на проблемите изисква държавническо отговорно мислене и адекватни действия.\r\n\t \r\n\tРадев отбеляза, че през годините многократно е алармирал, че ще се стигне до положението да загиват летци. \r\n\t \r\n\tСпоред него обаче преди заключенията на разследващата комисия не би спекулирал за това каква е причината за инцидента от вчера.\r\n\t \r\n\tПри катастрофата на хеликоптера Ми 17 в понеделник, загинаха двама пилоти, а един техник бе тежко ранен. Първоначалната версия на прокуратурата и военното министерство, е че инцидентът се дължи на техническа повреда.\r\n\t \r\n\tПредседателят на парламентарната комисия по отбрана ген. Констинтин Попов от своя страна посочи, че ситуацията изглежда доста странна, защото това е четвърти полет на машината през деня и първи полет на този екипаж за изпълняване на мисии за аварийно търсене и спасяване. \r\n\t \r\n\t, посочи той. \r\n\t \r\n\tПо думите му не може за толкова кратко време да се оцени ситуацията и да се каже каква е причината за инцидента и призова да бъде дадено време на комисията, която изяснява случая.\r\n\t \r\n\tТой смята, че часовете за нальот на българските служители от военно-въздушните сили са недостатъчни, затова една от целите и на комисията и на правителството е да се търсят ресурси и да се увеличава бюджета за да има повече часове за нальот, повече изправна техника и да бъде модернизирана българската армия. \r\n\t \r\n\tПарите за армията не са просто пари, а сигурност за всички нас, посочи Попов, който също е бил начело на Военновъздушните сили. \r\n\t \r\n\t\r\n\t\r\n\tКаракачанов по повод президентските критики", "date": "2018.06.12", "title": "Радев: Лобизмът убива! Вместо за техника, парите изтичат за саниране"}
{"url": "https://www.mediapool.bg/merkel-i-lagard-preduprediha-za-riskovete-na-protektsionizma-news280197.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманският канцлер Ангела Меркел и управляващият директор на Международния валутен фонд (МВФ) Кристин Лагард предупредиха за рисковете от протекционизма, в явен намек към президента на САЩ Доналд Тръмп, предаде ДПА.\r\n\t\r\n\tОчаква се световната икономика да нарасне с 3,9 процента тази година, но протекционистките тенденции може да ѝ навредят в по-дългосрочен план, подчертаха те след среща в Берлин между Меркел и ръководителите на редица глобални икономически институции.\r\n\t\r\n\tМеркел заяви, че икономическият растеж не бива да бъде подкопаван от поведението на определени страни - очевидна отпратка към наложените наскоро от Съединените щати мита върху вноса на стомана и алуминий от Европейския съюз, Канада и Мексико.\r\n\t\r\n\tСлънцето сега огрява световната икономика, но \"облаците се смрачават, особено след миналия уикенд\", каза Лагард, в намек за нервната среща на върха на Г-7 в Канада.\r\n\t\r\n\tТръмп оттегли САЩ от общата декларация на Голямата седморка за търговията и отправи обиди по адрес на страната домакин на форума. Американският президент не скри гнева си от критиките, отправени в края на срещата от канадския премиер Джъстин Трюдо по адрес на наложените от него мита.", "date": "2018.06.12", "title": "Меркел и Лагард предупредиха за рисковете на протекционизма"}
{"url": "https://www.mediapool.bg/basketbolistat-denis-rodman-komentira-ot-singapur-sreshtata-kim-tramp-news280188.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБившата звезда на американския баскетбол Денис Родман добави екстравагантен щрих към срещата Ким-Тръмп, споделяйки виждането си за преговорния резултат, предаде Франс прес.\r\n\t\r\n\tНякогашният съотборник на Майкъл Джордан в \"Чикаго Булс\", посещавал пет пъти Пхенян след идването на власт на Ким Чен-ун - страстен фен на баскетбола, се самопокани на събитието в Сингапур, уточнява агенцията.\r\n\t\r\n\tРепортер на Ройтерс видя днес Родман да пуши пура край басейна на хотел, разположен на 200 м от хотела на Ким и севернокорейската делегация. Запитан миналата седмица, Тръмп отрече Родман да е поканен на лидерската среща.\r\n\t\r\n\tКим Чен-ун \"се опитва да тласне напред страната си (. . .) А Доналд Тръмп ще свърши добра работа\", заяви развълнувано Родман пред Си Ен Ен, нахлупил червена шапка с козирка с лозунга от кампанията на Тръмп \"Да направим Америка отново велика\".\r\n\t\r\n\tБившият баскетболист бе потърсен за мнение наред с експертите по ядрената програма на Северна Корея и говори в пряко предаване от Сингапур, където пристигна снощи, посочва АФП.\n\n\r\n\t\r\n\tКим \"е като голямо дете, нищо че е малък на ръст\" и \"според мен Доналд Тръмп разбира, че севернокорейците имат сърца, души, харизма и се обичат помежду си\", добави той.\r\n\t\r\n\t\"Не правя това за пари, изобщо не съм го започнал заради парите\", каза той. Според АФП Родман фактически е споделил, че може да се види с Ким Чен-ун, негов \"приятел за цял живот\", преди държавникът да отпътува за Пхенян.\r\n\t\r\n\tБелият дом уточни, че макар Родман да е \"великолепен\" на баскетболното игрище, би било неуместно да участва в преговорите.", "date": "2018.06.12", "title": "Баскетболистът Денис Родман коментира от Сингапур срещата Ким-Тръмп"}
{"url": "https://www.mediapool.bg/mei-prizovava-konservatorite-kam-edinstvo-predi-reshavashto-glasuvane-za-brekzit-news280195.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБританската министър-председателка Тереза Мей настоява враждуващите законодатели консерватори да се обединят и да предотвратят загуба на правителството при ключовото гласуване на главния законопроект за Брекзита, предаде Асошиейтед прес.\r\n\t\r\n\tЗаконопроектът за оттегляне от Европейския съюз, с който трябва да се извърши излизането на Великобритания от общността, премина трудно парламентарни обсъждания. Камарата на лордовете внесе 15 поправки, за да смекчи условията на британското напускане на ЕС.\r\n\t\r\n\tВъв вторник и сряда британското правителство ще се опита да отмени тези промени при гласуване в Камарата на общините. Кабинетът обаче е изправен пред потенциален бунт на някои депутати консерватори, които искат да запазят тесните връзки с ЕС, след като Великобритания го напусне през март 2019 г.\r\n\t\r\n\tНа среща с парламентарната група на консерваторите в Камарата на общините Мей прикани съпартийците си да проявят единство и да гласуват против промените в нейния план за Брекзита, като предупреди депутатите, че тези промени биха затруднили преговорите ѝ с ЕС, предаде Ройтерс.\r\n\t\r\n\tБританското правителство е най-уязвимо по въведената от Камарата на лордовете поправка за промяна на т. нар. \"смислен вот\" по окончателното споразумение за Брекзита, с която на долната камара на парламента се дават повече правомощия да определи \"насоката\" на правителството при отхвърляне на споразумението. По тази поправка ще има дебати във вторник.\n\n\r\n\t\r\n\tВ сряда пък Мей ще бъде подложена на изпитание от бунтовниците в партията си по ангажимента за излизане от общия пазар и митническия съюз на ЕС, което ще се отрази на бъдещите търговски отношения на Великобритания за дълги години.\r\n\t\r\n\t\"Трябва да мислим за посланието, което парламентът ще изпрати на ЕС тази седмица. Опитвам се да договоря най-добрата сделка за Великобритания. Уверена съм, че мога да постигна сделка, при която ни се разрешава да сключваме собствени търговски споразумения и имаме граница с ЕС, водеща до възможно най-малко търкания. Ако поправките от Камарата на лордовете обаче се запазят, тази преговорна позиция ще бъде подкопана\", е казала Мей на депутатите според изявление на канцеларията ѝ.", "date": "2018.06.12", "title": "Мей призовава консерваторите към единство преди решаващо гласуване за Брекзит"}
{"url": "https://www.mediapool.bg/kitaiska-poslovitsa-upotrebena-ot-ivanka-tramp-smaya-pekin-news280193.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитайците напразно се опитваха във вторник да открият оригиналната \"пословица\", приписана на Средната империя от Иванка Тръмп, дъщерята на американския президент, докато той разговаряше със севернокорейския лидер Ким Чен-ун, предаде Франс прес.\r\n\t\r\n\t\"Скептикът не бива да прекъсва онзи, който действа - китайска пословица\", написа снощи Иванка Тръмп в Туитър часове преди историческата среща между двамата лидери в Сингапур, след като се чуха съмнения дали американският президент ще постигне истинска денуклеаризация на Корейския полуостров.\r\n\t\r\n\tЦитатът слиса интернет потребителите в Китай, които напразно търсиха подобна пословица в културното наследство на страната, отбелязва АФП.\r\n\t\r\n\t\"Нашият главен редактор не разбира за коя пословица става дума. На помощ!\", призова справочният отдел на СИНА, дружеството-администратор на социалната мрежа Уейбо, \"китайския Туитър\".\r\n\t\r\n\tХиляди изпратени постове показват, че посетителите на платформата не успяват да стигнат до единно мнение за произхода на цитираната пословица. А някои без колебание се подиграват на президентската дъщеря, която е и съветник в Белия дом.\n\n\r\n\t\r\n\t\"Намерила е тая мъдрост в курабийка с късметче от \"Панда експрес\", иронизира потребител на Уейбо по повод сладкишчетата с послания, раздавани за десерт в известната верига китайски ресторанти в САЩ.\r\n\t\r\n\tИванка Тръмп е популярна в Китай, по-специално защото разпространи видеозапис, на който шестгодишната ѝ дъщеричка рецитира стихче на мандаринско наречие.", "date": "2018.06.12", "title": "\"Китайска пословица\", употребена от Иванка Тръмп, смая Пекин"}
{"url": "https://www.mediapool.bg/migrantite-ot-koraba-akuarius-nai-posle-poemat-kam-ispaniya-news280191.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСпасените в Средиземно море от кораба \"Акуариус\" 629 мигранти, блокирани в открити води заради спор между Италия и Малта, ще може най-накрая да слязат на брега в Испания, която им предложи подслон. Това съобщи френската неправителствена организация \"Ес О Ес Медитеране\", наела плавателния съд, предаде Франс прес.\r\n\t\r\n\tСкоро италиански кораб ще достави на \"Акуариус\" продоволствие, информира сдружението чрез Туитър.\r\n\t \r\n\t\"Централата на спасителите в Рим планира по-късно да прехвърли корабокрушенците на италиански кораби, след като всички поемем курс към Валенсия\" в Испания, се казва в съобщението.\r\n\t\r\n\tИспанското правителство обяви вчера, че ще приеме кораба с мигрантите, спасени край бреговете на Либия.\n\n\r\n\t\r\n\tРъководителят на корсиканската изпълнителна власт Жил Симеони също предложи днес френският остров да подслони \"Акуариус\", след като Италия и Малта отказаха да го допуснат до свои пристанища.\r\n\t\r\n\tПо-рано представител на \"Ес О Ес Медитеране\" предупреди, че стигането до Испания ще е сериозно предизвикателство, предаде Асошиейтед прес.\r\n\t\r\n\tРъководителят на морските операции в организацията Антоан Лоран каза, че на плавателния съд ще са нужни поне още два дни да стигне там и че това не може да стане днес с всичките хора на борда.\r\n\t\r\n\tЛоран обясни, че корабът ще трябва да бъде снабден с продоволствия в морето, което не може да се организира много лесно. По тази причина той призова Италия бързо да намери решение близо до местоположението на съда.\r\n\t\r\n\tКорабът \"Акуариус\" спаси мигрантите от трафикантски лодки в Средиземно море в събота. Италия и Малта отказаха да допуснат кораба до свои пристанища, след което испанският премиер предложи корабът да акостира във Валенсия.", "date": "2018.06.12", "title": "Мигрантите от кораба \"Акуариус\" най-после поемат към Испания"}
{"url": "https://www.mediapool.bg/ek-za-prav-pat-ot-1945-g-silnite-evroatlanticheski-vrazki-ne-sa-tsel-za-prezident-na-sasht-news280194.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа първи път от 1945 г. президент на САЩ не възприема като стратегическа цел силните евроатлантически връзки. Това заяви във вторник пред Европейския парламент заместник-председателят на Европейската комисия Франс Тимерманс.\r\n\t\r\n\tНе ми се ще да обявя разпадането пред очите ни на изградената с много усилия международна система. Единството ни дава сила да се справяме със световните предизвикателства. Предстоящото този месец заседание на Европйския съвет е добра възможност да покажем единство, добави той, цитиран от БТА.\r\n\t\r\n\tТимерманс призова да не се отлагат безкрайно решенията, свързани с миграцията - една от темите на предстоящото заседание на държавните и правителствените ръководители от ЕС. Той поздрави българското председателство на Съвета на ЕС за усилията за постигане на съгласие по въпросите за предоставянето на убежище. По неговите думи досега ЕС е запазил единството си в преговорите с Великобритания, при промяната на правилата за командироването на работници, при отпадането на роуминга.\r\n\t\r\n\tОт името на българското председателство зам.-министър Моника Панайотова отбеляза, че Европейският съвет ще обсъди въпросите за сигурността и отбраната. Тя отчете напредък в осигуряването на възможности за придвижването на военни сили в ЕС и на устойчивост срещу различни заплахи.\r\n\t\r\n\tПо нейните думи в областта на миграцията се наблюдава широко съгласие по много въпроси, включително за опазването на външните граници. Панайотова добави, че са водени интензивни преговори по време на председателството, но промените в правилата от Дъблин остават трудни. Зам.-министърът добави, че се очаква на предстоящото заседание на държавните и правителствените ръководители да бъдат обсъдени последните събития в областта на международната търговия, както и преговорите с Лондон.\n\n\r\n\t\r\n\tВ последвалите изказвания на парламентарните групи Европейската народна партия (ЕНП) коментира, че макар дипломацията и санкциите да работят, невинаги това важи при управлението на президента на САЩ Доналд Тръмп. Според ЕНП търговското споразумение на ЕС с Канада може да послужи за пример за бъдещи подобни преговори.\r\n\t\r\n\tСоциалистите и демократите упрекнаха италианските власти, че са показали сила за сметка на бременни жени и малки деца в случая с отказа да дапуснат до свое пристанище пореден кораб с африкански мигранти. Социалистите поздравиха властите в Испания, издали разрешение на кораба да акостира и порицаха управляващите в Австрия и Унгария заради политиката им на възпрепятстване на миграционните потоци.\r\n\t\r\n\tЕвропейските реформатори и консерватори коментираха, че въпросът с миграцията се използва за вътрешнополитически спорове. Според тях от самото начало е било ясно, че квотите за разселването на мигрантите няма да сработят, защото са малко държавите в ЕС, където пришълците искат да отидат.\r\n\t\r\n\tГрупата на АЛДЕ се позова на данни, според които от началото на миграционната криза в Средиземно море са се издавили 10 000 души. Либералите предложиха ЕП и ЕК да заведат дело срещу Съвета на ЕС за липсата на договореност по промяната на правилата от Дъблин.\r\n\t\r\n\tСпоред групата на Зелените липсва политическа воля да се помогне на мигрантите. Според Европейската обединена левица пред крайната десница е разстлан червен килим заради развитието на въпроса с миграцията.\r\n\t\r\n\tГрупата \"Европа на народите и свободата\" изрази мнение, че единственото решение е здрава ръка и призова изнудването с въпроса с човешките права да престане. Тази политическа група настоя за използването на примера от Австралия за борба с незаконната миграция и за истинска защита на външните граници на ЕС. Трябва да почерпим вдъхновение от Италия и Унгария, липсва само политическата воля, добавиха евроскептиците.", "date": "2018.06.12", "title": "ЕК: За пръв път от 1945 г. силните евроатлантически връзки не са цел за президент на САЩ"}
{"url": "https://www.mediapool.bg/robart-de-niro-se-izvini-na-kanadtsite-za-idiotskoto-povedenie-na-tramp-news280198.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРобърт де Ниро се извини на канадците за \"идиотското поведение на президента\" на САЩ Доналд Тръмп, предаде Асошиейтед прес.\r\n\t\r\n\tДен по-рано американският актьор напсува Тръмп на церемонията по раздаването на театралните награди \"Тони\".\r\n\t\r\n\tВчера, при откриването на хотел в канадския град Торонто, Де Ниро нарече коментарите на президента на САЩ по адрес на Канада \"позор\" и се извини на канадския премиер Джъстин Трюдо.\r\n\t\r\n\tСлед срещата на върха на Г-7 в Канада Тръмп определи Трюдо като непочтен и слаб. Съветници на президента на САЩ обвиниха канадския премиер, че му е забил нож в гърба, припомня АП.\r\n\t\r\n\tЕдин от тях дори \"обеща\" на Трюдо \"място в ада\", отбелязва Франс прес.\n\n\r\n\t\r\n\tКанада се обедини зад своя министър-председател в спора с могъщия южен съсед, предаде АФП.\r\n\t\r\n\tНещо рядко срещано, Камарата на общините, долната камара на канадския парламент, прие с единодушие внесена от лявата опозиция резолюция в подкрепа на реакцията на правителството на американските атаки. Канадски политици предупредиха, че страната няма да се остави да бъде сплашена и ще отговори на американските рестриктивни търговски мерки.\r\n\t\r\n\tКанада освен това ще ускори ратифицирането на Транстихоокеанското партньорство, споразумение за свободна търговия с 10 други страни от региона, за да смекчи последиците от търговския конфликт, започнат от Съединените щати.\r\n\t\r\n\tКанадската провинция Квебек ще предостави заеми и гаранции в размер на 100 милиона канадски долара (77,1 милиона долара) на местни компании за производство на стомана и алуминий, засегнати от наложените от САЩ вносни мита, предаде Ройтерс, като се позова на регионалния министър на икономиката.", "date": "2018.06.12", "title": "Робърт де Ниро се извини на канадците за \"идиотското поведение на\" Тръмп"}
{"url": "https://www.mediapool.bg/biser-petkov-ostava-ministar-sled-moshten-otpor-sreshtu-ostavkata-mu-news280175.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСоциалният министър Бисер Петков остава на поста си след като изненадващата му оставка мобилизира мощна подкрепа в негова защита от страна на протестиращи майки на деца с увреждания и синдикати. Във вторник, часове след като прие оставката на Петков, премиерът Бойко Борисов обяви пред журналисти в Измир, че Петков остава социален министър щом това е искането на майките и заръча “тази тема да ми се махне от главата“.\r\n\tПреди ден от правителствената информационна служба съобщиха, че Петков се оттегля .\r\n\tВеднага след това обаче майки на деца с увреждания се обявиха в негова защита и заявиха, че той е .\r\n\tВъв вторник протестиращи майки заплашиха с “грандиозен антиправителствен протест“, ако оставката на Петков бъде приета.\r\n\tПротив отстраняването му се обявиха и двата синдиката КТ “Подкрепа“ и КНСБ, които излязоха с писмо до Борисов, в което го призовават да размисли.\n\n\r\n\tТака се стигна до обрат в позицията на премиера, който видимо раздразнен коментира темата пред журналисти.\r\n\t, заяви той.\r\n\t\r\n\tБорисов разясни и как се е стигнало до оставката на Петков, като от думите му стана ясно, че разривът е настъпил заради признанието на Петков, че за изпълнението на исканията на хората с увреждания ще са необходими 300 млн. лева годишно.\r\n\t“Вчера водихме едно дълго съвещание със социалния министър, с финансовия, здравния и зададох елементарния въпрос: как, при положение че с 80 милиона повече от бюджета на данъкоплатците са дадени тази година, има това недоволство. Социалният министър ми заяви, че не може да се оправи с тях, защото исканията им са такива, че са необходими по 300 милиона повече на година”, поясни Борисов.\r\n\t, заяви премиерът.\r\n\t\r\n\t, заръча още премиерът.\r\n\tТой демонстрира раздразнение и към протестиращите майки на деца с увреждания: “Тези палаткови лагери стоят от седмици и досега не съм чул някой да каже: Този министър ще ни реши въпроса. А това, че лагерите ставаха все повече, означава, че не го решава. Искам да видя сега откъде идва тази задача към тях”.\r\n\tДо петък социалното министерство ще направи финансови разчети по предложения проектозакон за личната помощ. След това ще запознае правителството с тях и да се вземе окончателно решение дали кабинетът подкрепя законопроекта. Палатковият лагер при парламента обаче остава до приемането на закона.\r\n\t\r\n\tПетков беше защитен от протестиращите майки на деца с увреждания в вторник.\r\n\t, заяви пред БНТ една от организаторките на палатковия лагер пред парламента.\r\n\t, коментира Олга, която е майка на 21-годишно момиче с увреждане.\r\n\tТя заяви, че няма обяснение на кого е била \"нужна\" тази оставка и какво я е предизвикало, \"но не сме ние\".\r\n\t, коментира Венелина Казанджиева, майка на 27-годишно момче с увреждане.\r\n\tМалко след като бе съобщено, че премиерът Бойко Борисов е приел оставката на социалния министър Бисер Петков, защото той не можел да овладее напрежението сред протестиращите, майките и техни поддръжници написаха в социалните мрежи: \"Оставката на министъра в прав текст значи, че проектозаконът, който ще се внесе в понеделник, ще бъде върнат. Ако не върнат Бисер Петков, единственият до момента, който ни показа че работи с нас, и който почти завърши най-важното наше искане за закон за личната помощ, започваме организация на ГРАНДИОЗЕН ПРОТЕСТ ЗА ОСТАВКА НА ПРАВИТЕЛСТВОТО!!!!\"\r\n\t\r\n\tСрещу остраняването на Петков се обявиха и двата синдиката – КТ “Подкрепа“ и КНСБ, които излязоха с писмо до премиера, в което го призоваха да преразгледа решението си.\r\n\t, се казва в писмото.\r\n\tСиндикатите се обърнаха към Борисов с напомнянето, че проблемите на семействата на деца с увреждания не са от вчера и не са лесно решими, в т. ч. по финансови причини.\r\n\t, заявиха профсъюзите.\r\n\t, коментираха синдикатите.", "date": "2018.06.12", "title": "Бисер Петков остава министър след мощен отпор срещу оставката му"}
{"url": "https://www.mediapool.bg/ukraina-i-rusiya-ne-uspyaha-da-se-razberat-za-miroopazvashta-misiya-na-oon-news280199.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tМинистрите на външните работи на страните от \"нормандската четворка\" (Украйна, Русия, Германия и Франция) проведоха снощи в Берлин среща, посветена на прилагането на Минските споразумения за уреждане на конфликта в Донбас, предадоха световните агенции.\r\n\t\r\n\tТе обсъдиха спазването на крехкото споразумение за прекратяване на огъня в Източна Украйна между правителствените сили и проруските сепаратисти.\r\n\t\r\n\tРусия и Украйна са постигнали принципно съгласие за разполагане на мироопазваща мисия на ООН в зоната на конфликта, но идеите им как това да стане на практика все още \"много се разминават\", заяви след края на срещата германският външен министър Хайко Маас, цитиран от Ройтерс.\r\n\t\r\n\tТой съобщи, че с колегите си от \"нормандската четворка\" са се разбрали да инструктират политическите директори в съответните министерства на външните работи да обсъдят през идните седмици разполагането на такава мисия.\r\n\t\r\n\t\"Знаем, че в миналото имаше липса на воля за изпълнение на (Минските споразумения)\", каза германският външен министър на съвместна пресконференция с френския си колега Жан-Ив Льо Дриан.\n\n\r\n\t\r\n\tМаас отбеляза, че на срещата е било постигнато съгласие мирните договорености да бъдат спазвани оттук нататък, включително за изтегляне на тежката военна техника от района на конфликта и размяна на пленници.\r\n\t\r\n\tФранция и Германия са предложили на Украйна и Русия логистична помощ за обезопасяване на минните полета в конфликтните зони.\r\n\t\r\n\tВъпреки явната липса на напредък в преговорите, Маас изрази увереност, че политическите разговори в Берлин ще окажат натиск върху воюващите страни на терен.\r\n\t\r\n\tТова бе първата среща на външните министри от \"нормандската четворка\" от февруари 2017 г.\r\n\t\r\n\tНад 10 000 човека бяха убити досега в конфликта в Източна Украйна, избухнал през 2014 г.", "date": "2018.06.12", "title": "Украйна и Русия не успяха да се разберат за мироопазваща мисия на ООН"}
{"url": "https://www.mediapool.bg/11-zaginali-pri-sblasak-mezhdu-katamaran-i-barzha-vav-volga-vsichki-bili-piyani-news280200.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕдинайсет души загинаха при сблъсък между катамаран и баржа в река Волга в руския град Волгоград снощи, предаде ТАСС.\r\n\tПървоначално бе съобщено за 10 жертви и един човек е в неизвестност. По-късно обаче бе открито и тялото на 11-тата жертва - седемнайсетгодишно момиче.\r\n\t\r\n\tКатамаранът се ударил челно на 250 метра от брега в баржа, теглена на буксир от кораб.\r\n\t\r\n\tНа борда на 12-местния катамаран, използван за разходки, е имало 16 души, екипаж и пътници. Пасажерите са били младежи, всичките пияни. Катамаранът не е имал необходимите документи и опознавателни светлини.\r\n\t\r\n\tПетима от хората на борда са спасени. Трима от тях са настанени в болница, но без опасност за живота.\n\n\r\n\t\r\n\tКатамаранът е бил управляван от своя собственик, който е загинал на място. Това е Дмитрий Хахалев, бивш ръководител на Калачевски район във Волгоградска област.\r\n\t\r\n\tПрез 2009 г. Хахалев бе осъден на четири години затвор за сексуално насилие и стрелба в нетрезво състояние, както и за обиждане на полицаи.", "date": "2018.06.12", "title": "11 загинали при сблъсък между катамаран и баржа във Волга, всички били пияни"}
{"url": "https://www.mediapool.bg/beliyat-dom-e-ogranichil-dostapa-na-zhurnalisti-do-sreshtata-tramp-kim-news280190.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБелият дом ограничи достъпа на журналисти до срещата на върха между американския президент Доналд Тръмп и севернокорейския лидер Ким Чен-ун, съобщи Асошиейтед прес.\r\n\t\r\n\tСъгласно стандартните правила, договорени от Белия дом и медийните компании, с президента пътува цяла група репортери, която има достъп до всички срещи, на които е разрешено присъствие на медии. Групата включва медийни представители, които след това обменят информацията, която съберат, с други издания, които не са могли да присъстват.\r\n\t\r\n\tНа снимката в началото на срещата на четири очи между Тръмп и Ким репортерите, които пишат за емисиите на Асошиейтед прес, Ройтерс и Блумбърг, не са били допуснати с останалите от групата, също както представителите на радиа и чуждестранни медии.\r\n\t\r\n\tПреди да седнат да обядват, Тръмп се обърна към фотографите с шеговита реплика: \"Хайде, сега всички ще ни направите хубава снимка, нали? Да изглеждаме приятни, красиви и слаби. Перфектно\".", "date": "2018.06.12", "title": "Белият дом е ограничил достъпа на журналисти до срещата Тръмп-Ким"}
{"url": "https://www.mediapool.bg/phenyan-se-otkazva-ot-yadrenite-orazhiya-vashington-dava-garantsii-za-sigurnostta-mu-news280174.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tПрезидентът на САЩ Доналд Тръмп и лидерът на Северна Корея Ким Чен-ун обещаха да работят за Корейски полуостров без ядрени оръжия, а Вашингтон пое ангажимент да предостави гаранции за сигурност на Пхенян, предаде Ройтерс.\r\n\tНо съвместното изявление, подписано в края на историческата им среща в Сингапур, не даде много подробности как всяка от тези цели ще бъде постигната, отбелязва агенцията.\r\n\t\"Президентът Тръмп пое ангажимент да предостави гаранции за сигурност на КНДР и председателят Ким Чен-ун потвърди своя твърд и непоколебим ангажимент към пълна денуклеаризация на Корейския полуостров\", гласи текстът.\r\n\tСлед подписването Тръмп каза, че процедурата по премахване на ядрените оръжия от полуострова може да започне \"много, много бързо\" и че е установил \"много специална връзка\" с Ким, когото дори покани в Белия дом.\r\n\tОт своя страна Ким Чен-ун приветства днешната \"историческа среща\", декларирайки, че двамата лидери са загърбили миналото и че „светът ще стане свидетел на големи промени“.\n\n\r\n\tДокументът гласи, че Вашингтон и Пхенян \"се ангажират да установят нови отношения САЩ-КНДР в съответствие желанието на народите на двете страни за мир и благоденствие\".\r\n\tИсторическата среща между американския президент и лидера на Северна Корея протече в демонстративно позитивен дух, макар, че общата декларация е доста неясна по отношение на срокове и не съдържа формулировката \"пълна, подлежаща на проверка и необратима денуклеаризация\", която предполага Пхенян да се откаже от ядрените си оръжия и да приеме инспекции.\r\n\tВсе пак по-късно на пресконференция Тръмп разясни някои подробности около подписания документ. Той каза, че ще сложи край на съвместните военни учения с Южна Корея, смятани от северната ѝ съседка за провокация.\r\n\tТръмп: Без атомните бомби Северна Корея има \"невероятно бъдеще\" \r\n\tТой изрази оптимизъм, че премахването на ядрените оръжия от Корейския полуостров ще стане \"бързо\" и че севернокорейският лидер Ким Чен-ун ще помогне \"да бъде отворена нова глава в двустранните отношения\".\r\n\t\"Както историята е показала, противници могат да стават приятели\", каза Тръмп и добави, че като незабавен американската армия ще спре насочените срещу КНДР военни учения.\r\n\tТези учения, които САЩ редовно извършват заедно с армиите на Южна Корея и други страни, изострят напрежението между Вашингтон и Пхенян, каза Тръмп. Той добави, че със спирането им \"ще бъдат спестени огромни финансови средства\".\r\n\tСеверна Корея обеща да унищожи свой голям ракетен полигон, каза Тръмп, както и че \"няма предел на това, което КНДР ще може да постигне, когато се откаже от ядрените оръжия\".\r\n\tСанкциите срещу Пхенян, които през последните години бяха силно затегнати заради ракетно-ядените изпитания на Северна Корея, ще бъдат отменени \"само ако се знае, че атомните бомби вече не са фактор\".\r\n\t\"Председателят Ким има възможност, каквато не е имал никой друг: да бъде запомнен като лидерът, който донесе нова ера на благоденствие за народа си\", каза Тръмп. \"Тя (Северна Корея) има огромен потенциал\", заяви Тръмп. \"Ким има шанс да осигури невероятно бъдеще за своя народ.\"\r\n\t\"Всичко, което мога да кажа, е, че те искат да сключат сделка\", каза бизнесменът милиардер.\r\n\tЗа да официализира по-близките отношения между двете традиционно противопоставящи се една на друга страни, Тръмп изрази желание да посети Пхенян \"в подходящ момент\", както и че Ким \"безусловно\" ще бъде поканен в Белия дом.\r\n\tТръмп най-сетне разкри, че е разговарял лично със севернокорейския лидер преди срещата им в Сингапур, без да навлиза в подробности.\r\n\tКим ще предприеме незабавни стъпки за премахване на ядрените оръжия, а самият процес се движи бързо, каза Тръмп в интервю за телевизия \"Фокс нюз\", цитиран от Ройтерс.\r\n\t\"Смятам, че сега ще започнем процеса по премахване на ядрените оръжия от Северна Корея. Смятам, че той (севернокорейският лидер) дава заден ход и на практика ще го започне веднага\", заявява президентът според откъси от интервюто. \"Той вече загатна за това. Това е процес, който наистина се движи бързо\", подчерта Тръмп.\r\n\tПохвали и ласкателства\r\n\tСлед срещата президентът на САЩ обсипа с похвали севернокорейския лидер Ким Чен-ун като каза, че той е \"много достоен, много интелигентен преговарящ\", предаде Асошиейтед прес.\r\n\tПо време на последната обща поява на двамата лидери репортери запитаха Тръмп какво най-много го е изненадало на днешните им разговори. Тръмп посочи, че Ким е \"забележителна личност\" и \"много интелигентен. Добра комбинация\".\r\n\tПрезидентът каза, че е разбрал, че Ким е \"много талантлив мъж\", който \"много обича страната си\". Обобщавайки срещата на върха, той добави, че двамата са прекарали \"един страхотен ден\" и \"са научили много един за друг и за техните страни\" и изрази очакване те да се срещат още много пъти.\r\n\tВ такъв дух бяха и по-раншните епизодични изявления на двамата лидери през този ден.\r\n\tМалко преди подписването те дадоха недвусмислени знаци, че разговорът им на четири очи и последвалите преговори в по-широк формат са протекли изключително позитивно и за двете страни.\r\n\tОще преди разговора им на четири очи държавният глава на САЩ демонстрира увереност, че \"предстоят страхотни разговори и, убеден съм, огромен успех – ще имаме страхотни отношения, нямам съмнение\".\r\n\tСлед срещата между двамата лидери президентът на САЩ я определи като \"много, много добра\" и заяви, че има \"отлични отношения\" със севернокорейския лидер. Разговорът им бе последван от преговори в разширен формат, които продължиха около час и половина.\r\n\tНа излизане от работния обяд Тръмп коментира, че срещата е преминала \"по-добре от онова, което всеки би могъл да си представи\".\r\n\tДвамата лидери излязоха заедно и спряха пред очакващата ги група от журналисти. \"Имахме една наистина фантастична среща\", на която бе постигнат \"голям прогрес\", каза американският президент и добави: \"Сега отиваме на подписване\". Помолен да уточни какъв документ ще бъде подписан, той отвърна на репортерите, че скоро ще разберат.\r\n\tВ състава на американската делегация бяха държавният секретар Марк Помпейо, съветникът на Тръмп по въпросите на националната сигурност Джон Болтън, началникът на канцеларията на Белия дом Джон Кели и прессекретарят на държавния глава Сара Сандърс.\r\n\tОт севернокорейска страна присъстваха заместник-председателят на управляващата Корейска трудова партия Ким Йон-чхол, министърът на външните работи И Йон-хо, министърът на народните въоръжени сили Но Гуан-чхол и по-малката сестра на севернокорейския лидер Ким Йо-чен.\r\n\tВъпреки гръмките декларации и приповдигнатия тон не липсват и по-скептични гласове за резултатите от днешната среща. Ако съвместното изявление доведе до трайно размразяване на отношенията, това може да промени из основи ситуацията по сигурността в Североизточна Азия, също както визитата на американския президент Ричард Никсън в Пекин през 1972 г. доведе до промяна на Китай.\r\n\tНо според Ли Нан, базиран в Пекин анализатор от китайски мозъчен тръст, срещата има само символично значение. \"Твърде рано е да се нарече повратна точка в отношенията Северна Корея-САЩ\", каза той.\r\n\tЛиквидацията на ядрения потенциал на КНДР ще отнеме 10 години\r\n\tПълното унищожаване на ракетно-ядрения потенциал на КНДР ще отнеме минимум 10 години и ще изисква съществена компенсацияза Пхенян, включително подписването на договор за ненападение с Вашингтон, твърди съветник на президента на Република Корея в интервю за японския в. \"Никей\".\r\n\tСпоред него въпросът за севернокорейското ядрено оръжие, радиоактивните материали и междуконтиненталните балистични ракети може да бъде решен за две и половина години, но заедно с ликвидацията на съответните обекти целият процес може да бъде завършен за 10 години.\r\n\tВ замяна обаче, Северна Корея иска три вида гаранции - политически, военни и икономически. Въпросът е какво ще предложат САЩ в тази насока, допълва той.\r\n\tКонкретно, по мнението на съветника, Пхенян очевидно ще поиска установяване на дипломатически отношения със САЩ, сключване на договор за ненападение и неупотреба на ядрено оръжие и съгласие за приемането на Северна Корея в МВФ и Азиатската банка за развитие.", "date": "2018.06.12", "title": "Пхенян се отказва от ядрените оръжия, Вашингтон дава гаранции за сигурността му"}
{"url": "https://www.mediapool.bg/savetat-na-es-i-ep-se-sporazumyaha-za-promeni-v-shengen-news280201.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългарското председателство на Съвета на ЕС и Европейският парламент постигнаха предварително споразумение по допълнения в използването на Шенгенската информационна система, съобщи Съветът ЕС, цитиран от БТА.\r\n\t\r\n\tСпоразумението засяга полицейското и съдебното сътрудничество по наказателноправни въпроси, при граничните проверки и връщането на незаконно пребиваващи в ЕС чужденци. Новите правила ще включват допълнителни видове сигнали, подавани в Шенгенската информационна система.\r\n\t \r\n\tВ съобщението е цитиран министърът на вътрешните работи Валентин Радев, според когото промените ще допринесат за борбата с тероризма и тежката престъпност, както и за управлението на миграцията.\r\n\t\r\n\tПредвижда се занапред Шенгенската информационна система да поема сигнали, подадени по водено разследване; за неизвестни заподозрени или издирвани; данни за пръстови отпечатъци или отпечатъци на длани, открити на мястото на извършени тежки или терористични престъпления.\n\n\r\n\t \r\n\tЩе бъдат обработвани сигнали за деца, заплашени от отвличане от родител, както и за деца и уязвими хора, които не трябва да бъдат допуснати до пътуване в интерес на собствената им сигурност.\r\n\t \r\n\tВ системата ще бъдат подавани сигнали по решенията за връщане на незаконно пребиваващи в ЕС чужденци, както и за неистински документи или издирвани вещи с висока стойност. Ще бъде задължително въвеждането на сигнали за издадени забрани за влизане в ЕС на чужденци.\r\n\t\r\n\tПо новите правила ще бъдат съгласувани средствата за извършването на гранични проверки, включително с използването на лицеви снимки за установяването на самоличността. Предоставя се възможност за използването на ДНК-профил при издирването на изчезнали хора или когато за проверявания липсват данни от отпечатъци, лицево изображение или когато тези данни не са подходящи за установяване на самоличността.\r\n\t\r\n\tЕвропол ще има право на достъп до всички видове данни в системата. Държавите в ЕС ще трябва да съобщават на Европол за всяко установено съответствие в системата, когато някой се издирва за терористично престъпление. Европейската гранична служба също ще има достъп до въведените в системата сигнали.\r\n\t\r\n\tПредстои посочените промени да бъдат разгледани от Европейския парламент. Отбелязва се, че системата съдържа над 76 милиона сигнала. Миналата година държавите от ЕС са направили в нея над 5,1 милиарда справки, които са довели до установяването на над 240 000 съответствия по сигнали, въведени от друга страна от Общността.", "date": "2018.06.12", "title": "Съветът на ЕС и ЕП се споразумяха за промени в Шенген"}
{"url": "https://www.mediapool.bg/nuleva-godina-za-merkite-sreshtu-lipsvashtite-lekarstva-news280167.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ годината на българското европредседателство трябваше да бъдат предприети решителни действия за ограничаване на проблема с липсата на лекарства на българския пазар заради износа им към други държави в ЕС, където се препродават на по-високи цени. Достъпът до лекарства бе обявен и за един от двата основни здравни приоритета на председателството.\r\n\tОтвъд политическите декларации и зрелищни полицейски акции обаче реалните мерки за ограничаване на проблемния износ се бавят, въпреки че много други европейски страни вече са въвели такива. А пациентите продължават да обикалят в несвяст по аптеките в издирване на предписаните им лекарства.\r\n\tДействията на законодателната, изпълнителната и съдебната власт за разрешаване на проблема са като в баснята \"орел, рак и щука\". Всеки дърпа в различна посока. Липсват единни виждания за това какви мерки да се предприемат и , за да има реално наказани за нелегалната част от реекспорта. В това безвремие процъфтява бизнес за стотици милиони, докато животът и здравето на стотици пациенти са поставени на риск.\r\n\tКакво свършиха институциите за почти година - от август 2017 година досега? Здравното министерство предложи промени за ограничаване на паралелния износ на лекарства при доказан недостиг у нас и макар те да се радваха на , приемането им от правителството бе забавено с половин година. А след като най-накрая стигнаха до парламента, бяха тотално пренаписани между двете четения от депутати от ГЕРБ. Така и не стана ясно какво попречи на изпълнителната и законодателната власт да стиковат идеите си в и без друго проточилата се процедура по обществено обсъждане.\r\n\tГенералната смяна на концепцията наложи законодателните промени отново да минат през , която се очаква да трае още три месеца, а финалният вариант на закона ще бъде гледан от депутатите отново наесен.\n\n\r\n\t се налага, тъй като законопроектът прави промени във вътрешния пазар, засягащи свободното движение на стоки в ЕС, а паралелната търговия се насърчава именно като част от свободното движение.\r\n\t\r\n\tСтраните от ЕС са заплашени от наказателни процедури, ако не съгласуват ограничителните мерки с Европейската комисия. Наскоро обаче ЕК закри процедурите за нарушение на Полша, Словакия и Румъния по отношение на паралелната търговия и дори излезе със заключение, че занапред ще се търсят алтернативи на тези процедури, за да може да се взимат бързи решения, когато е застрашено здравето на европейските граждани.\r\n\t, посочва комисията и допълва, че страните членки могат в определени случаи да ограничават паралелната търговия, при условие че мерките са обосновани, разумни и пропорционални за гарантиране на обществения интерес.\r\n\tСпоред председателя на парламентарната здравна комисия Даниела Дариткова това е положително и може да ускори произнасянето по изпратените от България за нотификация мерки.\r\n\tВъпреки това е на път да отмине още една изгубена година, в която беше похабена много енергия в писане и пренаписване на закони без реално да настъпи промяна към по-добро за пациентите.\r\n\t\r\n\t от здравното министерство вариант предвиждаше недостигът на лекарства да се установява според постъпили от аптеките сигнали и при натрупването на оплаквания от пет аптеки за един лекарствен продукт, износът му можеше да се ограничава временно след проверка и преценка на Изпълнителната агенция по лекарствата (ИАЛ).\r\n\tТази концепция беше , която предвижда проследяване на количествата лекарства и техния път по веригата производител-дистрибутор-аптека-пациент през електронна система. А когато наличните количества от даден продукт паднат под 65 на сто от необходимите за задоволяване на нуждите на населението за период от 6 месеца, износът автоматично да бъде спиран от Агенцията по лекарствата до преодоляване на недостига.\r\n\t\r\n\tПървият вариант даваше възможност реални сигнали за липси и недостиг да водят до спиране на износа, но също така допускаше субективна преценка на ИАЛ. При последния вариант с изцяло електронното проследяване на количествата и разписването на конкретна дефиниция за недостиг се премахва възможността за субективна преценка, но пък тази дефиниция може да не пасва за всеки конкретен лекарствен продукт и не е ясно как би работила за навлизащите нови лекарства.\r\n\tПо принцип вносът е много различен за различните лекарства. От някои продукти с дълъг срок на годност могат да се внесат количества за цяла година, докато други по-лабилни продукти се внасят в по-ограничени обеми. При някои медикаменти за редки болести износът дори на няколко опаковки може да се окаже проблем и да създаде недостиг, затова меренето с един аршин без реална обратна връзка с пазара може да не е винаги подходящ инструмент за установяване на недостига.\r\n\t\r\n\tПо-големият проблем обаче е, че в последния вариант спирането на износа става заложник на електронна система, която според закона трябва да започне да функционира 4 месеца след приемането му.\r\n\tНо реално нейната реализация може да бъде забавена, провалена и откровено саботирана, както това се случва например с търга за 400 нови линейки за 60 млн. лева, блокиран от фирма на 1 месец със 100 лева капитал и електронния търг за лекарствата, който вече над две години е блокиран от процедури по обжалване.\r\n\t\r\n\tПротивно на уверенията на здравното министерство, че за да не се губи време, работата по изграждането на електронната система е стартирала, от ИАЛ отговориха на запитване на Mediapool, че по нея не се работи.\r\n\t, се казва в отговора на лекарствената агенция.\r\n\tТака реално работата по нея ще започне след приемането на закона през есента и в най-добрия случай би заработила в началото на следващата година.\r\n\t\r\n\tМеждувременно броят на търговците, които уведомяват ИАЛ, че планират да изнасят лекарства, се е увеличил от 31 на 38 от миналата година досега, но колко изнасят без да уведомяват и какво се случва на черния пазар, никой не може да каже със сигурност.\r\n\tПрез 2016 година в ИАЛ са постъпили 566 уведомления за износ на лекарствени продукти, през 2017 г. - 618, а от началото на годината досега - 220. В момента дистрибуторите са задължени само да уведомят лекарствената агенция за износа, без тя да може да се намесва и без да знае каква част от обявеното е реално изнесено и дали е изнесено.\r\n\tСпоред Българската асоциация за развитие на паралелната търговия с лекарства (БАРПТЛ), която обединява износители на медикаменти, проблемите с недостига не могат да бъдат търсени само в реекспорта. Според тях паралелната търговия е полезна за обществото и дори може да решава проблеми с възникнали дефицити чрез бързи вътреобщностни доставки.\r\n\t, заявиха пред Mediapool от БАРПТЛ. Според износителите прекратените наказателни процедури на Словакия, Полша и Румъния не означават, че ЕК одобрява непропорционалните ограничения, наложени от тези държави.\r\n\t, смятат те. Паралелните търговци обаче харесват последните пратени за нотификация промени за разлика от първоначално предложените, към които имаха забележки. Износителите смятат, че мерките са конструктивни и защитават пациентите по прозрачен и обективен начин.\r\n\t\r\n\tКакво се случва на пазара междувременно?\r\n\t, коментира пред Mediapool магистър-фармацевтът Маргарита Грозданова от управителния съвет на Българския фармацевтичен съюз. По думите ѝ най-честите оплаквания за липси са за .\r\n\t, заяви тя.\r\n\tГрозданова посочи, че особено трудно е снабдяването за някои от по-малките аптеки, които не са част от вериги, но оплаквания постъпват и от вериги аптеки.\r\n\tГрозданова обясни, че когато има липса на лекарствен продукт аптеките първо започват да звънят на дистрибуторите, а понякога са принудени да търсят и фармацевтичните компании., коментира тя.\r\n\tПо думите ѝ проблемът с липсата на лекарства в последните години се задълбочава и се увеличава броят на липсващите продукти.\r\n\t\r\n\tОт началото на годината в ИАЛ са постъпили 7 сигнала за липса или недостиг на лекарства за , показва справка на агенцията, предоставена на Mediapool. В пет от случаите докладваните като липсващи лекарства са открити в складове на дистрибутори, а в 2 случая причините са били в производствени проблеми и предстоящо пускане на пазара на лекарствения продукт. Като цяло обаче до ИАЛ достигат сравнително малко на брой сигнали за липси на фона на постъпващите през други съществуващи канали.Когато се направи съпоставка с предходните две години, се вижда, че има медикаменти, за които системно се докладват липси в ИАЛ. Такъв е случаят с различни разновидности на инсулините  на фармацевтичната компания \"Ели Лили\", за които в последните три години постоянно постъпват сигнали, че не могат да бъдат открити в аптеките, а същевременно е бил заявен износ от по 980-700 хил. опаковки за 2016 и 2017 г. и 383 хил. опаковки през 2018 г.\r\n\tИ въпреки уговорките, че не е задължително цялото заявено количество да е реално изнесено, връзката между докладвани липси и заявен износ при някои продукти е очевидна.\r\n\t\r\n\tСистемни липси се докладват и на противосъсриващите средства  (“Глаксо Смит Клайн“) и  (“Санофи“), които предотвратяват образуването на тромби. За  в ИАЛ за 2016 и 2017 са постъпили уведомления за износ на по над 700 хил. опаковки, а от началото на 2018 – за 384 хил. опаковки. Продуктът за лечение на ревматоиден артрит  (“Рош“), за който пациентски организации сигнализираха през миналата година, че липсва и дори писаха писмо до омбудсмана Мая Манолова по този повод, също е сред продуктите, за които има уведомления за износ в ИАЛ на стотици хиляди опаковки през последните три години. Имуносупресорът за трансплантирани пациенти  (“Новартис“) също е сред лекарствата с докладвани липси в ИАЛ през миналата година и направени заявки за износ.\r\n\t\r\n\t\r\n\tСред проблемните продукти е и лекарството за пациенти с рядкото заболяване акромегалия  (“Новартис“), за което от пациентската организация Асоциация “Хипофиза“ многократно са подавали сигнали в ИАЛ.\r\n\t, обясни пред Mediapool Ваня Добрева от Асоциация “Хипофиза“.\r\n\tЗатова пациентските организации настояват да бъде въведено задължение за  както от страна на дистрибутор към аптека, така и от страна на аптека към пациент, за да може да се търси реална отговорност.\r\n\tСега много често при проверки иначе липсващи в аптеките лекарства са откривани в складовете на дистрибутори, както става ясно и от отговора на ИАЛ, но няма как да се докаже, че те стоят блокирани, за да бъдат изнесени.\r\n\tТака аптеки и дистрибутори си прехвърлят взаимно вината. Аптеките се оплакват, че дистрибутори им отказват доставки, а дистрибутори обвиняват аптеките, че препродават доставените им количества на други търговци на едро (което е незаконно) или пък на изкупвачи на черно.\r\n\tОткакто ИАЛ прави съвместни проверки с НАП и МВР от началото на годината са били засечени . За сравнение през миналата година са били засечени само 2 подобни случая, тъй като ИАЛ няма правомощия за изземване на фактури, счетоводен софтуер, засичане и анализ на търговски обороти.\r\n\tМеждувременно в очакване на реални ограничителни мерки срещу проблемния износ на лекарства пациентски организации и фирми търсят самостоятелно решения на разрастващия се проблем, за които ще ви разкажем утре в следващ материал по темата.", "date": "2018.06.12", "title": "Нулева година за мерките срещу липсващите лекарства"}
{"url": "https://www.mediapool.bg/mediite-v-phenyan-s-neobichaino-barzi-reportazhi-ot-singapur-news280176.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБроени часове след като севернокорейският лидер Ким Чен-ун направи снощи изненадваща опознавателна вечерна обиколка из Сингапур, вестникът на властта в Пхенян – \"Нодон синмун\", запълни тази сутрин първата си страница с 14 ексклузивни снимки на вожда, предаде Ройтерс. \r\n\tНа тях се вижда как Ким се разхожда и разговаря с официални лица от града държава в тропическа градина пред преливащ фонтан. Публикуват се и красиви изгледи от Сингапур.\r\n\tЦитират се думите на лидера, че \"Сингапур е чист и красив\", впечатленията му от стилната архитектура и че трябва да се използват добрите постижения и опит на Сингапур \"в различни сфери\". \r\n\tПодобна бърза реакция на вестника и на другите държавни медии е необичайна в страна, където събитията често се съобщават с минимум един ден закъснение. Така бе например след неотдавнашното посещение на Ким Чен-ун в Китай.\r\n\tНепринуденият тон на репортажа също е в контраст с по-формалния подход, по който севернокорейските медии обикновено отразяват официални посещения. Това изглежда отразява засилената увереност сред севернокорейския политически елит, че изолираната страна наистина вече е приета на международната сцена, отбелязва Ройтерс. \n\n\r\n\tСингапур е най-далечното място, до което се знае, че Ким Чен-ун е пътувал, след като дойде на власт през 2011 г., а това е и първа среща между американски президент и севернокорейски лидер.", "date": "2018.06.12", "title": "Медиите в Пхенян с необичайно бързи репортажи от Сингапур"}
{"url": "https://www.mediapool.bg/universitetite-bez-nauchna-produktsiya-nyama-da-obuchavat-doktoranti-news280159.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\r\n\t\r\n\tОбластите на въздействие са резултат на предварителни консултации с министерства и областни администрации, за да се постигне синергия между секторните политики и програми. Постигаме и съгласуваност между висшите училища и научните организации за съвместното им изпълнение.\r\n\tСферите са избрани на база на заявените важни обществени предизвикателства, които трябва да бъдат посрещнати.\r\n\t\n\n\r\n\tНякои от програмите наистина звучат фундаментално, а други много конкретно като задачи, но и конкретните задачи включват в себе си фундаментални проблеми. Знаете, че в последно време в света се работи по т. нар. персонализирана медицина. Много често решаването на един здравен проблем е свързано с много сериозни фундаментални изследвания - изследвания на генома, работа с бази данни, т. нар. data mining или извличане на знания от големи бази данни.\r\n\tТака дори задачите да звучат конкретно, те включват в себе си сериозен научен компонент, който изисква фундаментални изследвания. От една страна, привличаме водещи учени в тази област. От друга страна, ги ориентираме приложно, за да може в резултат на тези изследвания да бъдат постигнати иновации, които след това да имат конкретно отношение към здравето на хората.\r\n\t\r\n\tТова е съвременен метод за научни изследвания. Този анализ е изключително важен, защото предлага персонифициран подход към всеки пациент.\r\n\t\r\n\tЗащото така ще се преодолее фрагментацията на научноизследователската система и ще се консолидира научноизследователския потенциал. Научната инфраструктура ще се използва по-ефективно.\r\n\tНа конкурсен принцип се разпределят средствата от фонд \"Научни изследвания\". \r\n\tНационалните научни програми са допълващ механизъм към съществуващите начини за финансиране - конкурсите и инвестиции в националната научна инфраструктура.\r\n\t\r\n\tТогава не може да има насочени приложни и фундаментални научни изследвания, които да решават конкретни проблеми.\r\n\t\r\n\tТова е инвестиция, която решава важни проблеми на обществото. Тези инвестиции водят до създаването на нови, важни технологии, които имат съществен принос към БВП на страната. Знаете, че България е нещо като хъб на Балканите в областта на информационните и комуникационни технологии (ИКТ). Миналият месец се отчете сериозен ръст на този сектор - той вече е 5.5% от БВП на България. Това е значително над средноевропейските нива.\r\n\tТова е една област, в която инвестициите в научни изследвания вече дават резултати.\r\n\tДруги такива области са селското стопанство и хранителните технологии. България е сериозен световен лидер в изследванията, свързани с генома, влиянието на климатичните промени. Други важни и успешни области са материалознанието и нанотехнологиите. В тези области се вижда, че инвестицията в научни изследвания дава сериозни резултати. Иновациите се прилагат от бизнеса и повишават добавената стойност на продуктите.\r\n\t\r\n\t Фиксиран е максималният процент на отделните видове разходи - за персонал, пътувания, дълготрайни материални и нематериални активи, външни услуги, материали и консумативи и т.н. На всеки шест месеца ще се дава отчет за изпълнението на програмите и изразходването на средствата.\r\n\tПредвиждаме при необходимост националните научни програми да се актуализират. Ще могат да се извършват компенсирани промени на одобрените средства по тях при запазване на целите и обхвата им. Има много строг контрол и в същото време гъвкавост.\r\n\t\r\n\tТочно така. Предвижда се гъвкавост, която ще позволи в зависимост от резултатите да има пренасочване на средства и адаптиране на програмите.\r\n\t\r\n\tПромените в програмите може да се правят на годишна база. Възможно е някоя програма да бъде спряна, ако не се постигат нужните резултати. Все пак анализът показва, че в тези научни области България има сериозни резултати, научните колективи са достатъчно добри и е ясно, че няма да започнат от нулата, а от едно високо научно ниво.\r\n\t\r\n\tБеше подготвена много обемна таблица с възможностите на научните организации и университетите. Там, където нуждите и възможностите се срещнаха, направихме анализ, основан на световните научни бази данни, за да изберем водещите организации според тяхната научна продукция.\r\n\tПроектите се изпълняват на принципа на партньорство и концентрация на ресурси. Идеята е да се обединят всички научни организации и висши училища, които имат компетенции по съответната програма.\r\n\t\r\n\tВ България има определени области, в които има традиции, в които сме силни. Както и такива, в които нямаме необходимия научен потенциал. При тях ние развиваме кооперация с останалите европейски страни.\r\n\tЗа много научни проблеми са нужни обединените усилия на много страни. Например в областта на Космоса имаме четири много важни технологии, но те се реализират в проекти с участието на други държави. За такива важни проблеми нито една страна в света не е достатъчно голяма.\r\n\tВажно е особено за младите учени да се подготвят как да представят своите резултати. Това е нещо като занаят. За съжаление нашите учени не са достатъчно умели в него.\r\n\t\r\n\tМакар МУ да е водеща организация, ще участват и висшите училища и институти на БАН, които имат експертиза в областта на ИКТ, тоест обединяваме двете области и търсим синергетичен ефект. По-голямата част от дейностите и разходите са за висшите училища и БАН.\r\n\tТочно за това по конкретните задачи трябва да се привличат учени от други организации като БАН за решаване на конкретния проблем. Това трябва да реши дългогодишния проблем с фрагментацията на българската наука. Нямаме достатъчно интегрирана система между висшето образование и науката. В същото време нещата започват още от училище. Знаете, че от ІІІ клас въвеждаме дисциплината \"Компютърно моделиране\", което трябва да помогне за изграждането на висококачествени специалисти и учени в бъдеще.\r\n\tИмаме няколко изключително успешни проекта, в които с апаратура на БАН работят студенти и ученици, които са вдъхновени от науката.\r\n\t\r\n\t. Но средствата за наука, предвидени за висшите училища не само че няма да намаляват, но и ще се увеличават\r\n\t\r\n\tТочно това прекратяваме в момента.  Това е много важно, тъй като навсякъде по света докторантите са основната движеща сила в научните изследвания. Научните ръководители разпределят задачите, младите хора вършат работата. Това не е български феномен.\r\n\tПо този начин МОН изпраща послание: \r\n\t\r\n\tРазработихме нов правилник за финансиране на научната дейност, който отчита точно резултатите. Той в момента е на обществено обсъждане. След приемането му се предвижда  Не бива да се възприема като трагедия това, че има области, в които нямаме успехи. В тях е нужно да се обучават кадри с висше образование, но тези хора няма да произвеждат научна продукция и това не е трагедия. Висши училища, в които професорите нямат достатъчно научна продукция, няма да имат право да обучават докторанти.\r\n\t\r\n\tТова е сериозен проблем за България. В много сектори бизнесът до скоро изпълняваше основно подкрепящи функции или беше насочен към търговска дейност. Това обаче се променя в последните години в някои сектори като ИКТ. Има области в икономиката, в които вече не се работи на ишлеме, а се създават технологии. Има и няколко компании, които дори са водещи в света. Това е процес, който за съжаление няма как да е много бърз.\r\n\tПреди няколко дни беше подобрен иновационният индекс на България. Преминахме в по-високата категория, което е много важно. Това показва, че произведената иновация може да отиде в индустрията и да подобри живота на хората.\r\n\t\r\n\tДа. Бизнесът разбира все повече, че обучението на кадрите трябва да продължи през целия живот. От друга страна, висшите училища разбират, че трябва да са по-гъвкави и адаптивни към конкретни задачи и да работят по важни проблеми.\r\n\tЗа пример ще ви дам нуждата от адаптиране на разписанията на автобусния и на жп транспорта. Задача, която стои пред Министерството на транспорта. Тя изглежда много прагматична, но не е никак лесна, а напротив. Тя бе поставена на БАН, които направиха методика за изготвяне на оптимални разписания на базата на броя пътници, броя вагони и т.н. Нашите учени решиха тази задача за сравнително нищожна сума - няколко десетки хиляди лева. Ако я възложите на една от най-известните международни фирми в света, ще вземе милиони.\r\n\tПо този начин и учените се чувстват полезни, и научната инфраструктура като суперкомпютърът се ползва, и работата се върши при това по-евтино. За това казвам, че има области, в които наистина сме добри, инвестицията в техника е оправдана, а обществото и бизнесът все повече осъзнават, че от научните изследвания има полза", "date": "2018.06.12", "title": "Университетите без научна продукция няма да обучават докторанти"}
{"url": "https://www.mediapool.bg/sedem-leko-raneni-pri-vlakov-intsident-v-raiona-na-parizh-news280189.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедем души бяха леко ранени тази сутрин, след като три вагона на влак се преобърнаха на релсите заради свлачище в района на Париж. Това съобщи министърката на транспорта Елизабет Борн, цитирана от Франс прес във вторник.\r\n\tСвлачището се е образувало на железопътната линия между Сен Реми ле Шеврьоз и Орсе, на трийсетина километра южно от Париж, уточни тя за радио \"Франс енфо\".\r\n\t\r\n\t\"За щастие има само седем леко ранени, за които са положени грижи\", каза министърката.\r\n\t \r\n\tПричина за свлачището са били лоши метеорологични условия.", "date": "2018.06.12", "title": "Седем леко ранени при влаков инцидент в района на Париж"}
{"url": "https://www.mediapool.bg/prokuraturata-sashto-vidya-bezzakoniyata-na-yulen-v-pirin-vinovni-nyama-news280178.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ продължение на 17 години фирмата \"Юлен\" е използвала 64% по-голяма площ от заложената в концесионния договор за ски зона на Банско в Национален парк \"Пирин\" и през последните 8 години правителството е било наясно с този факт. Това установи проверката на прокуратурата по подадения през февруари сигнал на партия \"Зелените\".\r\n\tМинистерският съвет не е предприел никакви мерки да прекрати беззаконието, въпреки че държавата е била напълно наясно със ситуацията. Наказателна отговорност за тази безстопанственост няма да се търси, защото прокуратурата засега не е открила умисъл в действията на длъжностните лица.\r\n\tТова е изложено в писмото, което главният прокурор Сотир Цацаров написа до премиера Бойко Борисов по повод проверката на концесията. Цацаров препоръчва на Министерския съвет незабавно да промени концесионния договор на \"Юлен\", за да го съобрази с действащите закони.\r\n\tОсвен това се препоръчва правителството незабавно да предприеме мерки, за да вкара \"Юлен\" в площта, за която компанията плаща концесионна такса – 99.55 хектара. \"Юлен\" използва 164.78 хектара от планината и това е известно на държавата още от 2011 г.\r\n\t, коментира пред медиите във вторник говорителят на главния прокурор Румяна Арнаудова.\n\n\r\n\tПодчертавайки, че ако в бъдеще колегите ѝ установят данни за умисъл в действията и бездействията на правителството по отношение на концесията в Банско, ще бъде образувано разследване, тя уточни това може да стане при определени условия.\r\n\t\r\n\t, добави говорителят на Цацаров.\r\n\tВ писмото на главния прокурор до Борисов се прави пълен преглед на историята на концесията в Пирин. Изброени са фактите, за които от години говорят редица неправителствени организации и заради които редовно избухват протести.\r\n\tКонцесионният договор с \"Юлен\" е сключен през ноември 2001 г. за територията от 99.55 ха. През 2010 г. екоминистерството поръчва пълно геодезическо замерване на реално използваната площ. Оказва се, че \"Юлен\" експлоатира 164.78 ха, което е близо 64% повече от площта по договора.\r\n\tНа това основание министърът на околната среда в първия кабинет \"Борисов\" Нона Караджова предлага правителството да предприеме три възможни мерки – прекратяване на концесията; вкарването на \"Юлен\" в територията, за която плаща; изменение на концесията.\r\n\tНа 29 юни 2011 г. Министерският съвет с премиер Бойко Борисов провежда оперативно заседание, което завършва с изречението, че се приема . Изрично решение обаче не е взето. След това правителството се занимава предимно с организирането на различни работни групи по проблема, без да го реши. Междувременно Сметната палата установява, че държавата не упражнява ефективен контрол върху \"Юлен\". Едва на 7 март тази година \"Юлен\" внася свое предложение за промяна на концесионния договор.\r\n\tЗа последните 14 години в районната и окръжната прокуратура в Благоевград са внесени общо 18 сигнала за предполагаеми престъпления, свързани с концесията в Пирин. Всички проверки по тях са прекратени без последствия. По този повод Румяна Арнаудова обясни, че е започнало преразглеждане на тези сигнали и по два от тях прекратяването вече е отменено.\r\n\t\r\n\tНа този фон прокуратурата извършва отделна проверка на данни за длъжностни престъпления и безстопанственост при сключването на договори между Министерството на младежта и спорта (ММС) и Българската федерация по ски с президент Цеко Минев. Именно той е смятан за основен акционер в Първа инвестиционна банка (ПИБ), както и за собственик на \"Юлен\" и \"Витоша ски\", , .\r\n\tОт 2004 г. до 2018 г. Министерството на младежта и спорта е субсидирало федерацията по ски с над 40 милиона лева.\r\n\tПартия \"Зелените\" от години твърди, че финансирането на състезанията от световната купа по ски, организирани от федерацията на Цеко Минев, свързван директно с концесионера на Банско дори от премиера Борисов, надхвърля таксите, плащани на държавата за ползването на ски зоната в Банско.\r\n\tСега прокуратурата допуска, че има занижен контрол от спортното министерство върху Българската федерация по ски. Румяна Арнаудова даде за пример как \"единият от отчетите на Цеко Минев до министерството дори не е подписан от самия Цеко Минев\".\r\n\t, каза още тя.\r\n\tПо думите ѝ са \r\n\tМалко по-късно спортният министър Красен Кралев заяви лаконично, че подкрепял действията на прокуратурата, допълвайки само, че\r\n\t\r\n\tПрокурор Арнаудова уточни и, че държавното обвинение все още не е открило връзка между Цеко Минев и \"Юлен\", но проверката продължавала, тъй като това е едно от направленията на сигнала на \"Зелените\".\r\n\tПопитана дали колегите ѝ смятат да снемат обяснения от премиера Борисов, който директно обяви неотдавна, , Арнаудова заяви, че тези проверки се правят по документи, а не по твърдения на физически лица.\r\n\tВ същото време прокуратурата е извършвала проверките си само въз основа на информация от Търговския регистър и наличните данни в българските институции. Публично известно е, че реалните собственици на \"Юлен\" са скрити зад офшорки. Прокуратурата обаче не е отправяла молби за правна помощ във връзка с офшорки в Кипър и Вирджинските острови.\r\n\t, увери Арнаудова.\r\n\tКакто е известно, по документи номинален собственик на \"Юлен\" е социално слабият кипърски гражданин Георгиус Георгиу.\r\n\tРумяна Арнадова отрече обект на проверката да е финансирането на \"Юлен\" от Първа инвестиционна банка и произтичащите от това евентуални нарушения на ограниченията за кредитиране на свързани лица.\r\n\t\r\n\tМеждувременно Тома Белев от коалицията \"За да остане природа в България\" коментира пред Mediapool, че действащият закон за концесиите не позволява \"Юлен\" и държавата да сключат анекс към концесия, който напълно да промени условията ѝ. Той обясни, че законът допуска анекси, ако има увеличаване до 30% на първичната площ на концесията и до 30% на първичната инвестиция.\r\n\tПо думите му самите \"Юлен\" вече са се похвалили, че са направили два пъти по-големи инвестиции от обещаното. Площта на концесията също ще бъде проблем, защото \"Юлен\" използва 64% по-голяма площ от тази по договор.\r\n\t, добави Белев.\r\n\tВ същия дух бе и разпространеното малко по-късно официално становище на \"За да остане природа в България\", в което природозащитниците категорично продължават да настояват, че договорът с концесионера \"Юлен\" трябва", "date": "2018.06.12", "title": "Прокуратурата също видя беззаконията на \"Юлен\" в Пирин. Виновни няма"}
{"url": "https://www.mediapool.bg/pravilata-za-maturite-se-promenyat-news280182.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПравилата за задължителните за завършване на средно образование матури ще бъдат променени през 2022 г. Новите условия ще важат за учениците, които в момента завършват VІІІ клас, тъй като те се обучават в условията на новия Закон за предучилищното и училищното образование.\r\n\tЗа сегашните осмокласници ще е важно какви са профилиращите им или професионални предмети в училище (за професионалните гимназии), тъй като ще могат да избират само между тях за втората си задължителна матура. Изпитите също ще са върху различен, по-обширен материал.\r\n\tТова стана ясно при представянето на резултатите от тазгодишните матури в Министерството на образованието и науката в понеделник. Данните показват по-висок среден резултат по предмети като български език и литература, английски, география и икономика, математика и спад по други като биология и здравно образование, испански и френски език. Резултатите по математика са и най-високите от 2008 г. досега.\r\n\tСредните оценки и на двете задължителни матури - по български и литература и по предмет по избор, през тази година са малко по-високи в сравнение с миналата. Слабите и средни оценки на матурата по български намаляват за сметка на добрите и много добрите.\r\n\t\n\n\r\n\tЗаради новите правила за средното образование ще се наложи и промяна на матурите за сегашните осмокласници, обясниха от образователното министерство. Те ще засегнат основно втория задължителен изпит, който е по предмет по избор. Матурата по български език и литература ще остане задължителна за завършване на гимназия и ще е, както и сега, върху материала за общообразователна подготовка.\r\n\tЗа втората задължителна матура ще може да се избира само измежду предметите от профилираната си подготовка, или по професионална за професионалните гимназии. Изпитът ще е с въпроси върху този по-разширен материал.\r\n\tСпоред новия закон, по който се обучават сегашните осмокласници, те ще учат общообразователни предмети до Х клас, а в ХІ и ХІІ вече ще имат профилирана подготовка - например английски, математика, химия, история, биология.\r\n\tЗа професионалните гимназии втората матура ще е върху професията, която изучават, още от VІІІ клас.\r\n\tУчениците ще могат да се явят и на трета матура, ако желаят да положат изпит по предмет, който не е част от професионалната или профилираната им подготовка. Тогава обаче въпросите ще са различни от тези, които се дават на матура по същия предмет, когато той е изучаван като профилиран.\r\n\tТака например, ако ученик от математическа гимназия се яви на втора матура по математика, тя ще е върху по-разширен и по-сложен материал от тази, която би положил зрелостник от училище с езиков, а не математически профил.\r\n\tВъзможно е тези новости да доведат и до промяна в политиката на университетите за прием на студенти с оценките от зрелостните изпити. За някои специалности може да се признават само оценките от матурите върху разширения материал, например. Това обаче е въпрос, който всяко висше училище решава само.\r\n\t\r\n\tНай-високите резултати на матурата по математика от 2008 г. досега, отчете образователното министерство след обявяването на оценките от матурите през тази година. На втори задължителен изпит по този предмет са се явили 2460 от над 41 600 дванайсетокласници. Средният им резултат е 70.41 точки от 100 възможни.\r\n\tОт министерството отчитат по-голям процент отлични оценки освен по математика и по физика и астрономия, по английски и по немски език. Английският и немският са и най-масовите изпити, които зрелостниците избират за втора матура. Освен това при тях средният брой точки е и най-висок - 79.82 точки по английски, който са положили 13522 ученици, и 80.2 точки по немски, на който са се явили 12 374 души. Зрелостниците, положили изпит по физика, са под 300.\r\n\tНай-нисък е средният резултат по география и икономика - 44.17 от 100 възможни точки. Все пак той се повишава в сравнение с миналата година, а и се запазва тенденцията от няколко години насам слабите оценки по този предмет да намаляват. Това донякъде се дължи на факта, че учениците от професионалните гимназии вече не посочват масово географията като втора задължителна матура.\r\n\tОбщо средният резултат от втората матура е много добър 4.50 при 4.38 през 2017 г.\r\n\t\r\n\tСредната оценка от задължителната за всички завършващи гимназия матура по български език и литература е 4.24. Тя също се е повишила в сравнение с миналата година, когато е била 4.13. Заради масовостта на изпита средният резултат като точки по него не е от най-високите - 53.94 точки от 100 възможни.\r\n\tОтличниците от матурата по български са 6474 - повече от миналата година, но и почти два пъти по-малко от изкаралите отлични оценки на матурата по предмет по избор. Слабите оценки по литература също намаляват в сравнение с 2017 г. и са 3025.\r\n\tНай-висок резултат на задължителния за всички ученици изпит имат зрелостниците от София - 60.85 точки. На второ и трето място са Смолян и Пловдив, следват Варна, Русе и Видин.\r\n\tНай-слаби са постиженията по български и литература на дванайсетокласниците от Кърджали - 44.62 точки. Малко преди тях са учениците от Силистра (45.86 точки), Ямбол (46.29 точки) и Разград (47.36 точки). В областите, които са в дъното по резултати, има компактно население, чиито майчин език не е българският.\r\n\tАнализът на образователното министерство показва още, че тази година повечето ученици са избрали да пишат есе на последната задача на матурата по български. То беше върху стихотворението \"Вяра\" на Никола Вапцаров. Другият избор беше интерпретативно съчинение по това произведение.\r\n\tНад 3% от зрелостниците, работили по последната задача, просто са преписали стихотворението вместо да разсъждават по него. Някои пък са го преразказали. Това им е донесло 0 точки от задачата.\r\n\tАнализът показва още, че учениците се затрудняват със задачите, в които трябва да създадат текст, пък бил той и кратък. Освен това по-малко от тях се справят с извличането на смисъла от текст, който трябва да прочетат, за да отговорят след това на въпроси по него. Намирането на верните отговори в този случай се оказва по-трудно, когато възможните решения не повтарят едно към едно изреченията от текста.\r\n\t\r\n\tУчилищата с най-високи резултати от матурите са в големите градове - София, Пловдив, Варна и Бургас. Както и в предишни години, най-високи оценки по български език и литература са изкарали възпитаниците на 91-а Немска езикова гимназия в София (отличен 5.62). На второ място е столичната 164-а Испанска гимназия. На трето място е Езикова гимназия \"Пловдив\".\r\n\t\r\n\t1. 91-а Немска езикова гимназия, София - 5.62\r\n\t2. 164-а Гимназия с преподаване на испански език - 5.61\r\n\t3. Езикова гимназия \"Пловдив\" - 5.58\r\n\t4. 73-а гимназия \"Владислав Граматик\", София - 5.55\r\n\t5. Американски колеж, София - 5.55\r\n\t6. Софийска математическа гимназия - 5.52\r\n\t7. Езикова гимназия \"Иван Вазов\", Пловдив - 5.51\r\n\t8. Първа езикова гимназия, Варна - 5.50\r\n\t9. ППМГ \"Акад. Н. Обрешков\", Бургас - 5.49\r\n\t10. Първа английска езикова гимназия, София - 5.47\r\n\tПрез тази година в топ 10 влизат две нови гимназии - тези в Бургас и Варна.\r\n\tВ топ 10 на училищата според оценките от втората матура картината е по-шарена. За разлика от миналата година там влизат няколко частни училища и две училища от Бургас. Както и миналата година, класацията се оглавява от Американския колеж в София.\r\n\t\r\n\t1. Американски колеж, София - 5.93\r\n\t2. Частна езикова гимназия \"Проф. Иван Апостолов\", София - 5.84\r\n\t3. Първа английска езикова гимназия, София - 5.84\r\n\t4. Софийска математическа гимназия - 5.83\r\n\t5. Езикова гимназия \"Пловдив\" - 5.83\r\n\t6. Първа езикова гимназия, Варна - 5.82\r\n\t7. Частна езикова гимназия \"Проф. д-р В. Златарски\", София - 5.82\r\n\t8. ППМГ \"Акад. Н. Обрешков\", Бургас - 5.77\r\n\t9. Английска езикова гимназия, Бургас - 5.74\r\n\t10. Частно езиково средно училище \"Дорис Тенеди\" - 5.73", "date": "2018.06.12", "title": "Правилата за матурите се променят"}
{"url": "https://www.mediapool.bg/vashington-nalozhi-oshte-sanktsii-na-ruski-firmi-zaradi-kiberataki-news280179.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАдминистрацията на американския президент Доналд Тръмп наложи санкции на руски бизнесмени и фирми за извършване на кибератаки и подпомагане на руската армия и разузнаване с други злонамерени действия, предаде Асошиейтед прес.\r\n\tФинансовото министерство на САЩ заяви, че санкционира пет руски фирми и трима техни ръководни кадри, съгласно приет миналата година закон и президентски указ за наказване на опитите за проникване в американски компютърни системи.\r\n\tСанкциите включват замразяване на авоари, които са под юрисдикцията на САЩ, и забрана на американски лица да работят със санкционираните. Те са в отговор на редица кибератаки, включително миналогодишната атака \"НотПетя\", както и заради прониквания в енергийната мрежа на САЩ и в глобални мрежови инфраструктури.\r\n\tСанкционираните компании са „Диджитал секюрити“ с офиси в Москва и Санкт Петербург и филиалите ѝ „ЕРПСкан“ и „Ембеди“, които имат офиси в Русия, Европа и Израел, както и Института за квантови научни изследвания с офиси в Москва и Санкт Петербург и „Дайвтекносървисиз“ от Санкт Петербург.\r\n\tСанкционираните физически лица са Александър Лвович Трибун, Олег Сергеевич Чириков и Владимир Яковлевич Кагански, които работят за Дайвтекносървисиз.\n\n\r\n\tСпоред финансовото министерство на САЩ „Диджитал секюрити“ е предоставила материална и техническа помощ на руската Федерална служба за сигурност, а „Дайвтекносървисиз“ е осигурила подводна екипировка и системи за гмуркане, включително подводница на руски правителствени служби. Те били използвани за следене и прехващане на информация от подводните кабели на морското дъно, по които минава по-голямата част от телекомуникационните данни в света", "date": "2018.06.12", "title": "Вашингтон наложи още санкции на руски фирми заради кибератаки"}
{"url": "https://www.mediapool.bg/bum-na-ruski-letovnitsi-nyama-da-ima-news280181.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРуските туристи са щедри и не много придирчиви, затова са желани гости, включително и в България. Повечето руснаци обаче това лято ще си останат у дома, даже и да твърдят друго. Причината обяснява Иван Преображенский от .\r\n\tБроят на руските туристи в Турция е нараснал до близо 70 процента, а в Чехия делът на руските туристи достигна нивото отпреди кризата. При това летуване в чужбина могат да си позволят твърде малко хора. Желанието за почивка на Крим е по-скоро мечта, отколкото реална възможност, пише той.\r\n\tПрез 2017 година руснаците се завърнаха в първата десятка на най-щедрите туристи. По експертни оценки те се похарчили в чужбина над 31 млрд. долара, изпреварвайки по този показател южнокорейците и италианците. В чужбина се надяват, че през 2018 година руският туризъм ще се засили още повече. Това прогнозира например уважаваната консултантска организация ПрайсуотърхаусКупърс. Какви са преимуществата на руския турист пред неговия китайски или европейски събрат? И защо в чужбина толкова много обичат руските туристи?\r\n\tРуснаците са спокойни по нрав и не бързат за никъде. В Прага, например, средностатистическият чужд турист се задържа по 2,5 денонощия, а руснакът остава там цели 4,5 дни. По броя на нощувките руснаците бият всички конкуренти и във Финландия. Чуждестранните хотелиери обичат руснаците, заради тяхната готовност да харчат пари и заради дългите им престои в хотел.\r\n\tПолитиката си е политика, но като туристи руснаците са добре дошли в Европа, пише авторът.\n\n\r\n\tОфициалните статистики обаче, продължава той, показват, че не бива да се разчита на сериозен ръст на руските туристи в чужбина - не защото повечето руснаци нямат задгранични паспорти, а защото страдат от безпаричие. Около 20% от руснаците заявяват, че липсата на средства е главната причина да не пътуват в чужбина. Близо 80% от жителите на Руската Федерация заявяват, че през лятото ще си останат у дома или ще летуват на вилата си. Едва 4% от анкетираните признават, че искат да заминат в отпуск извън пределите на бившия Съветски съюз. В бившите съюзни републики този процент е още по-нисък (3 на сто).\r\n\t9% от анкетираните руснаци заявяват, че ще почиват в Крим. Това навярно трябва да се приема по-скоро като абстрактно желание. Две трети от тези 9% едва ли ще заминат за Крим. Полуостровът изобщо не е в състояние да поеме 13 млн. туристи, нито дори 10 милиона. През 2017 година там са почивали малко повече от 5 милиона руснаци. Възможно е обаче в тази цифра да са включени и командированите. Ситуацията не се промени и с откриването на Керченския мост.\r\n\tТака че за мнозина отпуската в Крим е въпрос на престиж, ако не и на идеология. Как стоят обаче нещата с онези, които искат да пътуват зад граница? Колко и какви са тези руснаци? Предполага се, че става дума за малко повече от 7% - една част от тях навярно са заявили, че ще се запътят към Крим, за да отговорят „правилно“ на зададения от социолозите въпрос, но всъщност ще предпочатат да почиват в Турция например.\r\n\tА тези, които ще тръгнат за Европа, не са от известните милиардери, чиито брой в Русия нарасна от 2014 година насам. Това са предимно местни величия и държавни служители от средния ешелон, понатрупали корупционни пари, смята авторът.\r\n\tИма и трета група – към нея спадат онези жители на големите градове, които са свикнали да пътуват зад граница, за да поемат \"глътка свобода\". Тези хора се радват, че все още могат да си позволят да побродят из Париж, Рим или Прага. Техният брой обаче също намаля покрай всеобщото снижаване на доходите през последните години.\r\n\tС други думи, отпуската в чужбина престана да бъде общодостъпна, както изглеждаше в началото на 2010-те години. Сега, както и по времето на късния Съветски съюз, пътуването в чужбина все повече става въпрос на социален статус – дори и пътуването до Турция. Само дето всичко се решава не от някой съветски чиновник, а от достъпа до корупционни пари. В днешна Русия вече го има същото разделение, което характеризираше и СССР - в чужбина пътува номенклатурата, обслужващата я интелигенция, както и някои \"бизнесмени\", пише Иван Преображенский за Дойче веле.", "date": "2018.06.12", "title": "Бум на руски летовници няма да има"}
{"url": "https://www.mediapool.bg/maniyata-na-tramp-da-kasa-dokumenti-e-koshmar-za-arhivarite-na-beliya-dom-news280185.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът на САЩ Доналд Тръмп има навика да къса документите, които току-що е прочел, което принуждава архиварите на Белия дом да ги лепят, като понякога събират парчета, които са колкото конфети, съобщи американският информационен сайт \"Политико\", цитиран от Франс прес.\r\n\t\r\n\t\"Това е най-щурото нещо, което съм виждал. Късаше документите на малки парченца\", разказва Соломон Ларти, бивш служител на Белия дом, който е бил натоварен с архивирането на документите в първите пет месеца от управлението на Тръмп.\r\n\t\r\n\tПо закон всеки прочетен от президента на САЩ документ - писма, имейли, справки - трябва да се съхрани и изпрати в Националния архив. В статията на \"Политико\" не се твърди, че милиардерът прави това, за да унищожи неудобни документи, а по-скоро че това е стар навик на бизнесмена, негова си \"система за архивиране\".\r\n\t\r\n\tПривичката на Доналд Тръмп да къса току-що прочетени документи, \"понякога само на две, но друг път на толкова малки парченца, че приличаха на конфети\", е затруднила чувствително работата на архиварите с влизането му в Белия дом през януари 2017 г.\r\n\t\r\n\tСпоред уволнения през март т. г. Соломон Ларти служители на Белия дом е трябвало да събират парчета документи в Овалния кабинет и в личния апартамент на президента и да ги носят на архиварите \"като пъзел\" за възстановяване. Целият отдел по архивите е трябвало да лепи документите с тиксо, обясни той за \"Политико\".\n\n\r\n\t\r\n\tСред документите, които Ларти е възстановил, са били статии от вестници с бележки от Тръмп, покани и писма от конгресмени.\r\n\t\r\n\tДруг бивш служител на отдела за архиви в Белия дом, уволненият през април Реджиналд Йънг, каза, че досега не е виждал такова нещо за 20 години работа.\r\n\t\r\n\t\"Погледнах началника на отдела и го попитах дали говори сериозно. Плащат ни над 60 000 долара годишно, имахме далеч по-важни неща за вършене. Имах чувството, че върша възможно най-неблагодарната работа, ако не се брои опразването на кошчетата\", заяви той пред \"Политико\".", "date": "2018.06.12", "title": "Манията на Тръмп да къса документи е кошмар за архиварите на Белия дом"}
{"url": "https://www.mediapool.bg/domashnoto-nasilie-veche-nyama-da-e-osnovanie-za-poluchavane-na-ubezhishte-v-sasht-news280186.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати ще затегнат процедурите за даване на убежище, съобщи министърът на правосъдието и главен прокурор Джеф Сешънс, цитиран от световните агенции.\r\n\t\r\n\tСешънс отбеляза, че домашното насилие вече няма да е основание за получаване на убежище в САЩ. Системата бе замислена да защитава хора, бягащи от правителствени злоупотреби, аргументира се той.\r\n\t\r\n\tТвърденията за преследване от престъпни банди също вече няма да се брои за основателен мотив за получаване на убежище, отбеляза Сешънс. Той коментира, че \"самият факт, че дадена страна може да има проблеми с ефективното справяне с определени престъпления - като домашното и гангстерското насилие - или че определени групи от населението е по-вероятно да станат жертви на престъпление - не може сам по себе си да стане причина за искане на убежище\".\r\n\t\r\n\tГолям брой граждани на централноамерикански държави като Гватемала, Хондурас и Салвадор, семейства и непридружавани малолетни, искат убежище в Съединените щати, бягайки от ендемичното насилие в родните си страни, отбелязва Франс прес.\r\n\t\r\n\tДПА посочва, че главният прокурор на САЩ има големи правомощия при разглеждането на молби за убежище.\n\n\r\n\t\r\n\tПо-рано Сешънс заяви, че само 20 процента от тези молби са обосновани, припомня Франс прес.\r\n\t\r\n\tВ началото на миналия месец президентът на САЩ Доналд Тръмп нареди да бъдат съдени всички хора, влезли незаконно в страната и децата да бъдат отделени от родителите си, когато семейства пресичат заедно границата. Съответният закон бе прилаган рядко при управлението на неговия предшественик Барак Обама.\r\n\t\r\n\tТози май арестите на границата са били със 160 процента повече в сравнение със същия месец миналата година.", "date": "2018.06.12", "title": "Домашното насилие вече няма да е основание за получаване на убежище в САЩ"}
{"url": "https://www.mediapool.bg/kitai-predlaga-da-se-obmisli-otmyana-na-sanktsiite-sreshtu-phenyan-news280183.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКитай предложи Съветът за сигурност на ООН да обсъди отменяне на санкциите срещу Северна Корея, ако страната спазва резолюциите на ООН и постига напредък в дипломатическите преговори, предаде Асошиейтед прес.\r\n\t\r\n\tГоворител на китайското външно министерство заяви днес, че Пекин \"приветства и подкрепя\" преговорите между севернокорейския лидер Ким Чен-ун и американския президент Доналд Тръмп за постигане на консенсус по ядреното разоръжаване и създаване на механизъм за мир.\r\n\t\r\n\tПред репортери в китайската столица говорителят Гън Шуан каза, че санкциите, наложени от Съвета за сигурност на Северна Корея, може да бъдат временно преустановени или отменени в зависимост от действията на Пхенян.\r\n\t\r\n\t\"Китай последователно се придържа към позицията, че санкциите не са самоцелни. Действията на Съвета за сигурност трябва да подкрепят и да съответстват на настоящите дипломатически преговори за постигане на ядрено разоръжаване на Корейския полуостров и да поощряват намирането на политическо решение за полуострова\", допълни Гън Шуан.", "date": "2018.06.12", "title": "Китай предлага да се обмисли отмяна на санкциите срещу Пхенян"}
{"url": "https://www.mediapool.bg/padnaliyat-helikopter-e-bil-remontiran-ot-terem-i-dve-ruski-kompanii-news280177.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКатастрофиралият хеликоптер Ми-17 е бил ремонтира преди две години от ведомствения завод ТЕРЕМ и две руски компании, като по документи е трябвало да лети без проблеми още 200 часа. Часове след поредния инцидент във военната авиация, който този път взе две жертви, и прокуратурата, и Министерството на отбраната съобщиха, че трагедията се дължи на техническа неизправност, а не на човешка грешка.\r\n\t \r\n\t\"Най-вероятно става въпрос за някаква повреда в опашния винт\", каза военният министър Красимир Каракачанов. \r\n\t \r\n\tРазбилият се хеликоптер е на въоръжение в армията от 1989 година и преди две години му е направен основен ремонт, като е имал капацитет за още 200 летателни часа, обясниха от МО. \n\n\r\n\t \r\n\tПри катастрофата загинаха капитан Пламен Пантилеев на 48 години и капитан Стоян Неделчев на 45 години. Третият пострадал – бордният техник офицерски кандидат Алексей Каменов - е без опасност за живот, но със счупени ребра и засегнат бял дроб. \r\n\t \r\n\tПоредният инцидент във военната авиация отново отключи политически престрелки. Президентът Румен Радев припомни, че управляващите са спрели модернизацията на армията, а военният министър Красимир Каракачанов намери вина в лошия Закон за обществените поръчки.\r\n\t \r\n\t\r\n\t \r\n\tСправка в обществените поръчки на ведомството , че хеликоптерът е бил ремонтиран от три компании – българската ТЕРЕМ – Летец и руските \"Уралски завод за гражданска авиация\" и \"Двигатели Владимир Климов – Мотор Сич\". \r\n\t \r\n\tСпоред заданието на поръчката ТЕРЕМ е ремонтирала планера на вертолета, агрегати, блокове, възли, детайли. Направен е монтаж на лопати носещ винт, лопати опашен винт, виброгасител, верига, авиохоризонти и други. \r\n\t \r\n\tДвете руски компании са били подизпълнители. \"Уралски завод за гражданска авиация\" е ремонтирал двигатели и редуктор, а  \"Двигатели Владимир Климов – Мотор Сич\" – пусков двигател. \r\n\t \r\n\tХеликоптерите Ми-17 се използват и за гасене на пожари, но армията не разполага с друг изправен вертолет от този тип.\r\n\t \r\n\tПроверката на обстоятелствата около инцидента трябва да приключи до месец.\r\n\t \r\n\t\r\n\t \r\n\tПолковникът от резерва Любен Лозанов, който дълги години отговаря за безопасността на полетите в щаба на ВВС, коментира, че \"има една поредица от некомпетентности, която започна да се натрупва с годините, която не е отчитана от хората, които взимат решения\". \r\n\t \r\n\t\"Когато летят 20 вертолета, те влизат за ремонт във военно-ремонтния завод, там хората поддържат високо професионална квалификация и когато този процес го прекъснеш за 10 или 15 години и в заводите включително – навсякъде нивото на компетентност рязко спада\", коментира във вторник Лозанов пред БНР.\r\n\t \r\n\tПо думите му \"на тази височина, от това, което до момента казват очевидците, но фактът, че двигателите са работели, може да говори само за проблем с опашния винт при това завъртане, което е довело до разбалансиране на вертолета и падането му\".\r\n\t \r\n\t\r\n\t \r\n\tХеликоптерът е бил в изправност и във вторник са се изпълнявали тренировъчни полети и от други екипажи. Пантелеев, Неделчев и Каменов били четвърти по ред и са тренирали спасителна мисия на малка височина.\r\n\t \r\n\t\"Внезапно опашката се завърта на 180 градуса и машината пада. Полетът се изпълнява на височина 30 метра, при което екипажът е нямал време за реакция, дори и да съобщи\", обясни началникът на авиобаза \"Крумово\" генерал Димитър Иванов.\r\n\t \r\n\tВоенният министър Красимир Каракачанов посочи, че най-вероятно става въпрос за някаква повреда в опашния винт. \r\n\t \r\n\t\"Към настоящия момент продължават действията по разследването, ръководено от Военно-окръжна прокуратура. Колегите снощи бяха на място и извършваха оглед. Към този час можем да съобщим, че няма данни за човешка грешка\", заяви във вторник сутринта говорителят на главния прокурор Румяна Арнаудова пред БНТ.\r\n\t \r\n\t\r\n\t \r\n\tСлед инцидента президентът и върховен главнокомандващ Румен Радев поиска да се потърси отговорност от \"политиците, които преследвайки користни политически интереси, със своите решения излагат на риск живота и здравето на нашите военнослужещи\". \r\n\t \r\n\t\"Лобизмът убива\", каза Радев, след като посети във Военномедицинската академия в София пострадалия техник. \r\n\t \r\n\t\"Мнозинството прекрати модернизационните процеси в армията, върна ги в изходна точка. Предвидените за тези проекти стотици милиони къде изтекоха? Вместо да идат за ремонт на техника и подготовка, те пак отидоха за саниране. Отдалечаваме се от възможностите, които трябва да имаме\", каза Румен Радев. \r\n\t \r\n\tВ същото време той каза, че това е една голяма трагедия и призова да няма политически спекулации по нея, защото не е морално. \r\n\t \r\n\t\r\n\t \r\n\tКаракачанов от своя страна каза, че армията от много отдавна е \"заложник на политиката и празните приказки\".\r\n\t \r\n\t\"Освен рязане, съкращаване в армията и приказки, че не ни трябват пари за ново въоръжение, модернизация и поддръжка, се стига до подобни неща“, заяви министърът. \r\n\t \r\n\tТой видя като основен проблем Закона за обществените поръчки, който изисквал да се провеждат поръчки дори за ремонт на техниката във ведомствените заводи ТЕРЕМ. Освен това позволява безконечни обжалвания. \r\n\t \r\n\t\"Със сегашния Закон за обществените поръчки, който сульо и пульо могат да жалят, оказа се, че някога млада девойка, не помня дали беше от Добрич или някъде другаде, обжалва“, разказа министърът. \r\n\t \r\n\t\"Ето го парадоксът. Техника, собственост на МО, за да бъде ремонтирана във военно-ремонтно предприятие, собственост на министерството трябва да прави обществена поръчка. При положение, че в България няма друг, който може да я извърши, законът позволява на всеки, който реши, да обжалва“, добави той. \r\n\t \r\n\tКаракачанов обясни, че вече са подготвени промени в закона, които да извадят военните поръчки от обхвата му. \r\n\t \r\n\t\"Разбирам, че я има и другата опасност - някой да каже, че без обществена поръчка има съмнение за корупция. Предприятието, което ги ремонтира, е собственост на МО. Извън ТЕРЕМ – \"Летец\" има още едно предприятие, което може да извърши ремонт - Авионамс, но те имат поръчка с т.нар. афганистански хеликоптери и те са ангажирани с това. Какъв е тогава проблемът това да се случи без да си играем на обществени поръчки? Да губим време, след което да има обжалване и да се губи още време“, каза той.\r\n\t \r\n\t\r\n\t \r\n\tТова е поредният инцидент във военната авиация през последните месеци. Миналата година военноморски хеликоптер  по време на учение и загина един човек. Инцидентът се дължеше на човешка грешка. \r\n\t \r\n\tЗаради липсата на достатъчно изправна техника и средства за експлоатация българските военни пилоти летят опасно малко в сравнение с колегите си от другите страни-членки на НАТО, което е предпоставка за все повече инциденти.\r\n\t \r\n\tВъв вторник командващият Военновъздушните сили ген. Цанко Стойков каза, че според изискванията на НАТО пилотите трябва да имат около 180 часа нальот годишно. Предвид ситуацията в българските ВВС загиналите пилоти от началото на годината до момента са имали около 18 часа. Той обаче отбеляза, че авиаторите са били добре подготвени и са имали необходимия опит за изпълнението на този вид задача - изпълняване на аварийно-спасителни дейности, зависване. \r\n\t \r\n\tПоследната катастрофа с Ми-17 стана през 2003 г. в Разлог при гасене на горски пожар.\r\n\t \r\n\tСлед инцидента преди ден Военновъздушните сили останаха без хеликоптер, който е в състояние да участва в задачи по гасене на пожари.", "date": "2018.06.12", "title": "Падналият хеликоптер е бил ремонтиран от ТЕРЕМ и две руски компании"}
{"url": "https://www.mediapool.bg/menyuto-na-tramp-i-kim-na-rabotniya-im-obyad-sachetavashe-vkusovete-na-iztoka-i-zapada-news280187.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТелешки ребра и свинско със сладко-кисела заливка са основните блюда в менюто, сервирано на президента на САЩ Доналд Тръмп и севернокорейския лидер Ким Чен-ун на работния им обяд в Сингапур днес, предаде Ройтерс.\r\n\t\r\n\tМенюто е подготвено така, че да съчетава вкусовете на Изтока и Запада по време на историческата среща на двамата лидери, отбелязва агенцията.\r\n\t\r\n\tСпоред менюто, публикувано от Белия дом, предястията включват скариди и салата от авокадо, салата от зелено манго по югоизточноазиатски маниер с дресинг от мед и лайм, както и пресен октопод. На масата имало и \"оизеон\" - корейско блюдо с пълнени краставици.\r\n\t\r\n\tГарнитурата към телешките ребра била огретен от картофи по френска рецепта и броколи, задушени на пара. Свинското с хрупкава сладко-кисела заливка пък е сервирано с пържен ориз и чили сос. За седящите на масата имало и корейско блюдо (дегу джорим) от риба треска със задушена соя и гарнитура от репички и азиатски зеленчуци.\r\n\t\r\n\tЗа десерт членовете на двете делегации можели да избират между парфе от черен шоколад, ванилов сладолед със сироп от зрели череши и лимон и тестен десерт с пълнеж от крем.", "date": "2018.06.12", "title": "Менюто на Тръмп и Ким на работния им обяд съчетаваше вкусовете на Изтока и Запада"}
{"url": "https://www.mediapool.bg/do-yuli-ei-i-es-kazva-kolko-iska-za-razvalyane-na-dalgosrochniya-si-dogovor-news280202.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ началото на юли американската компания \"Ей И Ес\" ще каже на българското правителство каква компенсация иска да ѝ бъде платена за предсрочното прекратяване на 15-годишния договор за изкупуване на произведената електроенергия в ТЕЦ \"Ей И Ес Гълъбово\", който изтича през 2026 г., и за излизането ѝ на свободния пазар на ток. Това съобщиха президентът и изпълнителният директор на \"Ей И Ес България\" Оливие Маркет и Иван Цанков пред журналисти във вторник.\r\n\tТочно какво ще е исканото обезщетение все още се изчислява по сложни модели, а крайната сума ще е въпрос на преговори с кабинета и одобрение от банките-кредиторки на въведената в експлоатация през 2011 г. изцяло нова и модерна въглищна електроцентрала. Със заеми бяха осигурени 70 на сто от инвестицията. Компанията иска разговорите за компенсацията да приключат максимално бързо, за да може се върне към обичайния си бизнес, който е производство на ток, а не правни въпроси, по думите на Маркет.\r\n\tОт \"Ей И Ес\" припомниха, че през февруари 2018 г. правителството поиска от тях и от другата американска ТЕЦ у нас – \"КонтурГлобал Марица Изток 3\", прекратяване на дългосрочните им договори за изкупуване на ток по преференциални цени и извеждане на двете мощности на свободния пазар. Това ще стане чрез изплащане от страна на \"Националната електрическа компания\" (НЕК), която е сключила въпросните контракти, на компенсации за невъзстановяемите разходи от направените от двете централи инвестиции. От страна на \"Ей И Ес\" това са 1.3 млрд. евро, от \"КонтурГлобал\" – над 700 млн. евро, но част от тези суми вече са се изплатили от дейността на централите и през договорите за изкупуване на тока. Така сега за разтрогването на контрактите трябва да се постигне споразумение какво обезщетение трябва да плати НЕК за преждевременното извеждане на мощностите на борсата.\r\n\tПреди четири месеца правителството представи на двете компании своите изчисления за дължимата компенсация на невъзстановимите инвестиционни разходи. Сумата не бе обявена, макар неофициално да се твърди, че възлиза на 450 млн. лв. \"Ей И Ес\" и \"КонтурГлобал\" на свой ред започнаха свои анализи за претенциите си. Маркет и Цанков обещаха да обявят своите сметки в началото на юли, но уточниха, че е въпрос на преговори постигането на конкретно споразумение. \"Тези разговори няма да са публични\", каза Маркет и припомни, че почти година продължиха преговорите с кабинета за намаляване на цената на разполагаемост на двете въглищни мощности и още година отне намирането на средства от страна на НЕК (чрез теглен от собственика ѝ БЕХ облигационен заем – б.а.) да плати натрупаните задължения към тях като част от условието за сваляне на цената на тока от двете ТЕЦ.\r\n\tОт \"КонтурГлобал\" коментираха пред Mediapool, че работят по въпроса, за да отговорят максимално на правителственото искани в съответствие с европейското законодателство, но не  пожелаха да се ангажират със срокове за предявяване на своите претенции.\n\n\r\n\t\"Въртящите се в публичното пространство компенсации не отговорят на истината\", коментира Маркет.\r\n\tЦанков обаче призна, че ако държавата реши едностранно да прекрати договорите си с двете централи, неустойките, които НЕК трябва да плати по договорите, са цитираните от енергийния министър Теменужка Петкова. През февруари тя обясни пред журналисти, че техният размер е 3 млрд. лв.\r\n\t\"Ние сме готови да приемем предпочетения от държавата вариант за разваляне на договора чрез компенсация за невъзстановимите разходи, но най-лесно е да се запазят сегашните дългосрочни договори\", заяви Маркет и припомни, че все още няма произнасяне от страна на Брюксел по жалбата на енергийния регулатор от 2014 г. дали е налице непозволена държавна помощ с тези контракти. По думите му сегашните договори са съвместими с европейското законодателство и могат да се запазят. Но щом държавата иска развалянето им, ние сме готови на максимално бързи и прецизни преговори, допълни той.\r\n\tИменно те ще решат каква ще е крайната компенсация, която обаче трябва да бъде одобрена от 25-те банки-кредиторки на строежа на ТЕЦ \"Ей И Ес Гълъбово\", а след това и от Брюксел. Маркет посочи, че компанията му има да плаща още 700 млн. евро към финансовите институции за изграждането на мощността. Той допълни още, че въпрос на преговори е дали веднъж договорената компенсация ще се плати наведнъж или на части.\r\n\tКаквото и да е обезщетението за \"Ей И Ес\" и \"КонтурГлобал\", то със сигурност не може да бъде поето от НЕК, която едва миналата година започна да изплува от огромните си загуби и то за сметка на заеми от своята компания майка \"Български енергиен холдинг\", които вече надхвърлят 2 млрд. лв., и на безлихвен бюджетен кредит за уреждането на сметката за произведеното за АЕЦ \"Белене\" оборудване. Плащането на сметката към американските ТЕЦ може да стане отново само със заем от БЕХ, който се готви да пуска нови облигации на ирландската и българската фондова борса, или бюджетни средства. Във всеки случай остава открит въпросът как НЕК ще връща все повече нарастващите си борчове.\r\n\tАргументирайки виждането си за запазване на дългосрочните договори, което според представителите на \"Ей И Ес\" ще е по-безболезнено за НЕК, те дадоха пример с договорите за разлика с пазарните цени, поети от британското правителство за изграждането на АЕЦ \"Хинкли Пойнт\" за 35 години и цена на тока от 106 евро за мегаватчас. Електроенергията от ТЕЦ \"Ей И Ес Гълъбово\" струва около 70-75 евро/МВтч, половината от които се формират от необходимите разходи за въглища и за закупуване на парникови емисии, чиято цена вече е 15-16 евро за тон, посочи Маркет.\r\n\tВ същото време обаче постиганата на борсата за ток у нас средна цена е около 35 евро/МВтч.\r\n\tМаркет коментира още, че твърденията за 50 процента печалба на централата са извадени от контекста. От думите му стана ясно, че след покриване на кредитите за строежа на мощността нормата на възвръщаемост на активите е 5.1 на сто, което е ниско спрямо други сходни като размер инвестиции, възлизащи на 7.5 процента.\r\n\tСпоред него централата е от изключителна важност за пазара на ток у нас, тъй като покрива около 10 на сто от нуждите на потреблението. Въглищните мощности трябва да бъдат запазени, допълни Иван Цанков и съобщи, че \"Ей И Ес\" е внесла през февруари 2018 г. в Изпълнителната агенция по околна среда искане за изключение от влизащите в сила от 2021 г. нови европейски тавани за изхвърляне на вредни вещества от топлоелектрическите централи във въздуха.\r\n\tАнализ на наетата от българските ТЕЦ консултантска компания \"Амек Фостър Уилър\" показал, че разходите за привеждане на инсталацията в съответствие с новите еконорми са в пъти по-големи от ползите за природата и населението, тъй като ще доведат до повишаване на цените на тока. Финансови анализи на това измерение обаче не са правени. Установено било, че \"Ей И Ес\" покрива повечето тавани за вредните вещества, затова иска частична дерогация на серния двуокис и пълна за живака. За живака изискванията на ЕС са 7 микрограма на куб. м средногодишна емисии, компанията иска да и се позволи да изхвърля по 50 микрограла. За серния двуокис заявлението е в комплексното разрешително да се запише 97 на сто средногодишна ефективност на пречистването от поисканите от ЕС 320 милиграма куб. м.\r\n\tВсе още обаче няма решение на Изпълнителната агенция по околна среда по поисканата дерогация.", "date": "2018.06.12", "title": "До юли \"Ей И Ес\" казва колко иска за разваляне на дългосрочния си договор"}
{"url": "https://www.mediapool.bg/seul-za-sreshtata-tramp-kim-istorichesko-sabitie-slozhilo-krai-na-studenata-voina-news280204.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЮжнокорейският президент Мун Дже-ин приветства съвместното изявление от Сингапур като \"историческо събитие, сложило край на Студената война\", предаде Франс прес.\r\n\t\"Споразумението от 12 юни ще остане в световната история като събитие, сложило край на Студената война\", заяви Мун Дже-ин след историческата среща между американския президент Доналд Тръмп и севернокорейския лидер Ким Чен-ун.\r\n\tТой похвали Ким и Тръмп за \"тяхната смелост и решимост\" и обеща да напише \"нова история\" със Северна Корея.\r\n\t\"Обръщайки страницата на мрачното минало на войни и конфликти, ние ще напишем нова глава на мир и сътрудничество\", посочва южнокорейският президент в изявление, разпространено от кабинета му.\r\n\tИ японският премиер е готов за преки преговори с лидера на Северна Корея\n\n\r\n\tЯпонският премиер Шиндзо Абе е готов да обсъжда пряко със Северна Корея темата за отвлечените там японски граждани, заяви на пресконференция генералният секретар на японското правителство Йошихиде Суга.\r\n\tЯпонското правителство се надява, че след американско-севернокорейската среща на високо равнище Пхенян като отговорен член на световната общност ще промени политиката си, каза Суга.\r\n\tДенуклеаризацията на Корейския полуостров, включително пълното ликвидиране на ядрените обекти, може да отнеме няколко десетилетия, каза на заседание на парламентарна комисия външният министър на Япония Таро Коно. Но за премахване на ядреното оръжие и спиране на работата на свързаните с него обекти е необходимо по-малко време, отбеляза той.\r\n\tЕС: Дипломацията е единственият път за траен мир на Корейския полуостров\r\n\tДнешната среща между ръководителите на САЩ и Северна Корея потвърждава силната ни убеденост, че дипломацията е единственият път към постигането на траен мир на Корейския полуостров, заяви върховният представител на ЕС по външната политика и сигурността Федерика Могерини.\r\n\tПътят на дипломацията често е изпълнен с предизвикателства, но винаги завършва с отплата. Срещата в Сингапур е изключително важна и необходима стъпка за надграждането на постиженията от диалога между Северна и Южна Корея, за които помогна прозорливостта и решимостта на южнокорейския президент Мун Дже-ин, добавя тя.\r\n\tПо нейните думи крайната цел, споделена от цялата международна общност, е пълното и необратимо премахване на ядреното оръжие от Корейския полуостров. Могерини отбелязва, че подписаното днес между Вашингтон и Пхенян съвместно изявление е ясен знак, че тази цел е постижима.\r\n\tЕС, като ярък защитник на неразпространението на ядрено оръжие, включително на ролята на Международната агенция за атомна енергия, остава в готовност да улесни предстоящите преговори. ЕС е готов да подкрепи и други стъпки за изграждането на доверие, за постигането на дълготраен мир и напредък на Корейския полуостров, освободен от ядрени оръжия, добавя Могерини.\r\n\t \r\n\tМААЕ е готова да помогне за ядреното разоръжаване на Северна Корея\r\n\t \r\n\tМеждународната агенция за атомна енергия приветства общата декларация на президента на САЩ Доналд Тръмп и севернокорейския лидер Ким Чен-ун и изрази готовност да предприеме действия за проверка на процеса по ядрено разоръжаване, предаде Ройтерс.\r\n\t \r\n\t\"МААЕ е готова да предприеме всякакви инспекционни действия в КНДР по искане на засегнатите страни, с разрешението на Управителния съвет на МААЕ\", заяви генералният директор на МААЕ Юкия Амано.\r\n\t\r\n\tТой допълни, че \"МААЕ внимателно ще следи преговорите между двете страни относно привеждането в действие на резултатите от срещата на върха САЩ-Северна Корея\".\r\n\t\r\n\tСлед срещата на върха в Сингапур Тръмп каза пред репортери, че процесът по ядрено разоръжаване ще бъде наблюдаван от американски и международни инспектори, без обаче да даде подробности.\r\n\t \r\n\tКитай предлага да се обмисли отмяна на санкциите срещу Пхенян\r\n\tКитай предложи Съветът за сигурност на ООН да обсъди отменяне на санкциите срещу Северна Корея, ако страната спазва резолюциите на ООН и постига напредък в дипломатическите преговори, предаде Асошиейтед прес.\r\n\tГоворител на китайското външно министерство заяви днес, че Пекин \"приветства и подкрепя\" преговорите между севернокорейския лидер Ким Чен-ун и американския президент Доналд Тръмп за постигане на консенсус по ядреното разоръжаване и създаване на механизъм за мир.\r\n\tПред репортери в китайската столица говорителят Гън Шуан каза, че санкциите, наложени от Съвета за сигурност на Северна Корея, може да бъдат временно преустановени или отменени в зависимост от действията на Пхенян.\r\n\t\"Китай последователно се придържа към позицията, че санкциите не са самоцелни. Действията на Съвета за сигурност трябва да подкрепят и да съответстват на настоящите дипломатически преговори за постигане на ядрено разоръжаване на Корейския полуостров и да поощряват намирането на политическо решение за полуострова\", допълни Гън Шуан.\r\n\tИран предупреди Северна Корея\r\n\tГоворител на иранското правителство предупреди Северна Корея, че американският президент Доналд Тръмп може да анулира всяко споразумение по ядрените въпроси, което постигне с нея, предаде Асошиейтед прес.\r\n\t\"Имаме си работа с човек, който оттегля подписа си, докато е в чужбина\", каза Мохамад Нобахт, цитиран от иранската агенция Фарс.\r\n\tТова бе първият коментар на ирански официален представител след срещата на Тръмп със севернокорейския лидер, отбелязва АП. Докато бе на път за срещата с Ким в неделя, Тръмп отхвърли споразумението, договорено от лидерите на Г-7 в Канада, припомня агенцията. САЩ се оттеглиха от историческата ядрена сделка с Иран през май.", "date": "2018.06.12", "title": "Сеул за срещата Тръмп-Ким: Историческо събитие, сложило край на Студената война"}
{"url": "https://www.mediapool.bg/tragediyata-s-mi-17-otekna-v-politicheski-razpri-i-vot-na-nedoverie-news280203.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКатастрофата на , взела живота на двама военни пилоти, предизвика пореден политически сблъсък в държавата, след като президентът  управляващите като отговорни за случилото се, а БСП реши да внася вот на недоверие срещу правителството за провала му в сектор \"Сигурност\".\r\n\tКоалиционните партньори от ГЕРБ и \"Обединени патриоти\" обвиниха държавния глава, че се държи \"крайно некоректно\" и \"деструктивно\" и че \"търси да се позиционира политически\".\r\n\tПри катастрофата на хеликоптера Ми 17 в понеделник загинаха двама пилоти, а един техник бе тежко ранен. Първоначалната версия на прокуратурата и военното министерство, е че инцидентът се дължи на\r\n\tПремиерът Бойко Борисов, който е на посещение в Турция, коментира единствено, че познава загиналите. \"Притеснява ме, че в рамките на една година два хеликоптера падат със смъртни случаи\", посочи той.\r\n\tВъв вторник сутринта Радев използва случая да обвини управляващите, че са блокирали модернизацията на армията заради лобистките си интереси. \"каза президентът, който е бивш командир на Военновъздушните сили.\n\n\r\n\tБСП: В тази държава не се живее!\r\n\tНяколко часа по-късно БСП съобщиха, че ще внесат в парламента вот на недоверие заради проблемите в сектора за сигурност, защото .\r\n\tЗаместник-председателят на парламентарната група на партията Драгомир Стойнев коментира, че случващото се в страната през последните месеци преминава всякакви граници.\r\n\tкоментира Стойнев, припомняйки и убийството на избягалия затворник Владимир Пелов.\r\n\t, добави той.\r\n\tПо думите му БСП започва да готви мотивите за вота, но може да се забави, защото .\r\n\tТова ще бъде вторият вот на недоверие към третото правителство на Бойко Борисов, което по-рано тази година оцеля след поисканата му от БСП и ДПС оставка за несправяне с корупцията.\r\n\tСега обаче БСП възнамерява да действа самостоятелно.\r\n\tКаракачанов: Пак се намериха умници да си правят евтин популизъм\r\n\tМеждувременно президентът Радев и вицепремиерът и министър на отбраната Каракачанов посетиха във ВМА ранения борден инженер Алексей Каменов, който оцеля след катастрофата на Ми-17 край авиобаза Крумово.\r\n\t, коментира Каракачанов.\r\n\tТой изтъкна, че ремонтът на всеки Ми-17 струва по 5 млн. лв., но минава през обществена поръчка, която може да се обжалва от всяка фирма и така процедурата се блокира.\r\n\tГЕРБ и \"Обединени патриоти\": Радев се позиционира политически\r\n\tВ късния следобед лидерите на парламентарните групи на ГЕРБ и \"Атака\" - Цветан Цветанов и Волен Сидеров, заедно с министрите на финансите, отбраната и регионалното развитие Владислав Горанов, Красимир Каракачанов и Николай Нанков обявиха, че управлението е стабилно и обвиниха президента, че излиза извън конституционните си правомощия, подготвяйки политическата си кариера.\r\n\t, каза Цветанов.\r\n\tФинансовият министър Горанов коментира лаконично, че\r\n\t\"Този, който иска да уволни правителство, трябва да заеме ясната си роля. Никой не може да уволни това правителство с интервю. То може да бъде уволнено, ако е неуспешно, по начина, по който е избрано\", добави Горанов.\r\n\tГЕРБ заплаши, че ще \"остави санирането на заден план\"\r\n\t каза регионалният министър Николай Нанков по повод коментара, че парите за модернизацията на армията отишли за саниране.\r\n\t, допълни той.\r\n\tказа още Нанков: \r\n\tТой призова президента да каже дали е за или против продължаването на цялостната политика по енергийна ефективност.", "date": "2018.06.12", "title": "Трагедията с Ми-17 отекна в политически разпри и вот на недоверие"}
{"url": "https://www.mediapool.bg/sgradite-na-ipk-rodina-se-prodavat-za-blizo-40-mln-lv-news280206.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКлючови имоти на фирми с огромни непогасени задължения към фалиралата Корпоративна търговска банка са обявени за публична продан, става ясно от регистъра на частните съдебни изпълнители.\r\n\tСтава дума за три големи имота – печалната недостроена сграда на \"ИПК Родина\" на бул. \"Цариградско шосе\" 113А в София, производственият комплекс на бившата печатница на \"ИПК Родина\" в съседство и спортната зала \"Универсиада\" в столицата.\r\n\tНачалната  на грозната, недостроена 11-етажна сграда с площ от 915 кв. м. заедно с парцела под нея, чиято площ е 15 декара, е 18 012 480 лв. В офертата е включена и ниска едноетажна сграда със застроена площ от 1744 кв. м. Делото се движи от частния съдебен изпълнител Стоян Якимов.\r\n\tИмотите са собственост на \"Родина Тауър\" ЕООД и \"Издателско- Полиграфически комплекс Родина\" АД.\r\n\tЧастният съдебен изпълнител продава и другия голям имот на \"ИПК Родина\" АД в съседство до недостроената сграда – производствената база на бившата печатница, в която до неотдавна се издаваха вестниците на депутата Делян Пеевски и майка му Ирена Кръстева.\n\n\r\n\t\r\n\tПродава се поземлен имот с площ от 39 827 кв. м. с  20 564 958 лв.\r\n\tПубличната продан ще се състои на 13 юли.\r\n\tИ двата големи имота на \"ИПК Родина\" се продават, защото са финансирани с кредити от фалиралата КТБ.\r\n\tСамите невърнати заеми на акционерното дружество бяха обявени за продажба през декември 2017 г. Става дума за два големи кредита. Единият е с главница на стойност 34 278 000 лв. Изтеглен е през 2012 г., като с парите Ирена Кръстева купи чрез приватизация от държавата недостроената 11-етажна сграда на бул. \"Цариградско шосе\". Другият кредит е от 2014 г. и е на стойност 20 млн. евро. Той е изтеглен за строително-монтажни работи на производствения комплекс на \"ИПК Родина\".\r\n\tИ двата заема на обща стойност над 70 млн. лв. са били  срещу нищожните 182 025 лв., става ясно от сайта на КТБ (н).\r\n\tТам обаче няма информация дали заемите са били продадени, но се вижда, че самите кредити са били обявени за продажба на нищожна стойност въпреки скъпите обезпечения по тях. Макар сградите да не са в добро състояние, според закона за устройство на София на този терен могат да се строят здания с височина до 75 метра и с плътност на застрояването 60%.\r\n\tПрез август 2012 г. дружеството \"Издателско-полиграфичен комплекс Родина\", контролирано тогава от Ирена Кръстева,  11-етажната сграда на \"Цариградско шосе\" и парцела от 15 декара срещу 20 млн. лв. Приватизационната процедура предвиждаше търг, но до него беше допуснат само един кандидат – \"ИПК\". Съгласно приватизационния договор компанията трябваше да събори грозно стърчащата от десетилетия сграда в срок до една година. За целта беше внесена и банкова гаранция от 20 млн. лв., издадена от КТБ.\r\n\tПрез септември 2013 г. \"ИПК Родина\" представи документи в Агенцията за приватизация и следприватизационен контрол, с които претендираше за частично изпълнение на задължението си по договора, като твърдеше, че е съборила 52% от сградата, а останалите не са разрушени. Заради непълно изпълнение на поетите ангажименти в полза на АПСК бе усвоена само безспорната част от банковата гаранция в размер на 9.6 млн. лв.\r\n\tВ приватизационния договор имаше възможност за частично събаряне на сградата. Така компанията на Ирена Кръстева през лятото премахна сините прозорци, електроинсталацията и другите видове инсталации от двете високи тела на комплекса. Съборени бяха и няколко малки постройки в задната част на имота.\r\n\tОт 2013 г. насам по сградата няма особени промени.\r\n\tСъстоянието на \"Издателско-полиграфически комплекс Родина\" в момента е неясно. Дружеството има съвет на директорите от двама души – Теодора Танева и Мартин Апостолов.\r\n\tТеодора Танева е един от основните свидетели на прокуратурата срещу Цветан Василев по делото за източването на КТБ. Тя е била представител или управляващ на редица дружества с огромни невърнати кредити от КТБ. До февруари тази година е била в съвета на директорите на ключовото дружеството ТЦ-ИМЕ, което се считаше за контролирано от Цветан Василев до преди падането на КТБ, а в последните години, преди обявяването му в несъстоятелност, бе под ефективната власт на Делян Пеевски.\r\n\tЗала \"Универсиада\" също е обявена за публична продан от изпълнителя Стоян Якимов.  е малко над 15.6 млн. лева.\r\n\t\r\n\tЕдноличен собственик на дружеството \"Универсиада\" ЕАД е \"Велдер Билд\" ЕАД, което има задължения към КТБ за 8.5 млн. лв. \"Велдер билд\" беше част от бизнес групата \"Велдер\", която се управляваше от Иван Джиджев.\r\n\tИ този търг ще се проведе на 13 юли. Според Търговския регистър представител на \"Универсиада\" ЕАД и управител на залата е треньорът Константин Папазов.\r\n\tПрез 2008 г. държавата продаде тайно зала \"Универсиада\" за 9.5 млн. лв. на \"Велдер билд\".", "date": "2018.06.12", "title": "Сградите на \"ИПК Родина\" се продават за близо 40 млн. лв."}
{"url": "https://www.mediapool.bg/hab-balkan-razchita-osnovno-na-ruski-mesten-i-azerski-gaz-news280207.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОбещан с половин уста от руснаците природен газ през втората тръба на \"Турски поток\", очакван след 2020 г. азерско синьо гориво и хипотетичен местен добив и такъв от Румъния се разглеждат като основни източници за проектохъба \"Балкан\" край Варна в предварителния доклад на предпроектното проучване за реализацията на газоразпределителния център. Първоначалният анализ бе представен в Брюксел от зам.-министъра на енергетиката Жечо Станков и изпълнителния директор на \"Булгартрансгаз\" Владимир Малинов във вторник.\r\n\tПредпроектното проучване се извършва от българо-швейцарското дружество ДЗЗД \"АФ-ЕМГ Консулт\" и окончателните анализи трябва да бъдат готови в края на юли, но подлежат на уточнение, допълване и одобрение от възложителя \"Булгартрансгаз\", така ме се очаква финалният анализ за жизнеспособността на проекта да бъде представен в България през септември.\r\n\t\r\n\tПредварителният доклад съдържа седем варианта за трасета към газовия център и създаването на платформата за търговия със синьото гориво. Разгледани са опции за доставка между 25 и 60 милиарда кубически метра газ годишно, възможните входни точки, доставчици, дружества и заинтересовани държави. Според документа 11 държави имат интерес от развитието на подобен център, изграден с привлечено и собствено финансиране, предаде БТА.\r\n\tПред журналистите в Брюксел бяха посочени като възможни държави за доставка на горивото Азербайджан, Русия, САЩ, Египет, Нигерия, Гърция и местата, където има терминали за внос на втечнен газ. В прессъобщение на \"Булгартрансгаз\" обаче бе посочено, че \"като основни източници за хъба се разглеждат руски природен газ, местен добив от България и Румъния, природен газ от \"Южния газов коридор\" (чрез Трансадриатическия и Трансанадолския газопроводи – ТАП и ТАНАП)\". \"Съществуващите и изграждащите се терминали за втечнен природен газ в Гърция и Турция биха могли да осигурят количества природен газ от САЩ, Катар, Алжир, Египет и други\", допълват от газовия оператор.\n\n\r\n\t\r\n\tДоколкото проучванията за природен газ в българските води на Черно море още са в начален стадий и предстои евентуалното доказване на находища, този източник за захранване на хъба е потенциален. По-напред в добива е Румъния, но вкарването на бъдещите количества от северната ни съседка в хъба \"Балкан\" подлежи на договаряне и най-вече условията за търговия, които ще предложи планирания газов център и неговата ликвидност.\r\n\tОт Азербайджан засега са договорени само 1 млрд. куб. м за нуждите на \"Булгаргаз\" от 2020 г. и макар неведнъж да е споменавано за интерес на Баку да се увеличат тези обеми, дали това ще стане зависи от операторите на азерското находище \"Шах Дениз\" в процедури за продажба на бъдещия добив.\r\n\tРуският газ за хъба също не е съвсем сигурен, тъй като при визитата на Борисов в Кремъл в края на май руският президент Владимир Путин каза, че има принципното съгласие на турския му колега Реджеп Тайип Ердоган втората тръба на \"Турски поток\" да стига до България, но количества, цени и условия ще са предмет на бъдещи разговори между \"Газпром\" и \"Булгартрансгаз\".\r\n\tРеално обаче, за да се идентифицира интересът за захранване и купуване на количества от хъба трябва да се проведат пазарни процедури и техните резултати вече биха били по-показателни за смисъла и рентабилността на подобно начинание.\r\n\tСпоред наетите от държавната фирма експерти като предпочитан маршрут за реализацията на хъба се очертава вариантът \"Балкан 1“, който предвижда да се реализира на две фази. \"Първата фаза предвижда нов входен капацитет от Турция, а втората - входна точна около Варна. Като други входни точки се разгледат Гърция и Турция (съществуваща и нова инфраструктура), местен добив от дълбоко Черно море (от България и Румъния)\", съобщават от \"Булгартрансгаз\". Това означава, че се залага основно на руския газ и дори на нов \"Южен поток\" по дъното на Черно море, за който Борисов каза, че е възможен, но ако има пазарно търсене на суровината и също подлежи на преговори с Русия.\r\n\tСпоред представените в Брюксел планове се предвижда газът от хъба да се реализира в Австрия и Италия.\r\n\t\r\n\t\"В Централна Европа със сигурност има заинтересовани страни като може би Словения, Унгария, Хърватия, затова изграждаме този вътрешен енергиен пазар, за да имаме възможно най-широка конкуренция. Това, което сега липсва, е именно платформа като Балкански газов хъб в Югоизточна Европа. Това искаме да създадем\", коментира след представянето на анализите директорът на \"Вътрешен енергиен пазар“, Главна дирекция \"Енергетика“ на ЕК Клаус-Дитер Борхард, цитиран от БНР.\r\n\tПо думите му съществуват огромни възможности за привличането на частни инвеститори, както и на международни финансови институции, сред които посочи Европейската инвестиционна банка, плана \"Юнкер\", пенсионни фондове.\r\n\tИзпълнителният директор на \"Булгартрансгаз\" Владимир Малинов поясни, че ЕК не налага ограничения за вида на инвеститорите. Той даде пример с канадски пенсионен фонд, който е един от най-големите инвеститори в чешката газопреносна мрежа\r\n\tСпоред Борхард идеята за хъба \"Балкан\" е търговски издържана и представлява проект от общ интерес. \"Не обещаваме нищо, но има средства на разположение\", каза той и уточни, че намеренията са газовият център да предлага цени, по-ниски от цените на конкурентите. По думите на представителя на ЕК, Брюксел продължава да подкрепя проекта и го счита за реализуем.\r\n\t\r\n\tВ подкрепа на жизнеспособността на проекта Жечо Станков цитира данни от проучването, според които в следващите 25 години търсенето на природен газ в региона ще се повиши с 40 млрд. куб. м годишно и това показва възможностите за развитието на газоразпределителния център.\r\n\tЗам.-министърът също така смята, че хъбът ще допринесе за енергийната сигурност в региона на Югоизточна Европа. Малинов пък декларира, че \"Булгартрансгаз“ ще продължи да полага всички усилия за успешното изпълнение на проекта.\r\n\tОт газовия оператор остават на мнение, че хъба съответства на плановете за развитие на газовата инфраструктура в Европа и диверсификацията на източниците и маршрутите за доставка на природен газ. \"Проектът е в унисон с идентифицираните от Групата на високо равнище за газова свързаност на Централна и Югоизточна Европа (CESEC), както и с развитието на Европейския енергиен съюз\", посочват от \"Булгартрансгаз\".", "date": "2018.06.12", "title": "Хъб \"Балкан\" разчита основно на руски, местен и азерски газ"}
{"url": "https://www.mediapool.bg/zdravnata-kasa-vavede-limiti-i-za-lachelechenie-na-onkobolni-news280211.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tНационалната здравноосигурителна каса (НЗОК) въвежда лимити за лъчелечението, срещу които от гилдията на лъчетерапевтите възразиха остро във вторник в писмо до премиера, председателя на парламента, омбудсмана, здравните институции и съсловната лекарска организация.\r\n\tТе обвиняват касата, че ограниченията в дейността по няколко клинични пътеки за лъчелечение ще доведат до формирането на листи на чакащите пациенти. Според специалистите това е недопустимо за хора с онкологични заболявания при наличната модерна апаратура, благодарение на която беше прекратена практиката пациентите да ходят за същото лечение в чужбина.\r\n\tС новите лимити досегашната дейност на лъчетерапевтичните центрове се орязва с около 30%, твърдят от болниците. Здравната каса обаче отрича да има намаление и дори отчита увеличение в договорените обеми дейност, за които ще плаща през тази година. Досега за лъчетерапията нямаше лимити обаче и болниците са надскачали договорените с касата обеми дейност. От НЗОК увериха, че тазгодишните обеми са съобразени с извършената дейност от болниците през миналата година.\r\n\tОграниченията засягат включително радиохирургията и прецизната диагностика с ПЕТ-скен, която ще се разрешава от комисия в НЗОК.\r\n\t\n\n\r\n\t“Седмичните и месечни ограничения на брой пациенти, наложени от НЗОК предизвиква отлагане във времето и събиране в лист на чакащи, което е грубо нарушение на правата на човека и пациента. Сега при наличните апаратурни възможности това е необяснимо и абсолютно недопустимо. Неприемливо е пациенти с тумори на малкия таз, корема, белия дроб, мозъка, главата и шията да се облъчват чрез по-остарели техники, които се прилагат все по-рядко в световните лъчелечебни школи“, посочват от гилдията на лъчетерапевтите.\r\n\tОграниченията на практика спират достъпа до модерната апаратура, в която през последните години бяха инвестирани 160 млн. лева по оперативната програма “Регионално развитие“, с която премиерът Бойко Борисов постоянно се хвали.\r\n\t“Категорично се противопоставяме на провежданата политика от НЗОК за ограничаване на дейността лъчелечение по клинични пътеки 251.2, 252.1 и 252.2 Тези две клинични пътеки за модулирано по интензитет лъчелечение и краниална и екстракраниална радиохирургия са най-съвременните техники в лъчелечението в света и за щастие вече и у нас. До 2012 г. лъчевата терапия в България се провеждаше на ниво 80-те години на века в 90% от лъчелечебните центрове. До тогава българската държава в лицето на данъкоплатците плащаше за лъчелечение в чужбина стотици хиляди лева. Тази практика категорично се прекрати“, посочват специалистите.\r\n\t\r\n\tТе допълват, че за сведение сумите, които се изплащаха за лъчелечение в чужбина, подобно на това по клинична пътека 251.2 са били от порядъка на 12 000-16 000 евро, а в момента НЗОК плаща за същата дейност 5400 лв. (2700 евро). За радиохирургия в чужбина се плаща – 8000- 12000 евро, а в България струва 4500 лв. (2250 евро).\r\n\t“Годишният бюджет на лъчелечението в България е от порядъка на 50 млн лв., която сума е 10 пъти по-ниска от тази в Европа и Турция и несравнима с тази за медикаментозно лечение на онкологично болни“, посочват лъчетерапевтите.\r\n\tЗа сравнение бюджетът на НЗОК за тази година е 3.8 млрд. лева, от които 1 млрд. лева са за лекартсва.\r\n\tПравната възможност за въвеждането на новите лимити е регламентирана с текст в Националния рамков договор, като не е ясно защо съсловната лекарска организация не е възразила и е подписала документа. \r\n\t\r\n\tОт здравната каса обясниха ограничителните мерки с желание за по-сериозен контрол. Оттам заявиха, че има значително увеличение в договорените обеми дейности, включени в клиничните пътеки за лъчетерапия през 2018 г.\r\n\t“Определените месечни обеми за лечебните заведения, осигуряващи лечение по лъчетерапия, дават възможности за планиране на пациентите, нуждаещи се от този вид лечение, като е създадена възможност за използване на обемите в рамките на тримесечието“, заявиха от институцията.\r\n\t\r\n\tДоговорените обеми дейност за 2018 година действително са по-високи от миналогодишните, но миналата година болниците са надскочили договорените с касата лимити. От НЗОК обаче заявиха, че са се съобразили с реално извършената от болниците дейност и са съобразили новите обеми с нея.\r\n\tСпоред касата заложеният бюджет за тази година осигурява лечението на всички пациенти, които се нуждаят от този вид терапия.", "date": "2018.06.12", "title": "Здравната каса въведе лимити и за лъчелечение на онкоболни"}
{"url": "https://www.mediapool.bg/britanski-neonatsisti-sa-izpraveni-pred-sada-news280208.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПредполагаем член на забранена британска неонацистка група се призна за виновен по обвинения в планиране на актове на тероризъм, предаде Асошиейтед прес.\r\n\t\r\n\tДжак Реншо, на 23 години, е обвинен, че миналата година купил мачете, за да убие депутатката от Лейбъристката паритя Роузи Купър. Освен него обвиняеми на започналия във вторник съдебен процес са още петима предполагаеми членове на забранената група \"Нешънъл екшън\" (Национално действие). И шестимата отричат да принадлежат към нея.\r\n\t\r\n\tБританското правителство я забрани през 2016 г. като \"яростно расистка, антисемитска и хомофобска\" неонацистка група. Тя възхваляваше Томас Меър, крайнодесен екстремист, който уби депутатката от Лейбъристката партия Джо Кокс през 2016 г.", "date": "2018.06.12", "title": "Британски неонацисти са изправени пред съда"}
{"url": "https://www.mediapool.bg/tarsyat-se-18-godishni-za-bezplatno-pateshestvie-s-vlak-v-evropa-news280212.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЗа безплатен билет за пътуване с влак в Европа могат да кандидатстват 18-годишните в периода от 12 до 26 юни, съобщиха от БДЖ във вторник. Българските железници са партньор\r\n\tна европейската инициатива \"Открий Европа\", по която 15 хиляди младежи от Европейския съюз могат да подпомогнат осъществяването на мечтата си за европейска обиколка.\r\n\tБъдещите пътешественици ще бъдат избрани чрез открит конкурс измежду всички граждани на ЕС, родени в периода 2 юли 1999 г. - 1 юли 2000 г. Кандидатстването става по електронен път на сайта на инициативата . Възможна е и групова заявка за пътуване до пет души, родени в посочения период, която се прави от един от тях, но в този случай участниците нямат право да кандидатстват за индивидуални пътувания или ако са направили това, се изключват автоматично от конкурса.\r\n\tПътешествието може да е до една държава или да е тур до най-много четири страни от ЕС като е за предпочитане кандидатите да представят конкретен график на пътешествието по дни и градове, за да може при одобрение от страна на ЕК да се планира закупуването на билетите, което ще се прави от външна фирма.  Избраните участници не трябва в никакъв случай да резервират билетите си сами, нито чрез друга туристическа агенция, тъй като средствата за билети, закупени отделно, няма да бъдат възстановени, уточняват от инициативата.\r\n\tКандидатите може и да не посочат конкретен график за пътуване, а при одобрение той да подлежи на съгласуване.\r\n\tПътешествието трябва да се проведе в периода 9 юли – 30 септември 2018 г. Предвиденият за билети с влак втора класа европейски бюджет е 12 млн. eвро и плановете са да се покрият разходи за пътуване с железница до 255 евро на човек. Всички останали харчове по пътуването – за настаняване, храна, застраховки и други са за сметка на кандидатите.\n\n\r\n\tПътешествието може да продължи най-много 30 дни и докато трае младежите стават посланици на инициативата и ще трябва да споделят своите преживявания, приключения и снимки от пътуването в социалните мрежи и да изнесат презентация в своето училище или местна общност. Ще бъде създадена група във Facebook, към която участниците ще могат да се присъединят. Младите пътешественици ще трябва също така да попълнят анкета, изпратена от външния изпълнител на Европейската комисия след края на пътуването.\r\n\tФинансираните от ЕК пътешественици ще могат да участват и във фотоконкурс, в който ще бъдат избрани 5 победители.\r\n\tЦялата процедура по избор на младежите, които искат да спечелят безплатен билет за влак, ще се проведе онлайн. След като мейлът на кандидатите бъде потвърден и те попълнят личните си данни и информацията за желаното пътуване, желаещите ще участват във викторина от 5 въпроса във връзка с Европейската година на културното наследство през 2018 г., инициативите на Европейския съюз, насочени към младите хора, и изборите за Европейски парламент. Ще има и допълнителен въпрос за интереса, който тази инициатива ще предизвика сред младите хора. Тези отговори ще са водещи за класацията на победилите 15 хиляди младежи. Избраните ще бъдат уведомени за това между 29 юни и 6 юли. Ще има обаче и резервна листа и ако парите за влаковите билети за предпочетените кандидати са по-малко от бюджета, или някои от тях се откажат от пътуването, средствата ще се насочат към резервите. Всеки месец ще става ясно дали има освободени средства.\r\n\t \r\n\tУчастие в инициативата \"Открий Европа” вече са заявили над 30 железопътни компании, опериращи в Европа, сред тях е и БДЖ.\r\n\tИдеята за безплатни жп младежки пътувания е на германците Винсънт-Имануел Хер, Мартин Шпеер и австрийския писател Роберт Менасе. Те я лансират за първи път през 2014 г. Впоследствие я обсъждат с представители на Европарламента и Еврокомисията и организират петиция за реализирането на проекта. Европейските политици го подкрепят и днес той вече е факт.", "date": "2018.06.12", "title": "Търсят се 18-годишни за безплатно пътешествие с влак в Европа"}
{"url": "https://www.mediapool.bg/v-razriv-sas-sayuznitsite-si-donald-tramp-razklashta-svetovniya-red-news280209.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tРазривът между САЩ и техните традиционни съюзници от Г-7 проправя път за настъпването на световен ред на раздробеност, при който Доналд Тръмп ще преговаря с някогашните врагове на Вашингтон, а отношенията САЩ-Китай ще задават глобалното темпо.\r\n\t\r\n\t\"Дали не сме свидетели на разграждане от американска страна на световния ред и внимателно изградените след Втората световна война институции?\", пита се Фред Кемпе от американския мозъчен тръст \"Атлантически съвет\" (Atlantic Council). Този ред създава равновесие между блоковете, международна съгласуваност, неприкосновени съюзи.\r\n\t\r\n\tКато руши цялата многонационална структура в името на американските интереси, като се оттегли от Парижкото споразумение за климата и постави под въпрос принципа на свободната търговия, като следва взривоопасна външна политика (оттеглянето от иранската ядрена сделка и преместването на посолството на САЩ в Ерусалим) и се кара със съюзниците си, точно както с историческите врагове на Америка, Доналд Тръмп дърпа рязко покривката от масата, за да му е по-комфортно с единствения сътрапезник, на който държи: /китайския президент/ Си Цзинпин.\r\n\tСтарият ред\r\n\t\"За Тръмп съществува единствено Г-2: САЩ и Китай. С идването на власт на Тръмп Европа трябваше да осъзнае, че епохата на многонационалния икономически ред е приключила\", казва швейцарският икономист от Хамбургския университет Томас Щраубхар. Защото макар Вашингтон и Пекин да са противници, те изпитват еднакво недоверие към мултилатералния подход.\n\n\r\n\t\r\n\tДоналд Тръмп \"видя как (при финансовата криза) през 2008 г. старият ред на либералната глобализация се разпадна. Той смята, че САЩ вече не са в състояние да осигурят на света колективни блага, каквито са структурата за либерализирана търговия и сигурността за западните си съюзници. Той вижда САЩ обвързани в редица двустранни отношения, където търговският дефицит е основният мотив\", казва за АФП британският икономист и член на Лейбъристката партия лорд Мегхнад Десаи.\r\n\t\r\n\tОт своя страна, \"Китай не желае мултилатералния принцип\" в традиционната му форма, отбелязва Жан-Франсоа Ди Мелио, президент на френския институт \"Азия Сантр\" (Asia Centre). \"Той създава редица различни структури, като Шанхайската организация за сътрудничество (ШОС) или Азиатската банка за инфраструктурни инвестиции. Всичко това без съмнение ще доведе до появата на друга форма на управление\", плаваща и асиметрична структура, зависеща от мотивите и участващите страни, обяснява той за АФП.\r\n\t\r\n\t\"Стратегията \" Америка на първо място\" на Тръмп и мотото за \"китайската мечта\" на Си Цзинпин се основават на една и съща идея - че двете свръхсили имат пълна свобода да действат според собствените си интереси\", отбеляза Брахма Челани, преподавател в Центъра за политически изследвания в Делхи в публикация в края на май.\r\n\t\r\n\tСпоред него \"световният ред Г-2, който те са на път да създадат, едва ли заслужава названието \"ред\". Това е клопка, при която страните са принудени да избират между Съединените щати на непредвидимия Тръмп - привърженици на двустранните преговори - и един амбициозен и хищен Китай \".\r\n\t\r\n\t\"Отношенията между САЩ и Китай ще формират 21-ви век\", предрече Барак Обама на 27 юли 2009 г. Неговият приемник може би ще превърне това в реалност, но доста по-различна от онова, което си представяше Обама във времената, когато единният Запад се надяваше да накара Китай да приеме неговите правила.\r\n\tКапанът на Тукидид?\r\n\tТова обаче няма да означава, че Вашингтон и Пекин ще се разберат да диктуват правилата в ущърб на дезориентираните европейци. Европейците още не са казали последната си дума, а Вашингтон и Пекин се конфронтират помежду си.\r\n\t\r\n\tСамо че Тръмп, бивш бизнесмен, изглежда смята, че ще се справя по-добре на четири очи, освободен от принудите на многонационалния подход. Той преговаря по търговския дефицит с Пекин много по-конструктивно, отколкото с канадския си съсед например, към който отправи оскърбителни нападки.\r\n\t\r\n\t\"Тръмп не се разбира толкова зле с Китай и с Русия. Имат различия, могат да се разберат по някои точки. Фрапиращ е случаят с китайската компания Зет Ти И (ZTE). Вашингтон води търговска война с Китай, а в същия момент сключва изненадващ договор със Зет Ти И - телекомуникационен гигант, изхвърлен от американския пазар, а накрая, след трудни преговори, получил позволение да се върне на него, отбеляза Ди Мелио.\r\n\t\r\n\tМакар световният ред след Втората световна война да имаше амбицията да избегне нов планетарен конфликт, императивът за мира изглежда по-малко наложителен в тази оформяща се нова рамка. А някои се опасяват, че светът отново може да попадне в \"капана на Тукидид\" - понятие, въведено от американеца Греъм Алисън, според което всяка зараждаща се сила в даден момент неизбежно влиза в конфликт с господстващата сила.\r\n\t\r\n\tКитайците обаче разбиха тази теория. \"Тъй нареченият капан на Тукидид не съществува, но ако големите страни правят повтарящи се стратегически грешки, те може да паднат в подобен капан\", каза Си Цзинпин през септември 2015 г.\r\n\t\r\n\tСпоред Ди Мелио, китайците \"са обсебени от идеята да не повторят грешките от миналото. Те виждат капана и ще се опитат да го избегнат, дори ако в даден момент има обективни причини за конфронтация\" за стратегическите им интереси.", "date": "2018.06.12", "title": "В разрив със съюзниците си, Доналд Тръмп разклаща световния ред"}
{"url": "https://www.mediapool.bg/skeptitsizam-i-useshtane-za-dezhavyu-okolo-istoricheskata-sreshta-tramp-kim-news280210.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВъпреки гръмките декларации и приповдигнатия тон не липсват и по-скептични гласове за резултатите от днешната среща в Сингапур между Доналд Тръмп и Ким Чен-ун.\r\n\t\"Не е ясно дали по-нататъшни преговори ще изпълнят целта за денуклеаризация\", каза Антъни Руджиро, старши сътрудник във вашингтонския мозъчен тръст Фондация за защита на демокрациите. По думите му същото се е говорело преди 10 години, когато САЩ се оттеглиха от преговорите, като не е направена и крачка напред.\r\n\t\r\n\tДокументът не споменава нищо за международните санкции, които бяха наложени на Северна Корея заради програмата ѝ за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие.\r\n\t\r\n\tАко съвместното изявление доведе до трайно размразяване на отношенията, това може да промени из основи ситуацията по сигурността в Североизточна Азия, също както визитата на американския президент Ричард Никсън в Пекин през 1972 г. доведе до промяна на Китай. Но според Ли Нан, базиран в Пекин анализатор от китайски мозъчен тръст, срещата има само символично значение. \"Твърде рано е да се нарече повратна точка в отношенията Северна Корея-САЩ\", каза той.\r\n\tДве ключови думи са забележими с отсъствието си от общата декларация, подписана от Доналд Тръмп и Ким Чен-ун в края на безпрецедентната им среща, отбелязва Франс прес.\n\n\r\n\t\r\n\tОт дълго време САЩ настояват за \"пълно, проверимо и необратимо\" ядрено разоръжаване на Северна Корея - цел, ясно декларирана и в навечерието на срещата в Сингапур.\r\n\t\r\n\tВсяка дума в тази формулировка е важна, тъй като целта е Пхенян \"да се освободи\" от атомните си оръжия и балистични ракети, това да стане под контрола на международни инспектори и то по начин, който гарантира, че връщане назад е невъзможно.\r\n\t\r\n\tПроверката е важна. Точно това липсваше досега, когато севернокорейците не спазваха предишните си обещания, каза вчера американският държавен секретар Майк Помпейо.\r\n\t\r\n\tВ подписания текст обаче са умишлено изпуснати две искания на Вашингтон. Ким Чен-ун се ангажира единствено с \"пълно ядрено разоръжаване на Корейския полуостров\". Това е вече използвана дипломатическа формулировка, подлежаща на всевъзможни тълкувания. Така Пхенян поиска в миналото изтегляне на американските войници, разположени в Южна Корея, както и глобално разоръжаване, включващо и другите ядрени сили.\r\n\t\r\n\t\"Те не успяха да постигнат споразумение за пълно, проверимо и необратимо ядрено разоръжаване\", констатира преподавателят в Университета за севернокорейски изследвания в Сеул Ку Каб-у. По отношение на проверките САЩ вероятно са поискали да имат достъп до всички обекти във всеки момент, а Северът е отказал, каза той за АФП.\r\n\t\r\n\tДраматичната среща на Доналд Тръмп със севернокорейския лидер може да е била организирана по подобие на посещението на президента Никсън в Пекин през 1972 г., довело до пробив в отношенията с Китай, но днешната среща на върха изглежда не успя да осигури никакви конкретни ангажименти от страна на Пхенян за премахване на ядрения му арсенал, отбелязва Ройтерс.\r\n\t\r\n\tТръмп побърза да обяви успех на безпрецедентната среща, но според експерти общата декларация, подписана в Сингапур, като че ли \"предъвква\" стари, неспазени обещания на Пхенян към няколко американски правителства. Това говори, че всяка трайна полза за Тръмп в световен план или у дома ще зависи от това дали в следващите етапи от преговорите той ще може да превърне подготвения като за телевизията сценарий на срещата в осезаем напредък към ядрено разоръжаване на Пхенян, допълва Ройтерс.\r\n\t\r\n\tСлед целия шум и всичките обещания за преодоляване на вероятно най-спешната криза за света президентът Тръмп и севернокорейския лидер Ким Чен-ун не постигнаха такава сделка, каквато американският президент отдавна казва, че е нужна за решаване на въпроса с ядреното разоръжаване на Пхенян, посочва Асошиейтед прес.\r\n\t\r\n\tОт месеци Тръмп подиграва и критикува предишните президенти, обвинявайки ги в непростима неспособност да се справят с ядрената заплаха от Северна Корея. Днес той се похвали с подписания \"всестранен\" пакт с Ким, проправящ пътя към ядрено разоръжаване, но очертанията на това споразумение изглеждат много по-бледи дори от неуспешните сделки на предшествениците му, отбелязва АП.", "date": "2018.06.12", "title": "Скептицизъм и усещане за дежавю около \"историческата\" среща Тръмп-Ким"}
{"url": "https://www.mediapool.bg/arestuvan-e-sobstvenik-na-golyama-kompaniya-za-mlechni-izdeliya-news280213.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСобственикът на голяма фирма за производство на млечни продукти е арестуван за данъчни измами в размер на най-малко 900 000 лева. По неофициална информация от разследващите арестуваният е собственикът на фирма \"Елена\" Стефан Василев.\r\n\tОт специализираната прокуратура обявиха, че е поискано налагането на запор върху сметките на арестувания.\r\n\t\"Този производител в последните две години и половина е реализирал търговски оборот за над 50 милиона лева, а е платил данъчни задължения в размер на 47 000 лева\", обяви говорителят на Специализираната прокуратура Даниела Начева.\r\n\tОбвинението има данни, че данъците са укрити от организирана престъпна група, която е била ръководена от Стефан Василев. Групата е създала множество \"кухи\" фирми, чрез които е укриван данък добавена стойност (ДДС).\r\n\tОсвен Василев, за участие в групата са обвинени още двама души, като единият е на свобода срещу 50 хил. лева гаранция. Акцията се е провела на територията на Русе, Търговище, Велико Търново, Пазарджик.\n\n\r\n\tПретърсени са 21 имота, като 14 от тях са счетоводни къщи. Разследващите твърдят, че при претърсването на къща в столичния кв. \"Бистрица\" са били откритите схемите, които ще им помогнат да докажат престъпленията в съда.", "date": "2018.06.12", "title": "Арестуван е собственик на голяма компания за млечни изделия"}
{"url": "https://www.mediapool.bg/atina-i-skopie-se-dogovoriha-severna-makedoniya-news280184.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПремиерите на Гърция и Македония Алексис Ципрас и Зоран Заев се договориха за новото име на Македония и до края на седмицата трябва да подпишат договор, с който официално да решат продължилия десетилетия спор. \r\n\t\"Имаме добро споразумение със Скопие, което изпълнява всички условия, поставени от Гърция\", заяви Ципрас, след като във вторник разговаря с македонския си колега. \r\n\tСпоред гръцките и македонските медии името е Северна Македония. Ще се превежда и изписва на английски език и ще бъде за всеобща употреба. \r\n\tОчаква се споразумението да отвори вратите за членство на Скопие в Европейския съюз и НАТО, което досега беше блокирано от Атина. Около решението на спора обаче има все още много неизвестни, свързани най-вече със съпротивата на опозицията в двете страни. Според наличната досега информация е възможно то да бъде подписано още тази събота в Преспа. \r\n\t\"Днес скопският проблем приключи\", \"Северна Македония е договореното име\", пишат гръцките и македонските медии. \r\n\t \r\n\tУправляващите и в двете страни обаче са изправени пред вътрешни пречки да решат спора. Опозицията в Гърция не приема включването на думата \"Македония\" под каквато и да било форма в новото има и вече проведе масови протести.\r\n\t \r\n\tПодобни демонстрации се проведоха и в Скопие. Според опозиционната ВМРО – ДПМНЕ правителството на премиера Зоран Заев е некомпетентно, съсипало е икономиката, понижило е заплатите и пенсиите и е навредило на националните интереси, преговаряйки с Гърция за възможно ново име на страната.\r\n\t \r\n\tЛидерът на гръцката опозиционна партия \"Нова демокрация“ Йоргос Кумуцакос каза, че ще поиска изслушване в парламента преди да се подпише договорът.\r\n\t \r\n\tКумуцакос каза, че преди Преспа и преди каквото и да било решение или споразумение, е необходимо да се информират и парламентът, и гражданите. \r\n\t \r\n\t\"Ципрас не е политически легитимен да задължи страната. Искаме спешно дебат в парламента, за да може гръцкият народ да разбере, преди да се обвърже, какво съдържа договора“, каза Кумуцакос. \r\n\t \r\n\tЦипрас не управлява с мнозинство, а коалиционният му партньор - \r\n\t \r\n\tсъщо даде индикации, че може да не подпише договора, а опозиционната ВМРО – ДПМНЕ организира протести. \r\n\t \r\n\t\"Президентът смята, че е несериозно и безотговорно въпросът за името, който е изключително важен за всички граждани на Република Македония, и наложените относно това технически изисквания, да се решават по телефона и чрез лично споразумение между премиерите на двете държави\", заявиха от кабинета на Георге Иванов. \r\n\t \r\n\t\r\n\t\r\n\t\t \r\n\t\r\n\t\tРепублика Северна Македония - име за всеобща употреба, с македонски език и македонска идентичност - това съдържа споразумението по спора за името, което трябва да подпишат Македония и Гърция, съобщи гръцкото радио 24/7, цитирано от БТА.\r\n\t\r\n\t\t \r\n\t\r\n\t\tПо информация на гръцки журналисти споразумението съдържа следното:\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\r\n\t\t \r\n\t\r\n\t\t\r\n\t\t\tСпоразумението първо трябва да се ратифицира в македонския парламент, след което гръцкото правителство ще изпрати писма до НАТО и Европейския съюз, че подкрепя започването на преговори за интеграция на Северна Македония при условие, че бъдат внесени поправки в конституцията ѝ.\r\n\t\t\r\n\t\t\t \r\n\t\t\r\n\t\t\tКодзиас вече съобщи, че на срещата на външните министри на ЕС на 25 и 26 юни ще бъде изпратено позитивно послание за започване на предприсъединителни преговори на Северна Македония с ЕС, а що се отнася до членството ѝ в НАТО, тя ще получи покана при условие, че промени конституцията си.\r\n\t\t\r\n\t\t\t \r\n\t\t\r\n\t\t\tСпоред гръцките медии премиерът Зоран Заев ще трябва да изпрати писма до страните, които са признали Република Македония под конституционното ѝ име, за да ги уведоми, че в двустранните отношения и на международните форуми в сила ще бъде името Северна Македония.\r\n\t\t\r\n\t\t\t \r\n\t\t\r\n\t\t\tРадио 24/7 посочи, че в периода от юли до декември 2018 г. правителството на Заев ще трябва да свика референдум и ако неговият резултат е положителен, ще бъдат внесени поправки в конституцията. При отрицателен резултат като План Б съществува вероятността за предсрочни избори \"с характер на референдум за скопския въпрос\".\r\n\t\t\r\n\t\t\t \r\n\t\t\r\n\t\t\tКогато македонската страна изпълни всички поети задължения, споразумението ще бъде внесено за гласуване в гръцкия парламент, а в същото време ще се гласува и за членството на северната съседка в НАТО.\r\n\t\t\r\n\t\t\t \r\n\t\r\n\t\r\n\t\tДвете страни спорят от 25 години за името \"Македония\", което според Атина крие в себе си териториални претенции към едноименната гръцка област.  \r\n\r\n\t \r\n\tМакедония обаче показа, че е готова на отстъпки и бърза да реши спора, тъй като се надява  в края на юни да получи покана за начало на преговорите за влизане в Европейския съюз.", "date": "2018.06.12", "title": "Атина и Скопие се договориха: Северна Македония"}
{"url": "https://www.mediapool.bg/mladezh-ot-balgarski-proizhod-e-zadarzhan-za-ubiystvoto-na-rumansko-momiche-v-germaniya-news280180.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСедемнайсетгодишен младеж от български произход беше задържан за убийството с нож на 15-годишно румънско момиче в западногерманския град Фирсен след като сам се предаде във вторник в полицията, съобщиха местните власти, цитирани от Асошиейтд прес.\r\n\tПо-рано бе съобщено, че заподозрян за убийството е 25-годишен турчин, който се беше предал снощи, след като се опита да избяга от полицаите, разследващи убийството. Младият мъж казал, че е избягал, защото се ухлашил, че ще бъде проверен за наркотици.\r\n\tДнес полицията установила, че първият заподозрян няма връзка с убийството и той бил освободен.\r\n\tСлед първоначалната грешка 17-годишен младеж се появил в полицията в Монхенгладбах заедно с адвоката си, за да се предаде, съобщава Дойче веле.\r\n\tПолицията съобщи, че 17-годишният младеж живее във Фирсен и е от български произход. Говорителката Изабела Ханен каза, че двамата със жертвата са се познавали, но не даде повече подробности. Полицията се опитва да определи мотивите за убийството.\n\n\r\n\t15-годишното момиче от румънски произход било промушено смъртоносно с нож вчера по обед в парк във Фирсен, недалеч от границата с Холандия.\r\n\tПо информация на бТВ до трагедията се е стигнало след скандал между двамата. Жертвата Юлиана и бившият ѝ приятел – 17-годишният Матю, са имали връзка около три години. Неотдавна обаче момичето прекратило отношенията им.\r\n\tВ понеделник двамата се срещнали в парка и разговорът приключил фатално за жертвата.\r\n\tМатю бил познат на полицията за продажба на наркотици, кражби, причиняване на тежка телесна повреда и шофиране без шофьорска книжка.\r\n\tТой е роден и израснал в България, но живеел е при родителите си в град Фирсен в Германия.\r\n\tНовината за убийството е първоначалното съобщение за заподозряния по грешка мъж от турски произход бързо набра скорост в медиите и социалните мрежи в Германия. От крайнодясната партия Алтернатива за Германия отбелязаха саркастично в Туитър, че това очевидно е „още един изолиран инцидент“, пише Дойче веле.\r\n\tМиналата седмица Германия бе потресена от убийството на друга тийнейджърка. Тялото на 14-годишната Сузана, която бе издирвана в продължение на дни, бе открито в гориста местност край град Висбаден.\r\n\tАутопсията е показала, че Сузана е станала жертва на тежко сексуално престъпление, а смъртта ѝ е настъпила вследствие на душене.\r\n\tЗа престъплението бе заподозрян 20-годишен иракски мигрант, чиято молба за убежище в Германия била отхвърлена.\r\n\tЗаподозряният напусна Германия със семейството си, но бе заловен в Северен Ирак и върнат.", "date": "2018.06.12", "title": "Младеж от български произход е задържан за убийството на румънско момиче в Германия"}
{"url": "https://www.mediapool.bg/svetovna-firma-za-avtomobilni-kabeli-vlaga-32-mln-evro-v-zavod-krai-pleven-news280214.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tГерманската компания \"Леони\" (Leoni), която е световен доставчик на електрически кабели за автомобили и на решение за управление на данни и енергия, е взела решение да построи завод край Плевен, съобщи директорът ѝ Ралф Зингман, който официално връчи на заместник-министъра на икономиката Александър Манолев решението за влагането на 32 млн. евро в бъдещото предприятие, чието точно местонахождение ще бъде обявено по-късно.\r\n\tБългария и област Плевен са били предпочетени за реализацията на проекта в конкуренция с локации в Сърбия, Украйна и Македония.\r\n\t \r\n\tПлановете на \"Леони\" са да инвестира 16 млн. евро в строежа на завода и още толкова в машини и оборудване. Тай ще открие нови 2 хиляди работни места и в него ще се изпълняват поръчките на германски клиент от автомобилния сектор. Плановете са производството да започне до края на 2018 г. и поетапно да застрояват нови площи и да увеличават капацитета и наетите лица, до достигане на пълен обем през 2020 г.\r\n\t\"Това е поредната фирма, за която България е привлекателна бизнес дестинация. Според проучване на германо-българската камара над 90% от фирмите-партньори заявили, че биха отново инвестирали у нас“, коментира пред журналисти Манолев.\r\n\tПо думите му тази инвестиция е най-голямата в региона на Плевен за последните 10 години. За нея се работи от една година и за да се привлече инвеститорът дори е бло променено българското законодателството по отношение на използването на определени химикали и суровини. Поправките са направени със съгласието на Европейската комисия.\r\n\tПо думите на Манолев икономическите ни отношения с Германия се развиват все по-добре и само за седмица две големи новини за германски инвестиции привличат общественото внимание – откритото преди дни предприятие на \"Мултивак“ в Божурище и сегашната инвестиция на \"Леони\".\n\n\r\n\tТой посочи още, че от особена важност повече инвеститори да се насочват към региона на Северна България е категоричният ангажимент на правителството за завършването на магистрала \"Хемус“. Според него тази инвестиция и очакваното разкриване на толкова нови работни ще даде нов тласък на регионалната икономика, съобщи Министерството на икономиката.\r\n\t\"Леони” е глобален доставчик на продукти, решения и услуги за управление на енергията и данните в автомобилния сектор и други индустрии. Компанията е най-големият доставчик за автомобилната индустрия в своята област за Европа. Групата на компаниите, регистрирани на немския индекс MDAX, наброява над 87 000 служители в 31 държави и реализира консолидирани продажби от 4.9 млрд. евро през 2017 г. Най-голямата група клиенти на \"Леони\" включва доставчици на автомобили, товарни автомобили и компоненти.", "date": "2018.06.12", "title": "Световна фирма за автомобилни кабели влага 32 млн. евро в завод край Плевен"}
{"url": "https://www.mediapool.bg/bulgaria-obyavyava-kurs-kam-bankoviya-sayuz-news280215.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tБългария ще се опита да влезе в банковия съюз на ЕС и \"чакалнята\" на еврозоната (ERMII) по едно и също време през следващата година, съобщи финансовият министър Владислав Горанов, цитиран от \"Блумбърг\".\r\n\tБългария се нуждае от препоръките на Европейската централна банка и Европейската комисия, за да направи стъпка към еврозоната. Проблемът за София е, че европейските институции настояват страната да подобри своето управление, икономика и банки, подчертава агенцията.\r\n\tДосега Горанов настояваше, че страната ще кандидатства за банковия съюз, след като бъде приета в ERMII.\r\n\t\"Ние настояваме, че двете (влизането в банковия съюз и ERMII) трябва да се случи в един и същи ден\", е новата позиция на министъра.\r\n\tПроблемът е, че присъединяването към банковия съюз е сложна процедура, която изисква провеждането на нов мащабен преглед на активите на банковата система, подобен на този, който се състоя през 2016 г. Ако България иска да се възползва от благоприятното отношение на сегашната Европейска комисия по въпроса за ERMII, трябва да вмести прегледа в сегашния ѝ мандат. Евроизборите догодина са в края на месец май.\n\n\r\n\tБългарски представители ще посетят през следващите няколко дни Европейската централна банка, за да говорят \"интензивно\" за подготвителните процедури за приемането на страната в двете институции.\r\n\tГоранов не уточни дали правителството все още смята да подаде апликация за членство в чакалнята на еврозоната до края на юни.\r\n\t\"За една година ние ще можем да влезем едновременно в близко сътрудничество с банковия съюз и с ERMII. Ние разчитаме на твърди уверения от нащите партньори, че няма да започнем една безкрайна игра\", каза Горанов\r\n\tПрез януари финансовият министър Владислав Горанов обяви пред чуждите медии, че България смята да подаде формална заявка за ЕRMII до края на юни, дори да няма гаранция, че ще бъде одобрена.\r\n\tВ края на април премиерът Бойко Борисов за пръв път обяви публично, че към София е поставено ново условие за ERMII - първо да се присъедини към банковия съюз, а после да влезе във валутния механизъм. Доскоро българската позиция беше, че първо трябва да влезем в чакалнята на еврозоната, а още на следващия ден страната ще подаде заявка за членство в банковия съюз. Заради натиска на ЕЦБ и ЕК обаче въпросната позиция явно е променена.\r\n\tСпоред договорите за ЕС България е длъжна да се присъедини към банковия съюз към момента на присъединяване към еврозоната.\r\n\tВъпреки това обаче държавите извън еврото могат да влязат частично в банковия съюз и преди това чрез механизма на т. нар. \"тясно сътрудничество\". В този случай те са длъжни да изпълняват решенията на ЕЦБ, включително за обявяване на фалит на голяма банка, като в същото време нямат достъп до всички спасителни фондове, достъпни само за страните от еврозоната. Друг голям проблем са възможните финансови загуби, които може да претърпи държава извън еврото от участието си във фонда за преструктуриране.\r\n\tИменно тези асиметрии са официалният аргумент на Българската народна банка (БНБ) да твърди, че присъединяването към банковия съюз на държави извън еврозоната крие рискове. Те се признават и от чужди експерти. Вероятно по подобни причини до момента няма държава извън еврото, която да е част от банковия съюз.\r\n\t\"Съществуват явни непривлекателни фактори, заложени в \"тясното сътрудничество\" - механизмът, предназначен за държави членки, чиято парична единица е различна от еврото, за включване в единния надзорен механизъм\", посочи наскоро в статия подуправителят на БНБ Калин Христов. По същите причини икономисти твърдят, че страната трябва предсрочно да влиза в банковия съюз само ако това е политическо условие за еврото.", "date": "2018.06.12", "title": "България обявява курс към банковия съюз"}
