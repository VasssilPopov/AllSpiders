{"url": "http://www.mediapool.bg/ot-rusiya-s-krav-news265411.html", "text": "Пищни лондонски имения. Ръчно рисуван \"Ролс-Ройс\". И осем мъртви приятели. За британския посредник на имотни сделки Скот Йънг, който работи с руски олигарси критици на Путин, това означаваше зашеметяващи бонуси, но и постоянна опасност. Неговата смърт е една от 14-те, която американското разузнаване свързва с Кремъл, пише изданието \"Бъзфийд\" (Buzzfeed) в материал озаглавен \r\n\tЗа мистериозната смърт на някогашния британски мултимилионер  се твърди, че също е виновна дългата ръка Москва. Посредникът в сделки с имоти на много руски олигарси в Обединеното кралство загина при падане от балкона през 2014 г. В продължение на няколко години Йънг споделял пред приятелите и семейството си, че го дебнат руски наемни убийци. Той бил следен дори след като изгубил милионите си само за една нощ в мистериозна сделка с имот в Москва.\r\n\tСкот Йънг бил деветият човек от приятелско-съдружнически кръг, умрял при подозрителни обстоятелства.Но когато полицията влязла в луксозното му жилище, тя обявила смъртта му за самоубийство и закрила делото.\r\n\tОт \"Бъзфийд\" твърдят, че след двегодишно разследване открили доказателства за убийството, които Скотланд ярд проспал. Журналистите открили огромен брой документи, записи на телефонни разговори и други тайни записи, доказващи, че Скот Йънг е част от кръг от 9 души, в който влизал и олигархът . Всички те умрели при подозрителни обстоятелства на британска територия, след като станали врагове на режима в Русия.\r\n\tОт документите става ясно, че Йънг бил на мушката на руските служби за сигурност и мафия, след като уредил в полза на Березовски редица сделки, разгневили Кремъл\n\n\r\n\tСпоред британската полиция смъртта на нито един от деветимата не е подозрителна. \"Бъзфийд\" обаче разкрива, че тайните разузнавателни служби на Лондон МИ-6 поискали от САЩ информация за всеки един от покойниците \"в контекста на убийства\".\r\n\tПреди броени дни \"Бъзфийд\" разкри, че американските служби информирали британците, че руският банкер , починал на Острова през 2012 г., най-вероятно е убит по пряка заповед на Кремъл. И за него британските власти обявили, че е умрял от естествена смърт.\r\n\tСега обаче изданието съобщава за подозренията на американските служби, че освен Перепилични, още 13 души са убити във Великобритания. Сред тях са Березовски и още 8 човека от неговия кръг. Общо жертвите са 14.Убийствата вероятно са извършени от руските служби за сигурност или мафиотски групировки. Двете сили понякога работят в заедно.\r\n\tБерезовски беше открит в банята си през 2013 г.с увит шал около врата. Това наведе на мисълта за самоубийство чрез обесване. Скотланд ярд излезе с тази версия, но американските служби подозират убийство.\r\n\tПартньорът на Березовски - грузинският олигарх , почина от сърдечен удар през 2008 г. Същото се случи и с техния приятел Юрий Голубев - съосновател на печално известния петролен гигант ЮКОС, починал в Лондон през 2007 г.\r\n\tИ от Лондон, и от Вашингтон изтъкват, че руснаците са специалисти по убийства с отрова без оставяне на следа. Тя обикновено довеждат до сърдечен удар.\r\n\tСред възможните жертви на Москва са и двама британски адвокати, помагали на руските олигарси да преведат пари в Обединеното кралство.  умира от инфаркт през 2003 г.  загива година по-късно в катастрофа с хеликоптер.\r\n\tПреди Скот Йънг да умре, си отишли трима негови близки приятели - , (няма нищо общо със Стивън Къртис) и . И трите случая били обявени за самоубийство.\r\n\tВ близките дни от \"Бъзфийд\" ще назоват и останалите от 14-те предполагаеми жертви на Кремъл.\r\n\tРазузнавателните данни, според които режимът в Русия извършва убийства във Великобритания, идват на фона на все по-засилващото се безпокойство, че Кремъл се меси на Запад и най-вече на подозренията за връзка между Москва и предизборния щаб на американския президент Доналд Тръмп.\r\n\tРуското правителство прие през 2006 г. нови закони, даващи право на тайни агенти да убиват врагове на държавата зад граница. През същата година двама убийци, служители на Федералната служба за сигурност (ФСБ) заминали за Лондон, за да отровят избягалия там бивш агент  с радиоактивен полоний. Според разследването на британска работна група, огласено през януари 2006 г., беглецът вероятно е убит по заповед на Путин. В случая става дума за ядрен тероризъм - нещо, което британското правителство не може да игнорира. \r\n\tВисши разузнавателни източници обаче твърдят, че други, не толкова явни убийства, са останали ненаказани.\r\n\tРуските убийци си вършат пъкленото дело във Великобритания необезпокоявани през последните 17 години, заявяват пред \"Бъзфийд\" 17 бивши и настоящи служители на службите на Лондон и Вашингтон.\r\n\tПричините Лондон да е сдържан са доста. Сред тях са страх от ответни действия, некомпетентност на полицията и желанието да бъдат съхранени милионите паундове руски пари, влизащи в банки на Острова.\r\n\tНай-много Лондон се опасявал от политическия риск. В отговор москва можела да предприеме мощни кибератаки, които да дестабилизират икономиката. Тя можела да мобилизира и хора от многобройната руска общност в Обединеното кралство, които да причинят сериозни неприятности.\r\n\tСлужбите на САЩ внимателно следят поредицата от убийства, защото се страхуват, че те могат да се пренесат и на американска земя. Опасенията се увеличили особено след мистериозната смърт на  - основателя на телевизия Russia Today (RT). Той бе намерен мъртъв в хотел във Вашингтон през 2015 г. с рани от тъп предмет по главата, врата, краката, ръцете и гърдите. Следователите съобщиха, че руснакът е паднал пиян. От разузнаването обаче смятат друго.\r\n\tПри всички положения от Лондон вече сериозно вярват, че зад 14-те смъртни случая на британска територия стои режимът на Владимир Путин. Твърди доказателства все още няма. Начинът на действие на руските служби ще направи изключително трудно твърденията да бъдат доказани. Но това не е невъзможно.", "date": "2017.06.17", "title": "От Русия с кръв"}
{"url": "http://www.mediapool.bg/reformi-ili-oshte-ot-sashtoto---sadiite-imat-izbor-news265405.html", "text": "Съдиите избират в събота измежду 27 свои колеги за едва шест места в бъдещия Висш съдебен съвет. Прегледът на профилите на кандидатите и концепциите им показва, че магистратите трябва да избират между ясно изразени реформаторски кандидати и такива, които ще бранят статуквото в системата с всичките му преки и косвени последици върху останалите институциите и обществото. Разделителната линия е отношението на кандидатите към дейността на сегашния компрометиран Висш съдебен съвет (ВСС).\r\n\tВ настоящата кампания има двама съдии, които са смятани за фаворити, ако това се измерва с доверието, което те са получили в аванс от магистратите – административният съдия от Габрово Светлозар Рачев и Емил Дечев от Софийския градски съд.\r\n\tПървият е издигнат по команда от горе, след разпратено \"окръжно\" писмо от ръководството на Върховния административен съд до редовите съдии в страната. Така събра подкрепата на 153 административни съдии от общо 300 в цялата страна. Първият подпис под неговата кандидатура символно е на шефа на ВАС Георги Колев, който е един от ключовите фактори в сегашния ВСС. Поради това е разбираемо, че в концепцията на Рачев се говори за \"доразвиване на добрите практики\" на ВСС, а общественото доверие в съдебната власт е изведено като функция на отразяването й в медиите.\r\n\tСъдия  е издигнат с подписите на 150 съдии от различни съдилища в цялата страна. Той не обвинява медиите за ниското доверие в система, а вижда причина в скандалите, които ВСС генерира почти всекидневно. Дечев настоява за радикална съдебна реформа и обещава да провокира дебат за нея, макар че приемането на подобни промени е в ръцете на парламента. Столичният съдия започва концепцията си с обещанието, че никога не би станал прав, ако във ВСС влезе висш представител на някоя от другите две власти. Това се случи в настоящия ВСС при внезапно посещение на Бойко Борисов.\r\n\tЕмил Дечев настоява за въвеждане на независима антикорупционна прокуратура по румънски модел и за парламентарен контрол върху главния прокурор. Наред с това той предлага да се ограничи продължителността на мандатите на \"тримата големи\" в системата, както и да се намали политическото влияние върху останалите. \"ВСС трябва да води активна политика за защитата на магистратите от атаки и вмешателства на политици, бизнесмени, държавни институции или частни лица\", казва Дечев и предлага създаване на \"горещ телефон\", на който засегнатите съдии да подават сигнали.\n\n\r\n\tСъдията държи членовете на ВСС да поддържат \"хигиена на медийните контакти\", да дават интервюта само на \"журналисти от медии, които имат ясен собственик, а той има ясен произход на средствата\". В концепцията си Дечев поставя и диагноза на скандалите в съдебната система: \"Липсата на истинско разследване на съдържанието на разговора от скандала \"Яневагейт доведе логично до нов такъв - \"ЦУМ-гейт\". Ако и настоящият скандал не бъде разплетен докрай, неизбежно ще се появи нов такъв\". Съдия Дечев иска следващият ВСС да направи проверка на \"ЦУМ-гейт\", след като настоящият отказа такава.\r\n\tКонцепцията на съдия Емил Дечев е определено най-радикалната сред кандидатите за следващия ВСС, но това не означава, че няма и други прореформаторски кандидатури. Голяма част от тях са излъчени от столичните съдии. Това е разбираемо, тъй като в София работят над 1/4 от всички съдии в страната.\r\n\t\r\n\tОбщо 15 от всичките 27 кандидатури на членове за ВСС са на съдии, които работят в София. Като цяло те са настроени срещу статуквото в настоящия съдебен съвет.\r\n\tСтолицата разбива донякъде впечатлението, че административните съдии монолитно следват волята на началника Георги Колев. Съдия (ВАС) е предложена от седмина свои колеги върховни съдии. Тя се обявява срещу конформизма в системата и съдебната номенклатура. Съдия Дишева настоява за ограничаване на мандатите на шефовете и задължително зачитане на мнението на съдиите при кадруването. Тя критикува сегашния ВСС, настоява за повече отчетност и за нов Етичен кодекс на магистратите.\r\n\tКолегата й  (Административен съд – София град, АССГ) споделя подобни виждания. Тя е издигната от 18 административни съдии. Според Жилова най-важната задача на ВСС е да отстоява независимостта на съдебната власт. \"Това е първото условие за качествено правораздаване, неподвластно на политически и икономически интереси\", пише тя. Според нея ВСС трябва да има постоянна комисия за борба с корупцията, а магистратите трябва да застанат открито с лице към гражданите.\r\n\tАдминистративната съдийка  (АССГ) е издигната от 62-ма свои колеги. Тя не осъжда изрично наследството на този ВСС и припомня девиза \"съединението прави силата\". Според нея най-първата и главна задача на бъдещия ВСС е именно \"съединението\". Милачкова не казва обаче на каква база може да стане това, ако мнозинството налага безпринципно волята си. Тя излиза с екзотичната идея шефовете на съдилищата да поддържат рубрики в местните вестници.\r\n\tУчастието на съдии от Върховния касационен съд на вота за ВСС е масово – те са петима. Наказателната колегия на ВКС застава зад колегите си . И двамата имат добра репутация в системата и остро критикуват наследството на сегашния ВСС. Шекерджиев казва, че не приема саморазправата с магистрати чрез дисциплинарни наказания. Той е против разделението на ВСС на групи. Съдия Пашкунова пише, че скандалите във ВСС са създали \"основателни съмнения за наличие на външно политическо влияние и неминуемо подкопаха доверието в съдебната власт\". \"Независимостта на съдиите не е в интерес на съдиите, а на тези, които очакват правосъдие\", напомня тя.\r\n\t(ВКС) е издигната от почти половината съдиите във върховния съд. Тя иска ВСС да пази достойнството на съдиите, като самият ВСС излъчва достойнство. В същото време казва, че кадровата политика в съдебната власт оставя \"тежко впечатление за двоен стандарт и безпринципност\" и обещава да насърчава свободното изразяване на съдиите.\r\n\t (ВКС) е издигнат от 19 върховни съдии от ВКС и ВАС. Той още е член на управителния съвет на Съюза на съдиите и заместник-председател на Съюза на юристите. Гунчев пише, че без реално разделение на властите има само фасада на демократична държава. \"Зад тази фасада остават оплетените нишки на олигархична или еднолична власт\", се казва в концепцията му. Според него основна превенция на корупцията в съдебната система е прозрачното и обективно кадруване.\r\n\tПетият кандидат от ВКС е , който също е част от управата на ССБ. Мавров е бил главен секретар на Министерския съвет в кабинета \"Сакскоургготски\" и председател на Контролния съвет на здравната каса. Мавров говори за внасяне на дух на \"колегиалност\" и \"разбирателство\" във ВСС. Той смята гарантирането на независимостта на системата за приоритетна задача пред ВСС. Иска да се изработи механизъм за защита на магистратите от външни посегателства.\r\n\tСъдиите от Софийския районен съд (СРС) са трима. Най-известният от тях е , който издигна своята кандидатура сам, за да не разделя колегите си. Срещу него ВСС води война в продължение на близо половин година. Причината бе, че Лалов организира съдийския протест пред съвета и обяви, че в настоящия си вид ВСС за пагубен за системата.\r\n\t (СРС, работи като командирован в Софийския градски съд) е активист на Съюза на съдиите в България. Той очаквано концентрира вниманието си върху порочните практики в този ВСС, казвайки, че \"демонстрира силов модел на управление\". Той отделя огромно внимание на свръхнатовареността и борбата със стреса в системата. Вълков предлага спорната идея да не е публична информацията за образуване на дисциплинарно производство срещу магистрати.\r\n\t от СРС е подкрепена от 54 свои колеги. Тя казва, че отстояването на независимостта на съда е един от най-важните приоритети в работата на ВСС, защото тя е гаранция за защита на правата на гражданите. Концепцията й е посветена основно на независимостта на магистратите.\r\n\t (Софийски апелативен съд) е издигната от четирима свои колеги. Според нея ВСС трябва да реагира бързо с проверки на всички сигнали, защото липсата на реакция е пагубна за съдията и имиджа на системата. Тя настоява за създаване на фонд за финансово поощряване на магистратите и смята повишаването на бюджета на съдебната власт за основна антикорупционна мярка.\r\n\t (Апелативен специализиран съд) е кандидат на всички свои колеги в спецсъда. Тя твърдо подкрепя съкращаването на слабо натоварените съдилища, но почти не засяга въпроса за независимостта на съда. Въпреки това казва, че има воля да я отстоява.\r\n\tСъдия  (Софийски апелативен съд) ще работи за \"охлаждане на страстите\" във ВСС и прекъсване на \"мултиплицирането на негативизма\". Според него постигането на единство в съдебната система ще доведе до повишаване на доверието в нея. Той настоява за пълна публичност на дисциплинарните производства.\r\n\t\r\n\tОбщо трима варненски съдии са издигнати за членове на ВСС. Защита на статуквото във ВСС прозира от кандидатурата на шефката на районния съд в града , която е подкрепена от 47 варненски съдии. В концепцията й няма намек за критика към настоящия ВСС. Според нея ниската правна култура на част от населението прави възможни внушенията за състоянието на съдебната система. Именно това водело до подкопаване на доверието в нея. Съдията предлага да се въведе унифицирана методика за разглеждане на сигнали за корупция и конфликт на интереси във ВСС (с това по закон се занимават прокуратурата и съдебния инспекторат – бел.ред.).\r\n\tЗа сметка на това (Апелативен съд – Варна), който е издигнат от 60 съдии от Варна, говори за \"езика на омразата\" във ВСС. Той осъжда безпринципните кадрови и дисциплинарни решения, говори за \"двойните стандарти\" на кадровия орган, както и за усещането за задкулисие. Районният съдия от Варна  е издигнат от 10 свои колеги. Това е вторият път, когато той се кандидатира за член на ВСС. Нинов предлага да се създаде регистър на контактите на членовете на ВСС с политически и икономически субекти, както и Етичен кодекс на членовете на ВСС. Нинов е реформаторски настроен и призовава ВСС да уважава предложените от магистратите кандидати за шефове на съдилища.\r\n\t\r\n\tКандидатите от Бургас са двама. Единият е  (Бургаски апелативен съд), която е издигната от 13 съдии от същия съд. В нейната концепция няма критики към сегашните порядки във ВСС. Тя предлага създаване на специална комисия за изпълнение на препоръките на Европейската комисия.\r\n\tДругият кандидат е , която е шеф на Окръжен съд-Бургас. Тя е подкрепена от 62-ма съдии от целия бургарски съдебен район. Положението с нейната концепция е подобно с това на Балтова. Съдия Димитрова е произвела следното изречение: \"Имиджът е носител на репутацията и в контекста на провежданите към момента инициативи от съдебната власт, ще има своите положителни интерпретации, ако е открит и достъпен\". Тя явно смята, че обществото трябва да бъде убедено, че ВСС си върши работата, дори и да не си я върши.\r\n\t\r\n\tПреди месец шефът на Върховния касационен съд Лозан Панов се опита да разбере дали има организация по региони за обединяване на магистрати зад една кандидатура – т.нар. регионално представителство. В крайна сметка се оказва, че единствено Пловдивският апелативен район издига само една кандидатура. Това е , зам.-председател на Пловдивския апелативен съд. Зад него застават 55 съдии от трите пловдивски съдилища.\r\n\tЕто какво казва Георгиев за сегашния ВСС: \"Отричането на работата на колегите преди нас е деконструктивно, гарантира профанизиране на правосъдието и правна нестабилност. Работещите в органите на Съдебната власт и обществото едва ли приемат това за\r\n\tнормално\". Въпреки това Станислав Георгиев има и някои реформаторски идеи. Той иска ВСС да реагира бързо на всеки опит за външна намеса в работата на съдиите. Настоява за въвеждане на ротационен принцип при подмяната на състава на ВСС (по подобие на Конституционния съд).\r\n\tРегионалното представителство почти се е случило и във великотърновския апелативен район. Там фаворитът за член на ВСС е шефът на местния апелативен съд , който е подкрепен от 98 съдии от целия район. Единственото е леко нарушено от Мирослав Йорданов (съдия в Русенския районен съд), който е подкрепен от 47 съдии от Русе, Тутракан и Бяла. Русе е част от района на Велико Търново.\r\n\tЯнко Янев е на мнение, че сегашният ВСС е предприел някой \"важни стъпки\". Той обаче не харесва дисциплинарната практика на кадровиците и смята, че тя трябва да стане напълно публична. Според него трябва да се каже какво точно значи \"уронване на престижа на съдебната власт\".\r\n\t\"Свободното тълкувание на това понятие дава възможност за провеждане на дисциплинарни производства срещу изрядни, но неудобни някому магистрати и обратно, да не се предприемат действия срещу други, които видимо злоупотребяват с положението си, но се ползват от \"протекции\", пише Янев. Той настоява за активна прозрачност при работата с медиите, въпреки наличието при тях на \"някои твърде неприятни процеси, свързани с тяхната собственост и начин на употреба\". Съдията критикува и сегашното противопоставяне във ВСС.\r\n\t от Русе е член на Българската съдийска асоциация. Той се обявява радикално за създаване на механизъм за пряко участие на магистратите в управлението на системата. Според него решението на Общото събрание на съдиите задължително трябва да се брои при гласуванията във ВСС. Той подкрепя всички изводи на доклада на Европейската комисия. Съдия Йорданов дава идея новият ВСС да отправи апел към Брюксел за отлагане на доклада до средата на 2018 г., за да може да се свърши някаква работата по реформата.\r\n\t\r\n\tСъдиите от Кюстендил и околните градове са много активни на този вот. Кандидатите са трима. Съдията в окръжния съд е издигнат от 27 съдии. Той говори за нормализиране на отношенията във ВСС, което би повишило доверието в съдебната власт. В същото време критикува кадровата и дисциплинарната практика на сегашния съвет. Интересен щрих е, че през 2015 г. Баталски и съпругата му купуват къща в Германия за 390 000 лв. Сумата е взета на кредит. Той има и апартамент в Перник.\r\n\tШефът на окръжния съд в Кюстендил  е издигнат с подписите на само шестима съдии. Той смята, че постигнатото от ВСС е \"основа, която трябва да бъде развивана и доизграждана\". Начев не харесва мониторинга на ЕК, защото не бил справедлив към България. Според него България не е \"опашкар по правосъдие в ЕС\".\r\n\tНай-критичен към статуквото е съдията от Брезник , който е подкрепен от 12 съдии. Той е за реформа на съдебната карта и подкрепя изцяло съдийското самоуправление. Ето каква е диагнозата на съдия Николов за проблемите на българската система:\r\n\t\"През годините на прехода всички политици без изключение, непрекъснато и последователно се стремяха да наложат контрол на независимостта на съдебната власт в България. Този стремеж винаги става под формата на \"реформиране\" – на закони, на институции, на структури и т.н. Но всички тези \"добри намерения\" се осъществяват от правилно подбрани \"подходящи кадри\" на ключови ръководни позиции, или чрез финансов, институционален и всякакъв вид натиск върху инакомислещите, които се отклоняват от линията, зададена от силните на деня\".\r\n\tВ тези условия съдиите гласуват за своите шестима представители във ВСС, които лесно могат да бъдат потопени от 11-те на парламента, излъчени на квотен принцип със задкулисни договорки.\r\n\tВисшият съдебен съвет се състои от 25 членове, като трима от тях са членове по право – главният прокурор и председателите на двете върховни съдилища.\r\n\t - шестима в съдийската колегия на съвета и петима - в прокурорската. Останалите 11 членове на ВСС се избират пряко от магистратите на отделни общи събрания (шестима в съдийската и петима в прокурорската колегия).\r\n\tПрокурорите и следователите вече излъчиха своите петима членове за новия състав на съдебния съвет.", "date": "2017.06.17", "title": "Реформи или още от същото - съдиите имат избор"}
{"url": "http://www.mediapool.bg/izborite-za-vss-i-neotgovorenite-vaprosi-news265404.html", "text": "В събота най-голямото магистратско съсловие ще избере своите шестима представители в съдийската колегия на Висшия съдебен съвет (СК на ВСС). Кандидадатите са почти петорно повече от мандатите – 27 души се борят за 6 места. Проведените изслушвания на претендентите пред Общото събрание на съдиите показаха принципното разделение сред съдийската общност в няколко направления.\r\n\t\r\n\tПрояви се дълго стимулираното от мнозинството в настоящия състав на ВСС регионално представителство – определени съдебни райони (Пловдив, Бургас, В. Търново) показаха добра организираност и силно присъствие. Събранието масово не бе уважено от правораздаващите в софийските съдилища.\r\n\tДобре организираното мнозинство овладя изборните комисии, като никому неизвестни лица бяха предпочетени пред върховните съдии. Отново регионалното мнозинство показа хладно отношение към словото на Лозан Панов, призоваващо за самопочистване на съдийското съсловие от непочтените и некомпетентните съдии. Като контрапункт на това мнозинството аплодира председателя на ВАС Георги Колев, който просто им пожела приятно заседание.\r\n\tНа този фон се потвърди сред присъстващите тезата за възпроизвеждане на статуквото във ВСС чрез спуснати от председателите на някои съдилища списъци с \"правилните кандидати\". ВСС ще обсъжда случая едва след изборите. Така предвидената от Закона за съдебната власт възможност съдиите да задават пряко въпроси към кандидатите остана единствената възможност за проверка качествата на номинираните за членове на ВСС. С особена смелост и острота на въпросите се откроиха питанията на доктора по административно право и съдия в Софийския районен съд Васил Петров.\n\n\r\n\t\r\n\tОсвен за съдиите законова възможност за задаване на въпроси е предвидена и за неправителствените организации (НПО). Законът за съдебната власт дава това право на НПО без да задължава магистратите да отговарят. В това си качество ИПИ отправи своите въпроси към 27-те кандидати.\r\n\tС особена тревожност можем да отбележим, че отговори бяха представени само от 7-ма от участващите в надпреварата. Изборът да отговориш или не показва отношение в няколко направления:\r\n\tОт представените отговори към ИПИ (а и към останалите организации) се вижда преобладаваща нагласа да се действа само по задължение. Това само по себе си е белег за институционалната култура и представа за мястото на съдията като носител на съдебната власт в държавата – самоизолирал се апаратчик, взрян в буквата на закона, далеч от обществените проблеми и отношения.\r\n\t\r\n\tИнститутът за пазарна икономика отправи въпроси в две важни направления.\r\n\tПървото – за намаляване на политическото влияние в съдебната власт чрез редуциране квотата на Народното събрание във ВСС и увеличаване на представителите, избирани пряко от съдии. Въпросът бе обвързан и с ангажимент за възобновяване на конституционния дебат и изпълнение на предписанията в ежегодния доклад на Европейската комисия (ЕК) към България.\r\n\tВъпросите във второто направление касаеха необходимостта от добро управление на ресурсите в правосъдието и по-конкретно възгледите на кандидатите за бюджета на съдебната власт и намаляването броя на съдилищата.\r\n\t\r\n\tКатегорично е становището на съдия Емил Дечев от Софийски градски съд (СГС). Според него провъзгласената независимост на съдебната власт в Конституцията представлява само една красива декларация, лишена от реални гаранции за опазване на този важен конституционен принцип. За промяна на това съдия Дечев поема отговорност да упражни законовите правомощия на ВСС в изработването на становища до Министерски съвет и Народното събрание относно необходимостта от важни промени на законодателството, свързани със състава на ВСС. Според Емил Дечев сегашната численост и състав на съдебния съвет позволяват политически злоупотреби. Пример за това е и изборът на председателите на върховните съдилища. Те се излъчват от пленума на ВСС, което означава, че е напълно възможно тези позиции да бъдат заети от лица, които не са получили никаква или почти никаква подкрепа именно от членовете на ВСС, избрани пряко от съдиите.\r\n\tГеорги Георгиев, съдия в Апелативен съд – Варна също убедително подкрепя увеличаване броя на членовете на ВСС от съдийската квота, които се избират пряко от съдиите, до достигане на 2/3 от общия състав. По този начин остава 1/3 от квотата, която да се определя от Народното събрание. Подобно виждане е подкрепено и от друга част от кандидатите, отговорили на ИПИ - Красимира Милачкова, съдия в Административен съд – София-град, Цветинка Пашкунова от Върховния касационен съд, Илияна Балтова - съдия от Бургаски апелативен съд.\r\n\tНа отличителна противоположна позиция е отговорът на Красимира Костова, съдия от Апелативния специализиран наказателен съд. Според нея е необходимо още един състав на ВСС да изпълни мандата си, за да се коментира дали настоящата му структура заслужава промяна. Съществуващите проблеми могат да намерят решение единствено ако политиците излъчат независими представители в Съвета - действие, търпящо сериозен неуспех до този момент и водещо до политически послушно мнозинство във ВСС.\r\n\t\r\n\tТози въпрос е засегнат само от двама от отговорилите 7 съдии. Като цяло сред магистратското съсловие малко бяха кандидатите, имащи цялостна визия за системата.\r\n\tСред прокурорските кандидати единствено Гергана Мутафова бе обвързана с общите проблеми на съдии и прокурори и професионалните взаимоотношения помежду им.\r\n\tСред съдиите Емил Дечев критично разглежда правомощията и отчетността на главния прокурор.\r\n\tЛюбомир Нинов определя като първостепенен въпросът за мястото на прокуратурата, като същата следва да бъде поставена извън съдебната система. Според него прокуратурата трябва да бъде самостоятелно звено, еднакво отдалечено от трите власти и с главен прокурор, назначаван от президента при мандат от пет години, без възможност за втори.\r\n\t\r\n\tДокладът на Европейската комисия относно състоянието на българското правосъдие е оценен положително от мнозиството от отговорилите на въпросите съдии. Съдия Георги Георгиев намира, че ВСС може да положи усилия като съобразява общия план на правителството и отчита специфичните задачи. Предложил е ВСС да изготвя годишна програма, която периодично да отчита изпълнение на специфичните препоръки на ЕК. Тази активност трябва да бъде съпроводена с публичното представяне на изпълнените препоръки на ЕК.\r\n\tНеобходимостта от отчет на всеки три месеца на ВСС по изпълнение на препоръките, заложени в Доклада на Европейската комисия, е потвърдена и от Красимира Милачкова и Любомир Нинов.\r\n\tКрасимира Костова е на отрицателно становище относно препоръките на ЕК. Според нея по отношение на борбата с организираната престъпност в последните си доклади ЕК не визира \"слабости\", а препоръчва усилия за постигане на трайни резултати и убедителни постижения чрез окончателни съдебни актове и тяхното изпълнение.\r\n\t\r\n\tВсички отговорили съдии подкрепят бюджет на ВСС, обвързан с резултати и ползване експертизата на НПО. ВСС трябва да поеме своята отговорност за постоянния спад на общественото доверие, но и за прилагането на всички мерки, които ще предизвикат началото на дългосрочен процес на възстановяването му.\r\n\tСъдия Пашкунова е открила и конкретни законодателни пречки за доброто бюджетиране на ВСС. Съгласно Закона за публичните финанси, ВСС не е сред предвидените първостепенни разпоредители, на които е предоставена възможност за изготвяне на програмен бюджет - пречка, разбира се, лесно преодолима чрез законодателна промяна. Представен е холандският опит.\r\n\t\r\n\tВсички отговори намират реформата на съдебната карта за необходима, като най-точно е представен проблемът от съдия Емил Дечев. Според него реформата трябва да отчита какъв е етнорелигиозният състав на населението в района и дали закриването му не крие опасност от приложението на чуждо религиозно обичайно право сред част от жителите и действия на неформални юрисдикции.\r\n\tОт друга страна при постоянно намаляващото население на България няма как броят на съдилищата да остане един същ при почти 9 млн. и при почти 7 млн. население (с прогнози за спад до около 5.5 млн. през 2060 г.).\r\n\tРеформата на съдебната карта ще е бавен процес, който ще изисква съвместни усилия и експертиза на различни институции, предварителна оценка на социалното въздействие, прозрачност и публичен дебат.\r\n\tНа този етап ще съдим кандидатите по концепциите им, а и при избирането им – и по това доколко делата им отговарят на заложените концепции. Тези избори ще покажат дали системата сама желае реформирането си или вече персоналният субстрат е подменил убеждението за съдебна независимост.", "date": "2017.06.17", "title": "Изборите за ВСС и неотговорените въпроси"}
{"url": "http://www.mediapool.bg/sedem-amerikantsi-izcheznaha-sled-morska-katastrofa-krai-yaponiya-news265409.html", "text": "Седем американски войници са изчезнали след сблъсъка между военен кораб и търговски плавателен съд в близост до Япония.\r\n\tКонтейнеровозът \"ACX Crystal\" се е врязъл в разрушителя USS \"Фицджералд\", един от най-модерните бойни кораби в света, около 2:30 сутинта местно време, на 103 км. югоизточно от град Йокосука.\r\n\tТърговският съд е плавал под филипински флаг.\r\n\tСлед сблъсъка американският кораб е понесъл огромни щети, което е видимо и на снимки, разпространени от японската брегова охрана.\r\n\tОсвен седемте души от екипажа му, които към момента се водят изчезнали, е пострадал също и командирът на разрушителя Брайс Бенсън. Той е бил транспортиран в американска военна болница в Йокосука и към момента състоянието му е стабилно. Други двама моряци са пострадали по-леко.\n\n\r\n\tАмериканският кораб, дълъг 154метра е бил и наводен след сблъсъка, но не е имало опасност да потъне. Към момента той се придвижва към Йокосука на собствен ход.\r\n\tКонтейнеровозът, причнил щетите, е дълъг 200 метра. Той е плавал под филипински флаг и тежи малко под 30 000 тона, около три пъти повече от разрушителя. Снимки показват, че при него пораженията са само по носа му.\r\n\tМястото на сблъсъка е в изключително натоварен район на изхода на Токийския залив. Под въпрос е обаче как на USS \"Фицджералд\", който притежава изключителни радарни системи, изобщо са допуснали опасното приближаване и сблъсъка, коментира \"Би Би Си\".\r\n\tКъм момента от американската морска пехота отказват допълнителни коментари по случая.", "date": "2017.06.17", "title": "Седем американци изчезнаха след морска катастрофа край Япония"}
{"url": "http://www.mediapool.bg/zhalt-kod-za-dazhd-i-gramotevitsi-prez-pochivnite-dni-temperaturite-padat-news265410.html", "text": "Жълт код за валежи и гръмотевици е обявен за пет области на страната за събота, съобщиха от Националния институт по метеорология и хидрология към БАН.\r\n\tПредупреждението е в сила за областите Смолян, Кърджали, Хасково, Ямбол и Бургас.\r\n\tНа места в тези райони количеството на валежите ще e над 15 л/кв. м и ще има условия за градушки.\r\n\tПочивнитедни ще са дъждовнии с усилване на вятъра от северозапад ще проникне хладен въздух.\r\n\tПрез следващото денонощие от северозапад през страната ще премине студен атмосферен фронт. През нощта превалявания ще има в северозападните райони.  През деня валежите ще обхванат страната, като най-късно ще завали в крайните югоизточни райони.\n\n\r\n\tНа много места ще има гръмотевични бури и условия за градушки.\r\n\tВятърът ще се ориентира от запад-северозапад в повечето райони ще е слаб, в Дунавската равнина – умерен, временно до силен, и с него ще нахлува студен въздух. Максималните температури ще са между 22 и 27градуса, в София – около 22градуса.\r\n\t\r\n\tПо Черноморието облачността ще се увеличи и ще има краткотрайни валежи от дъжд, с гръмотевици.\r\n\tЩе духа слаб, до умерен вятър, предимно от запад.\r\n\tМаксималните температури ще са между 22 и 25градуса. Температурата на морската вода ще е 19–23градуса. Вълнението на морето ще бъде 1-2 бала.\r\n\t\r\n\tВ планините времето ще е облачно, с краткотрайни валежи от дъжд и гръмотевици.\r\n\tЩе духа умерен-до силен северозападен вятър. Ще нахлува студен въздух и максималната температура на височина 1200 метра ще е около 19градуса, а на 2000 метра – около 9градуса.\r\n\t\r\n\tВ неделя и понеделник ще бъде хладно и предимно облачно. На много места ще има превалявания от дъжд, но само на отделни места след обяд е възможно и да прегърми.\r\n\t\r\n\tВъв втрник ще преобладава слънчево време, с купеста облачност в следобедните часове, но вероятността за валежи е малка. Температурите ще започнат да се повишават.", "date": "2017.06.17", "title": "Жълт код за дъжд и гръмотевици през почивните дни, температурите падат"}
{"url": "http://www.mediapool.bg/zemetresenie-ot-48-po-rihter-v-gartsiya-news265421.html", "text": "Земетресение с магнитуд 4.8 по скалата на Рихтер ерегистрирано на гръцкия полуостров Пелопонес, съобщи \r\n\tЕпицентърът е бил на 68 км дълбочина край село Сикия.\r\n\tМиналия понеделник един човек загина след земетресение с магнитуд 6.1, което беше регистрирано край бреговете на островите Лесбос и Хиос.\r\n\tТрусът предизвика паника в Турция и Гърция. Той се усети и в цяла Южна България.", "date": "2017.06.17", "title": "Земетресение от 4.8 по Рихтер в Гърция"}
{"url": "http://www.mediapool.bg/spored-babh-hrani-i-napitki-u-nas-sa-s-razlichen-sastav-ot-prodavanite-v-avstriya-i-germaniya-news265412.html", "text": "Хранителни стоки, произведени от европейски компании, се предлагат на българския пазар с различен състав и качество спрямо същите продукти в Западна Европа. Това са установили проверки, направени от Българската агенция за безопасност на храните за безалкохолни напитки, детски храни и сирена, съобщи министърът на земеделието Румен Порожанов пред радио \"Дарик\".\r\n\tБългарски експерти са купили от супермаркети в Австрия и Германия храни на водещи компании, произведени в тези две страни, както и в Италия, Швейцария, Дания и други.\r\n\tКъм момента е установено, че в безалкохолните напитки, произведени за българския пазар, захарта е заменена с изоглюкоза (сироп от царевица). Разминаване има и при детски храни. Сирената, предлагани в България, пък имат отклонения във вкуса - в продуктите за западния пазар вкусът на мляко е по-силно изразен, каза Порожанов.\r\n\tФизикохимичните изследвания ще продължат до края на месецюни. След това се очаква ресорните министри на България и други източноевропейски държави, установили същото разминаване, да сезират еврокомисаря за защита на потребителите за премахване на тази несправедливост.\r\n\tЦените на тези продукти са съпоставими в Западна и Източна Европа, каза Порожанов.\n\n\r\n\t\r\n\tМежду 650 и 670 хил. тона храни се изхвърлят годишно в България, сочат данните на земеделското министерство.\r\n\tВече са готови списъците с храните, коитоще могат да бъдат дарявани в края на срока си на годност. Изготвени са и нормативни документи за това колко дни преди края на срока на годност това може да става. Целта е производители и търговци на хранителни стоки, както и заведения за хранене да могат да ги даряват на социално слаби без да плащат ДДС, обясни Порожанов.\r\n\t\r\n\tОчаква се добра реколта от пшеница, но жътва 2017 няма да бъдерекордна като миналата година, каза още земеделският министър. Според него по-ниските добиви няма да се отразят на цената на хляба.\r\n\t\"Цената на хляба или цената на пшеницата се влияят от международните пазари, респективно цената на хляба се калкулира и когато има промяна на цената тя се дължи не толкова на цената на пшеницата, на брашното, колкото в рамките на допълнителните разходи, свързани с ток, вода и други. В никакъв случай не може да се очаква повишаване на цената на основен продукт за българското население като хляба и хлебните изделия\", каза Румен Порожанов.", "date": "2017.06.17", "title": "Според БАБХ храни и напитки у нас са с различен състав от продаваните в Австрия и Германия"}
{"url": "http://www.mediapool.bg/tramp-deklarira-594-mln-dolara-prihodi-i-dalgove-za-nad-315-mln-dolara-news265414.html", "text": "Американският президент Доналд Тръмп декларира приходи от най-малко 594 млн. долара и активи на стойност над 1.4 млрд. долара за 2016 г. В същото време той има дългове за над 315 млн. долара към германската \"Дойче банк\" и американски кредитни институции.\r\n\tТова става ясно от публикуваната му финансова декларация за 2016 г. от , предадоха агенциите. Документът се състои от 98 страници, в които са посочени активите на Тръмп, участието му в корпорациите, приходите и задълженията.\r\n\t\r\n\tНай-големи приходи на Тръмп носят недвижимите му имоти. Най-доходоносен през изминалата година е бил голф курорта Trump National Doral в Маями с приходи от 115.9 млн. долара. \r\n\tКънтри клубът \"Мар а Лаго\" във Флорида е донесъл на милиардера 37.2 млн. долара в сравнение със 7.4 млн. долара през 2015 г.\n\n\r\n\tГолф клубът на Тръмп в Бедминстър, Ню Джърси, също е увеличил доходността си с 800 хил. долара и достига приходи от 19.8 млн. долара през 2016 г.\r\n\tОткритият през миналата година хотел на Тръмп във Вашингтон е донесъл на американския президент още 19.7 млн. долара.\r\n\tВ документите, отразяващи инвестициите му, различните активи, доходи и пенсионни влогове става ясно, че Тръмп е спечелил 288 млн. долара от общо 565-те си компании и организации, в които е участвал.\r\n\tПравителствената служба отбелязва, че той ги е прехвърлил всичките на други лица преди встъпването си в длъжност.\r\n\t\r\n\tЗадълженията на Тръмп към кредитори възлизат на не по-малко от 315.6 млн. долара, показват изчисленията на \"Ройтерс\".\r\n\tНай-големите му задължения са към американското подразделение на германската \"Дойче банк\" - Deutsche Bank Trust Company Americas, от около 130 млн. долара.\r\n\t\"Дойче банк\" е финансирала Тръмп с над 50 млн. долара за покупката на историческата забележителност в центъра на Вашингтон – \"Старата поща\", разположена в близост до Белия дом, която след реконструкцията вече работи като хотел.\r\n\tТръмп е отчел задължения от поне 110 милиона долара към Ladder Capital Finance LLC - компания за отдаване под наем на търговски имоти и офиси в Ню Йорк, Лос Анджелис и Бока Ратон, Флорида.\r\n\t\r\n\tДокументът показа, че Тръмп е заемал ръководни позиции в 565 корпорации или други организации, преди да стане президент на САЩ.\r\n\tНеговият мандат в повечето от тях е приключил на 19 януари - ден преди встъпването му в длъжност, а други е напуснал през 2015 г. и 2016 г.\r\n\tСедалището на повечето компании, в чието управление е участвал Тръмп преди да стане президент са в САЩ. Една малка част от тях са с регистрация в Шотландия, Ирландия, Канада, Бразилия, Бермуда и други страни.\r\n\tТръмп отказва да публикува данъчната си декларация, което би дало много по-ясна представа за неговото богатство и бизнес интереси. Той все пак е подал федералните формуляри, разкриващи доходите, активите и пасивите на неговото семейство, отбелязва \"Ройтерс\".\r\n\t\"Президентът Тръмп приветства възможността доброволно да подаде своя личен финансов формуляр за разкриване на информация\", заяви Белият дом в изявление, като добави, че формулярът е \"сертифициран от Службата за правителствена етика съгласно обичайните й процедури\". Говорител на службата е отказал да коментира формуляра на Тръмп.\r\n\tПреди да влезе в Белия дом през януари 2017 г. Доналд Тръмп беше строителен предприемач, развиващ бизнес с недвижими имоти и телевизионна знаменитост.\r\n\tОще след инаугурацията му беше поискано отварянето на данъчната му деклрация, но Белият дом отказа категорично да изпълни това искане под претекст, че тя в момента е обект на одиторската проверка, тъй като той е \"станал известен\".", "date": "2017.06.17", "title": "Тръмп декларира 594 млн. долара приходи и дългове за над 315 млн. долара"}
{"url": "http://www.mediapool.bg/bez-laptop-tablet-i-golemi-chanti-v-posolstvoto-na-sasht-v-sofiya-news265413.html", "text": "Посолството на САЩ в София затяга мерките за сигурност от 1 юли, съобщиха от \r\n\tВ сградата на мисията на ул.\"Козяк\" няма да бъдат допускани посетители с лаптопи, таблети и големи чанти – раници, куфари или пакети, е посочено в съобщението.\r\n\tПосолството на САЩ няма да съхранява лаптопи и таблети в зоната за проверка на сигурността.\r\n\t\"Ако пристигнете с лаптоп или таблет, няма да бъдете допуснати до посолството и ще трябва да пренасрочите вашето интервю или среща\", се казва в съобщението.\r\n\tОт мисията препоръчват и да не се носят големи чанти, като раници, куфари или пакети, тъй като няма складови помещения в района на посолството.\n\n\r\n\tВ съобщението не е посочено за какъв период от време ще важат тези правила.\r\n\tНа територията на дипломатическата мисия са забранени още фотоапарати, мобилните телефони, както и други електронни устройства като Blackberry и iPod.", "date": "2017.06.17", "title": "Без лаптоп, таблет и големи чанти в посолството на САЩ в София"}
{"url": "http://www.mediapool.bg/kilometrichni-opashki-na-gkpp-kulata-zaradi-gratski-merki-za-sigurnost-news265418.html", "text": "От началото на деня на няколко пъти километрични опашки от леки автомобили се образуваха на граничният пункт \"Кулата\".\r\n\tПричината е засиленият контрол от страна на гръцките власти при влизане в страната. Проверяват се не само документите, но и багажа на всички пътуващи. \r\n\tВ ранния следобед ситуацията се нормализира, но по-късно имаше нови струпвания на автомобили. \r\n\t\"От тази сутрин гръцките власти, специално граничните власти, на Гърция, са въвели стопроцентов граничен контрол, което означава, че се извършва стопроцентова проверка на лицата, моторните превозни средства и товара на тези превозни средства, които преминават българо-гръцката граница в посока Гърция\", заяви главният секретар на МВР Младен Маринов.  \r\n\tКъм момента вече е осъществен контакт с гръцките власти, а на границата работят пет ленти за пропускане, допълни той.", "date": "2017.06.17", "title": "Километрични опашки на ГКПП \"Кулата\" заради гръцки мерки за сигурност"}
{"url": "http://www.mediapool.bg/svetat-skarbi-za-obedinitelya-na-savremenna-germaniya-helmut-kol-news265415.html", "text": "Обединителят на Германия, велик европеец, приятел и съюзник – така описаха \"стария канцлер\"  Хелмут Кол едни от най-значимите личности от световната политическа сцена, които  изразиха съболезнованията си по повод кончината му. Хелмут Кол почина на 87 години в дома си в Лудвигсхафен, Югозападна Германия в петък.\r\n\t\"Както милиони други, аз преминах от живот под диктатурата на ГДР към свободен живот\", заяви германският канцлер Ангела Меркел по повод смъртта на един от знаковите й предшественици.\r\n\tТой \"беше късмет за нас германците\", каза още Меркел. Тя изтъкна и личното си признание към Кол, който някога я наричаше \"момичето\". През 1991 г. той поверява на източногерманката Министерството по въпросите на жените и младежта, а през 1994 г. Министерството на околната среда.\r\n\tСлед края на управлението на Кол през 1998 г. се разразява скандал с \"черни каси\" във финансирането на ХДС. Тогава Меркел се противопоставя на своя ментор и през 1999 г. пое ръководството на партията. Кол никога не й го прости, отбелязва АФП.\r\n\t \r\n\tБившият съветски лидер Михаил Горбачов, който е на 86 години, посочи заслугата на Хелмут Кол за обединението на Източна и Западна Германия, което не е било лишено от \"риск\". Първият и последен президент на СССР  заяви, че  Кол винаги е \"взимал под внимание интересите на другите\". \"Без съмнение той бе изключителна личност, която остави белега си върху германската, европейската и световната история\", добави Горбачов.\n\n\r\n\tРуският президент Владимир Путин поднесе съболезнования на германския президент Франк-Валтер Щайнмайер и канцлера Ангела Меркел. Той посочи, че с името на Кол се свързват най-важните събития от съвременната германска история. Заемайки дълги години поста на канцлер, Кол е изиграл ключова роля за прекратяването на Студената война и за обединението на Германия, заявява Путин.\r\n\t\"Имах щастието лично да общувам с Хелмут Кол. Искрено се възхищавах на неговата мъдрост, на способността му да взима обмислени, далновидни решение дори в най-сложните ситуации. В Русия ще го помним като принципен поддръжник на развитието на приятелските отношения между нашите страни, и като човек, който има огромен принос за засилването на взаимноизгодното двустранно партньорство и добросъседство\", се казва в изявлението на руския държавен глава.\r\n\tАмериканският президент Доналд Тръмп заяви, че Хелмут Кол е бил \"приятел и съюзник\" на САЩ. Според Тръмп бившият канцлер е водел Германия в 16 ключови години, и е бил \"не само баща на германското обединение, но и поддръжник на Европа и трансатлантическите отношения\". \"Наследството му ще живее винаги\", каза Тръмп.\r\n\t\"Хелмут Кол бе велик европеец и един много добър приятел\", написа председателят на Европейската комисия Жан-Клод Юнкер в социалната мрежа \"Туитър\".  \"Моят наставник, моят приятел... изключително много ще ни липсва\", заявява Юнкер. В знак на почит към паметта на \"стария канцлер\", шефът на Еврокомисията е наредил флаговете на институциите на Европейския съюз да бъдат спуснати наполовина.\r\n\t\"Архитект на обединена Германия и френско-германското приятелство. С Хелмут Кол губим един велик европеец\", написа френският президент Еманюел Макрон в \"Туитър\". Коментарът беше публикуван със снимка на Кол и покойния френски президент Франсоа Митеран.\r\n\tБившият американски президент Джордж Буш-старши нарече Кол \"един от най-великите държавници на следвоенна Европа\". Той описа \"стария канцлер\" като \"истински приятел на свободата\", посветил живота си на задачата за укрепване на демократичните институции в страната му и извън нея.\r\n\tОще един американски президент отдаде почит пред паметта на Кол. \"Той бе призован да отговори на някои от най-монументалните въпросите на своето време\", се казва в изявление на Бил Клинтън. \"С правилните отговори, той постигна обединението на една силна, просперираща еврозона и създаването на Европейския съюз\", посочва бившият държавен глава на САЩ.\r\n\tКлинтън, който бе президент в периода 1993-2001 г., припомни посещението си в Берлин след обединението. \"Никога няма да забравя как през 1994 г. минах с него през Бранденбургската врата. Имаше масов митинг от източната страна и аз видях реална надежда в очите на десетки хиляди млади хора. Знаех, че в този момент Хелмут Кол е човекът, който може да им помогне да реализират мечтите си. Историята показва, че той е постигнал това\", сподели бившият американски президент.\r\n\tЗаедно със съпругата си Хилъри той поднесе съболезнования на семейството на починалия и на целия германския народ.\r\n\tГенералният секретар на НАТО Йенс Столтенберг описа Кол като \"олицетворение на обединена Германия в една обединена Европа. Когато падна Берлинската стена, той бе там. Един истински европеец\".\r\n\tИзраелският премиер Бенямин Нетаняху отдаде почит на \"стария канцлер\", признавайки го за \"един от най-големите приятели на Израел\", който бе \"напълно ангажиран\" със сигурността на еврейската държава.\r\n\tБългарите ще го помним и като един от лидерите, които отвориха европейската перспектива пред България, заяви президентът Румен Радев по повод кончината на Кол.\r\n\t\"За германците той е канцлерът на обединението, за европейците той е един от архитектите на нова Европа. Политик на конструктивния компромис и диалога, Хелмут Кол ще остане в историята като пример за наднационално мислене в името на високи ценности\", пише още в позицията на Радев, публикувана на фейсбук страницата му.\r\n\tВ специално изявление от Министерството на външните работи на Гърция бившият германски канцлер е описан като лидер \"с чувство за историческа отговорност, който доведе до осъществяването на историческото начинание за мирно обединение на Германия\".\r\n\t\"Той бе една от най-емблематичните личности в следвоенна Европа, и един от архитектите и визионерите на европейското обединение, който работеше за утвърждаването на мира и демокрацията в Европа“, се казва още в текста от външнополитическото ведомство в Атина.", "date": "2017.06.17", "title": "Светът скърби за обединителя на съвременна Германия Хелмут Кол"}
{"url": "http://www.mediapool.bg/protest-v-gotse-delchev-zaradi-visokite-tseni-na-gorivata-v-grada-news265419.html", "text": "Жители на Гоце Делчев протестираха в събота заради високите цени на горивата в града и региона.\r\n\tНедоволството им е срещу големите надценки, с които се продават бензинът, дизелът и газта за автомобилите.\r\n\tВ Благоевград газта е на цена от 92 стотинки, в Сандански е 82 стотинки, а в Гоце Делчев – с 20 стотинки по-скъпо и струва 1.02 лв.\r\n\tТази тенденция не е от скоро. Близо година вече следим разликите и дойде време да попитаме на какво се дължат, каза Георги Темелков, един от протестиращите, пред бТВ.\r\n\t\"Има ли предварително разпределение на пазара, има ли договорка и така ли ще продължава\", попита още той.\n\n\r\n\tПротестиращите събраха подписка срещу монопола на цените в региона. На ход е Комисията за защита на конкуренцията и Комисията за защита на потребителите.", "date": "2017.06.17", "title": "Протест в Гоце Делчев заради високите цени на горивата в града"}
{"url": "http://www.mediapool.bg/videonablyudenie-po-tsyalata-ograda-s-turtsiya-samo-5-km-vse-oshte-sa-bez-mrezha-news265416.html", "text": "Само 5 км от границата ни с Турция е без ограда. От отпуснатите 160 млн. евро от ЕС за съоръжението до момента са усвоени 35 млн. евро. Брюксел е заявил готовност за удължаване на срока за използването на средствата с 12 месеца. Те ще отидат за надграждане на съоръжението с интегрирана система за наблюдение, купуване на високопроходима техника и облекло за граничните полицаи. Това информира министърът на вътрешните работи Валентин Радев на брифинг след среща с премиера Бойко Борисов, министъра на финансите Владислав Горанов и председателя на Държавната агенция \"Електронно управление\" Росен Желязков.\r\n\tПрез последните месеци правителството е подложено на атака от страна на депутатката от БСП Елена Йончева, която твърди, че средствата за изразходването на оградата не са използвани ефективно и вместо двуредова е направена едноредова ограда. Тя внесе сигнал в прокуратурата по този повод. Вицепремиерът по икономическата и демографската политика Валери Сименов отговори с контрасигнал срещу нея в прокуратурата заради заплаха за националната сигурност.\r\n\t\r\n\tВ изграждането на оградата по турската граница досега България е инвестирала 100 млн. лева в съоръжението от националния бюджет, каза Радев.\r\n\tОт отпуснатите 160 млн. евро от ЕС на този етап са усвоени 35 млн. евро, част от които вече са договорени и разплатени. За други 70 млн. евро текат процедури, остава да се работи по около 57 млн. евро, каза вътрешният министър.\n\n\r\n\tТой припомни, че в разговор, проведен преди месец с европейският комисар по миграцията Димитрис Аврамопулос, е било поискано удължаване на сроковете, тъй като по обективни причини страната ни има затруднения с изпълнението им. Въпросът е бил обсъден и на срещите на премиера Бойко Борисов с френския президент Еманюел Макрон и с германския канцлер Ангела Меркел, посочи Радев.\r\n\tЦелта е с евросредства да бъдат надградени интегрираните системи за наблюдение на българо-турската граница, като по този начин ще се постигне повишаване на ефективността на възпрепятстващото инженерно съоръжение, обясни Радев.\r\n\tВ момента няма видеонаблюдение по цялата граница по различни причини. Камери са монтирани в една малка част от Хасково до \"Капитан Андреево\". Другата, по-голямата, отива до Резово, каза Радев. Той допълни, че сега, където няма видеонаблюдение на границата, ще бъде добавено.\r\n\tОстаналата част от средствата ще бъде насочена за осигуряване на проходима техника и облекла за граничните полицаи, каза Радев.\r\n\tПо този начин ще се постигне повишаване на ефективността на възпрепятстващото инженерно съоръжение по българо-турската граница, което е почти напълно готово, каза вътрешният мнистър.\r\n\t\"Всички се вълнуват и постоянно задават въпроса - \"Да де, то го има (оградата – бел. ред.), но защо ние намираме мигранти в средата на държавата?\". Еми ето сега, ако успеем да направим това, да подобрим и да надградим това инженерно съдържание, ще се променят нещата\", коментира Валентин Радев.\r\n\tСлед проверката на съоръжението на място Радев заяви, че \"донякъде\" е доволен от състоянието на оградата, но смята, че \"може още много да се направи\".\r\n\t\r\n\tПо повод искането на полицаите за увеличаване на заплатите им, вътрешният министър каза, че ще настоява да се вдигнат на тези, които работят \"на терен\".\r\n\tТова обаче ще стане след преглед на целия сектор \"Сигурност\", в диалог с другите системи – на отбраната и на образованието. Трябва да се прецени и дали може да се вдигнат заплатите в средата на годината или това ще стане с бюджета за 2018 г., обясни Радев.\r\n\t\"Запознат съм с аргументите, предприемаме доста стъпки в посока както за повишаване на заплатите, така и за осигуряване на облекла, за да бъдат мотивирани полицаите, на които разчита цялото общество\", каза вътрешният министър.\r\n\t\r\n\tЩе бъдат отпуснати средства и за удължаване на гаранционните срокове за поддръжката на Националната система за спешни обаждания – телефон 112, съобщи още Валентин Радев без да посочи сумата.\r\n\t\"Получихме подкрепа от премиера и финансовия министър за осигуряване на средства за удължаване на сроковете за гаранционна поддръжка, така че да няма сривове в тази важна система\", каза вътрешният министър.", "date": "2017.06.17", "title": "Видеонаблюдение по цялата ограда с Турция, само 5 км все още са без мрежа"}
{"url": "http://www.mediapool.bg/nelegalna-mandra-e-razkrita-v-selo-dyulevo-obshtina-strelcha-news265420.html", "text": "Нелегална мандра е разкрита в село Дюлево, община Стрелча, съобщи МВР.\r\n\tПри акцията са иззети около 350 кг краве и 70 кг козе сирене, няколко десетки литра прясно краве мляко, мая, амбалаж и етикети. Млечните произведения ще бъдат унищожени, е посочено в съобщението.\r\n\tАкцията е проведена от служители на сектор \"Противодействие на икономическата престъпност\" при Областната дирекция на МВР в Пазарджик.\r\n\tМандрата се е намирала в помещения на частен имот, собственост на местен жител на село Дюлево. В приземен етаж от къща, оборудван като автоработилница, били открити вани за събиране на мляко с общ обем около 1600 литра, сиренарна вана и пастьоризатор.\r\n\tВ съседна къща пък било обособено помещение с хладилна камера, където сиренето да зрее.\n\n\r\n\tЦехът работел незаконно - без разрешителни и в разрез с всички санитарно-хигиенни норми, твърди МВР.\r\n\tРедом с ваните за мляко и сирене, били съхранявали двигатели, инструменти за ремонт на автомобили, горива и смазочни материали.\r\n\tВ полицейската акция са участвали и инспектори от Областната дирекция \"Безопасност на храните\" в Пазарджик. Те са установили наличието на около 350 килограма краве и около 70 килограма козе сирене, няколко десетки литра прясно краве мляко, мая за производството на сирене, амбалаж за подготовка и съхранение на стоката, етикети.\r\n\tНа цялата стока е наложена възбрана от санитарните инспектори, а помещенията са запечатани. Предстои всички млечни произведения да бъдат транспортирани за унищожаване в екарисаж.", "date": "2017.06.17", "title": "Нелегална мандра е разкрита в село Дюлево, община Стрелча"}
{"url": "http://www.mediapool.bg/ronaldo-napuska-real-madrid-zaradi-obvineniya-v-ukrivane-na-danatsi-news265417.html", "text": "Звездата на \"Реал\" (Мадрид) Кристиано Роналдо напуска Кралския клуб заради обвиненията в укриване на данъци. Това е съобщил носителят на \"Златната топка\" на съотборниците си от португалския национален отбор.\r\n\t\"Напускам \"Реал\" (Мадрид), няма връщане назад\", заявил португалецът, цитиран от испанските вестници \"Марка\" и \"Ас\".\r\n\tПортугалският вестник \"А Бола\" съобщи в петък за категоричното желание на Роналдо да си тръгне от \"Реал\", което взриви футболния свят.\r\n\tРешението на четирикратния носител на \"Златната топка\" е свързано с обвинението от испанската прокуратура за умишлено укриване на данъци. Роналдо е обвинен в незаконно и умишлено укриване на 14.7 милиона евро данъци от държавата.\r\n\tДоговорът на Кристиано Роналдо с \"Реал\" (Мадрид) е до края на юни 2021 г. Той премина в Кралския клуб през 2009 г. от \"Манчестър Юнайтед\" и оттогава вкара 406 гола в 394 мача.\r\n\tС фланелката на \"белия балет\" Роналдо спечели три пъти Шампионската лига, по два пъти вътрешното първенство и Купата на Испания, Суперкупата на УЕФА и световния клубен шампионат и веднъж - Суперкупата на Испания.\n\n\r\n\tКандидати за португалеца са \"Пари Сен Жермен\", \"Монако\", \"Манчестър Юнайтед\" и китайски отбор.", "date": "2017.06.17", "title": "Роналдо напуска \"Реал\" (Мадрид)  заради обвинения в укриване на данъци"}
