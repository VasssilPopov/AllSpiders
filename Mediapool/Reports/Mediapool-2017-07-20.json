{"url": "http://www.mediapool.bg/zaharieva-nyama-da-ima-novi-pregovori-sas-skopie-po-dogovora-za-dobrosasedstvo-news266866.html", "text": "Съдържанието на договора за добросъседство между България и Македония е готов правителството ни не смята да води нови преговори със Скопие по този въпрос.\r\n\tТова стана ясно от думите на вицепремиера и външен министър Екатерина Захариева в четвъртък пред бТВ.\r\n\tСпоред нея споразумението е базирано на двустранната декларация, подписана през февруари 1999 г., в която още тогава са изяснени представяните като спорни моменти.\r\n\tЗахариева уточни, че разликата с тогавашния документ е, че сега се предвижда механизъм за наблюдение на изпълнението на договореностите. Той включва създаването на експертна комисия от историци и общественици от двете страни, които да работят за подобряване на учебните програми, използвайки легитимни исторически източници.\r\n\t„Когато представих договора в Народното събрание преди финалния кръг преговори, чух абсурдни неща от един от народните представители – били сме родоотстъпници и те (македонците) никога нямало да подпишат този договор”, коментира саркастично външният министър.\n\n\r\n\tПо думите й споразумението ще бъде подписано и на български, и на македонски език, съгласно конституциите на двете страни, но разпоредбите му „не признават нито езици, нито народи”.\r\n\tПо повод исканията на опозиционната ВМРО-ДПМНЕ да бъде признато съществуване на македонско малцинство в България, Екатерина Захариева отбеляза, че „не водим преговори с партии, водим преговори с правителство“, заключвайки: „Това е офертата, това е договорът”.\r\n\tВицепремиерът добави, че страната ни „няма бърза работа“ по приключването на споразумението, давайки да се разбере, че то е приоритет за Скопие, ако съседите ни не искат „да продължат да бъдат изолирани 11 г. от съседите си, от света, правейки се на много велики”.\r\n\tПопитана дали страната ни е информирана официално за забраната на общо 77 българи да влизат в Турция заради подозрения в тероризъм, Захариева заяви, че МВР е поискало подробности от южната ни съседка, но до момента такива не се получавани.", "date": "2017.07.20", "title": "Захариева: Няма да има нови преговори със Скопие по договора за добросъседство"}
{"url": "http://www.mediapool.bg/obeshtaniyat-skok-kam-e-administratsiya-zvuchi-dobre-no-samo-na-prav-pogled-news266849.html", "text": "Когато преди година станаха факт промените в Закона за нормативните актове, които въвеждат задължителна оценка на въздействието на всяко законодателно предложение (ДВ, бр. 34/03.06.2016 г.), много анализатори изразиха надежда, че с този институт българският законодателен (и нормотворчески) процес ще стане много по-ясен и предвидим, а законите ще могат да водят до очакваните от вносителите им резултати. Оказа се обаче, че внесените в Народното събрание законопроекти невинаги подлежат на оценка на въздействието, а властта не дава индикации, че е променила обичайния си начин на приемане на правила – чрез бърза реакция на някакво събитие, на което е даден обществен отзвук, а не след внимателно обмисляне и планиране. (Този начин на действие не е типичен само за една или няколко партии или администрации, а се отнася до целия български нормотворчески процес в последните 20 години.)\r\n\tПрез юни 2017 г. бяхме изненадани от няколко опита за цялостна трансформация на правилата. На първо място на извънредно заседание на Министерския съвет беше предложена радикална и скоростна електронизация на администрацията – процес, започнал през 2006 г. и неприключил 11 години по-късно, който едва ли ще бъде ускорен до степен, че за два месеца да постигне коренна промяна. След това в Народното събрание беше внесен проект за изменение на Административнопроцесуалния кодекс, който също си поставя за цел да забърза всички административни дела (тези, при които се обжалват актове на изпълнителната власт или се търсят обезщетения от нея), като въведе редица институти като електронизация на съдебния процес. Същевременно се предвижда и въвеждане на по-високи такси за достъп до правосъдие, за да не се \"задръстват\" съдилищата с дела, които имат предизвестен резултат.\r\n\tВ следващите редове ще се опитам да изясня Но бързите резултати се постигат не чрез незабавна законодателна реакция, а чрез изграждане на стройна и предвидима система от правни принципи, която води в почти всички случаи до един и същ очакван от гражданите резултат, а отделните правила се синхронизират помежду си и работят като добре смазана система, а не като сбор от хаотични кръпки в законодателството, неуместно пришити на старата дреха, защото са с различен цвят.\r\n\t\r\n\tНа споменатата по-горе пресконференция . Чл. 183, ал. 1, т. 1 от Закона за движението по пътищата (ЗДвП) предвижда, че водач на автомобил, който не носи със себе си свидетелство за регистрация на управляваното моторно превозно средство, се наказва с глоба от 10 лева. Дори и документите да се изпращат автоматично от нотариусите, това не освобождава купувачите на моторно превозно средство от задължението да се явят в пътната полиция, за да получат вече издаденото свидетелство за регистрация (т.нар. талон), защото в противен случай ще се изправят пред нуждата да управляват автомобила, носейки в себе си куп документи с формат лист А4, с които да удостоверяват, че са купили автомобила от лицето, посочено в свидетелството за регистрация. Ако не го направят – при всяка проверка на пътя те ще бъдат наказвани с 10 лева глоба.\n\n\r\n\tПремахването на нуждата да се отиде до съответното полицейско управление може да бъде осъществено по три начина – или ако се създадат електронни свидетелства за регистрация, или ако същите въобще отпаднат, или ако се уреди изпращането на тези свидетелства физически по пощата. Първите два случая очевидно не са удачни начини за реализиране на електронни мерки за управление, защото пречат на бързи проверки на пътя, които биха могли да установят отнемането на един автомобил чрез престъпление. Освен това премахването на физическото удостоверение за регистрация ще направи пътуването с автомобил в чужбина практически невъзможно, защото другите държави все още изискват физически документ за регистрация.\r\n\tУреждането на сигурен начин за доставка на документите пък създава за гражданите много повече разходи, тъй като независимо кой фактически ще плати куриерската услуга (дали МВР или купувачът на автомобила), сметката накрая поемаме ние, гражданите (или пряко като такса, или чрез данъците). Тоест, и този начин за реализация на идеята не работи добре. Още повече, че в някои случаи на регистрация автомобилът трябва физически да отиде до пътната полиция, за да му бъде извършен технически преглед.\r\n\t Като пример за недостатъците на досегашния подход е достатъчно да споменем последната \"кампания\" в това отношение – мерките срещу \"кражбата на фирми\", въведени в края на 2016 г., които се оказаха лесно заобиколими, защото в закона се допусна изключение, при което някои сделки не се заверяват нотариално.\r\n\t Съгласно чл. 28б от този закон нотариусите са длъжни да имат електронна система, в която централно да се запазва целият им архив в дигитална форма. Но няма правила, които да предвиждат възможност нотариусите да използват идентификационните си данни в тази система, за да комуникират с държавните органи. А това не би било особено трудно.\r\n\tТъй като нотариусите вече са задължени да сканират документи и да ги пращат в електронната система, с малки разходи за оборудване със съответните четци, законът би могъл да ги задължи да използват особен вид електронен подпис – с по-висока защита, с който да изпращат сканираните документи не само до вътрешната си система, а и до съответните държавни регистри – имотен, търговски, на автомобилите. Така нотариусът ще може служебно да регистрира в КАТ покупката на автомобил, но и служебно да заяви вписване на нотариален акт за покупката на имот или пък документите, необходими за прехвърлянето на фирма.\r\n\tТова би създало улеснения не само на нотариуса. Щом КАТ разбере, че е извършена сделка с автомобил и получи електронния образ на сключения договор, подписан по сигурен начин с електронния подпис на нотариуса и отразен с точно време на сключване в системата на Нотариалната камара, то за служителите там не би било трудно да разберат дали договорът е сключен законосъобразно и веднага да се заемат да издадат ново удостоверение за регистрация на новия собственик. Така гражданинът все пак ще трябва да се яви пред полицейските органи, но няма да има нужда да чака на опашка, защото неговите документи ще са готови – той само трябва да представи личната си карта (и евентуално да заплати такса, което може да стане с банкова карта за по-малко от минута), за да получи вече готовите документи.\r\n\tОчевидно е, че истинското и цялостно разрешаване на проблема е възможно не със спешни мерки \"на парче”, а с комплексни решения, които ще отнемат съвсем малко повече време (може би няколко месеца), но ще се спестят много повече неудобства на гражданите.\r\n\t\r\n\tДругата предложена на въпросната пресконференция идея беше Тази заявка също може би звучи добре на пръв поглед – това свидетелство се изисква в много случаи, а издаването му изисква време и усилия за гражданите, които се редят на опашки в районните съдилища, за да го получат. \r\n\tПреди да говорим за него обаче е редно да споменем какво никой от участниците в пресконференцията не каза – че и сега може да се издаде електронно свидетелство за съдимост. Това става за няколко минути от сайта , но съществува едно малко затруднение – заявката за издаване на свидетелството изисква електронен подпис. Изискването е предвидено, за да не може всеки да научава данните за съдимостта ви, а да е сигурно, че точно вие изисквате да издадете свидетелство за съдимост на себе си. Проблемът с това, че малко хора имат електронен подпис, би трябвало да отпадне през 2018 г., когато ще влезе в сила Законът за електронната идентификация, който предвижда средства за електронна идентификация да се въведат в личните карти на всеки български гражданин, ако той изрично не откаже това.\r\n\tЗасега реализацията на този проект се бави, а той би улеснил много не само издаването на електронни свидетелства за съдимост, но и редица други административни услуги – издаване на актове за гражданско състояние, плащане на данъци, получаване на осигурителна информация, заявки за болнични и т.н.\r\n\tНо да се върнем на първия въпрос – защо не е подходящо всеки да може да разглежда свидетелството ви за съдимост? Причината за това се крие в начина, по който държавата третира осъжданите – ако вие бъдете осъдени за престъпление, то независимо от изтърпяването на съответното наказание по Наказателния кодекс (НК), като например лишаване от свобода, пробация или глоба, законът ще ви лиши и от някои други права.\r\n\tОсъдените в някои случаи не могат да извършват търговска дейност, да управляват чужди пари, да заемат постове в държавната администрация и т.н. НК обаче предвижда, че тези последици не траят безкрайно във времето – ако един осъден престъпник покаже примерно поведение и не извършва повече престъпления, то последиците от осъждането (забраните) отпадат след определен срок. Тези срокове са уредени по различен начин и чл. 85 – 88а НК предвиждат различни последици след изтичане на различни видове срокове – например при така наречената \"непълна\" реабилитация един осъден ще може да управлява чужди финансови средства след изтичане на 3 години от изтърпяване на наказанието си (ако е бил осъден на лишаване от свобода за по-малък срок), но няма да може да стане полицай още две години след това, защото за него \"пълната\" реабилитация настъпва, ако 5 години след изтърпяване на наказанието си (или след изтичане на изпитателния срок при условната присъда) има добро поведение.\r\n\t. Така например, ако съд поиска свидетелство за съдимост, то в него се отразяват всички осъждания, дори и тези, за които е настъпила реабилитацията, защото съдът следва сам да прецени това. Ако свидетелството е поискано за постъпване на работа като полицай, там се отразяват и престъпленията, за които осъденият е частично реабилитиран, защото той все още не може да работи като полицай в тези случаи. Ако свидетелството обаче е за постъпване на работа като счетоводител, в него ще е отразено, че човекът не е осъждан, тъй като е реабилитиран за този вид последици от осъждането.\r\n\tТака  В момента то се изисква като че ли от всеки кандидат-работодател за всичките му служители. Но Наредбата за документите, които са необходими за сключване на трудов договор предвижда, че свидетелство за съдимост следва да се изисква само когато в закон или друг нормативен акт (правилник, наредба) е посочено, че осъдени не могат да заемат определена длъжност. Ако това изискване се спазваше, опашките пред бюрата \"Съдимост” при районните съдилища щяха да са доста по-малки.\r\n\tСъщевременно няма обществена полза в неограниченото изискване на свидетелства за съдимост от работодателите, защото то се превръща в сериозна пречка изтърпелите наказанието си граждани да си намерят работа. А ако не си намерят работа, голяма е вероятността да извършат ново престъпление.\r\n\tНяма никаква обществена полза и в това данните, че колегата ви по бюро е бил осъждан за пушене на марихуана преди 20 години като 16- годишен, да стават публично достояние. Законът е предвидил, че щом за този период този човек не е осъждан за нещо друго, то той не може да бъде разглеждан като престъпник и държавата не следва да разкрива миналите му осъждания на обществото (съгласно чл. 85, ал. 1 НК реабилитираните се считат за неосъждани).\r\n\tИменно Поради това там, където е развито електронното управление, данните са достъпни, но достъпът до тях се контролира и само определени хора могат да ги разглеждат, а отговорността за неправилен достъп до лични данни е изключително сериозна. Например – лекарят може да види медицинското досие на пациента си, но не и данъчната му декларация. В Естония няколко висши чиновници бяха уволнени за това, че от любопитство решили да ровят в медицинското досие на високопоставен държавен служител, без да има необходимост от това. Този проблем има принципно разрешение в чл. 16 от Закона за електронното управление (ЗЕУ), където е въведен принципът, че администрацията обработва лични данни само когато са ѝ нужни. Но това означава също, че частните субекти (например търговците – работодатели) не следва да имат достъп до същите тези лични данни. Уредбата все още е твърде фрагментарна, но дори и такава не позволява разкриване на данни за съдимост за всеки гражданин пред цялото общество.\r\n\tКакво е разумното решение? На първо място – и сега съгласно чл. 2 ЗЕУ, когато бъдещият ви работодател е държавен или общински орган или организация, той не може да изисква от вас свидетелство за съдимост, а е длъжен да се снабди служебно с него. Необходимо е този принцип да бъде подсилен и системно прилаган. За останалите постъпващи на работа е необходимо забързване на проекта за електронната идентификация в личната карта, което ще елиминира опашките. Отново обаче отговорният подход не е в простото премахване на едно правило, а в по-доброто прилагане на принципите на правото.\r\n\t\r\n\tВ приетия на първо четене проект за изменения в Административнопроцесуалния кодекс (АПК) (със сигнатура 754-01-16) е предвидено още едно улеснение, което отново действа \"на парче\", а не според установените принципи. Това са начините за призоваване.\r\n\tСъществува системно недоволство на обществото, тъй като в България все още съобщаването на актове на държавните органи и общините се извършва предимно на хартия срещу подпис, а според преобладаващата представа призовкарите са недобросъвестни и неефективни. Причините за тези дефекти са множество, включително претоварването и ниското заплащане на призовкарите (особено на съдебните), но отново прибързаните решения не са най-добрите. И сега процесуалните закони предвиждат възможности за комуникация по телефон и електронна поща. Но проблемите не са във възможността за това, а най-вече в две насоки – много е трудно да се установи на кого принадлежи даден телефонен номер или адрес на електронна поща, а начините да се отметнеш, че не си бил уведомен, са много. Удостоверяването на съобщенията по телефон и електронна поща е архаично – прави се с отбелязване на лист от съдебния служител (т.е. съдът или администрацията трябва да му се доверят напълно, без да разполагат с възможност да проверят достоверността на твърденията му).\r\n\tЗа да премахне тези недостатъци, законопроектът за изменения в АПК предвижа в § 4 в новия чл. 18а, ал. 3 всеки, който контактува с администрацията, да е длъжен да посочи телефон или адрес на електронна поща. Представете си как това може да бъде направено с възрастна жена, която живее в малко село и кандидатства за помощи за отопление през зимата. Не стига това, ами и определени категории лица (адвокати, държавни органи и всички юридически лица) задължително трябва да посочат електронен адрес, като от него щяла автоматично да се получава обратна разписка, условията за което, според вносителя, са дадени в Регламент (ЕС) № 910/2014 г.\r\n\tЦитираният Регламент обаче не предвижда задължение дадена електронна поща да изпраща \"обратни разписки\", когато в нея се получи ново съобщение. Същото не е възможно и за гражданите, които пък трябва да настроят телефоните си така, че да потвърждават получаването на SMS. Последното сигурно е възможно, но не съм сигурен дали мога да накарам своя мобилен оператор да го прави и то само ако ме търси държавен орган (представете си как връщате потвърждение за всеки получен SMS на всичките си контакти и какво ще решат приятелите ви за вашия начин на комуникация). Единствено чрез тези потвърждения за получаването съдът ще може да удостовери, че нещо е изпратено. Всеки съдия би предпочел, при толкова ненастроени електронни пощи и мобилни телефони, да призовава по стария начин. И ще продължи да го прави. Или пък, ако е по-недобросъвестен, ще се научи да генерира съобщения за потвърждение, че дадено електронно писмо е пристигнало в определена пощенска кутия (форматът е стандартен и при липса на електронен подпис може да се разбие от всеки средно умел програмист в рамките на няколко часа).\r\n\tКакво е решението? Частично то се съдържа в промените в Закона за съдебната власт от август 2016 г., където са предвидени механизмите за електронна комуникация на съдебните органи. Тези изменения обаче влизат в сила през 2019 г. Обичайното и вече предлагано решение на подобен проблем, което е широко разпространено в Германия, Италия и Естония, се нарича . Това е особен вид електронна поща, която  Информацията е проверима чрез съответни алгоритми, а начинът за промяната ѝ е възможен с разбиването им чрез мощни компютри за период, който при днешната производителност на процесорите отнема между 100 и 200 години.\r\n\tЗа да има широко разпространение подобна технология, в Естония тя се предлага от държавата, която генерира на всеки гражданин, който поиска, уникален адрес от тип: andrey.georgiev@eesti.ee. Със заявлението на подобен адрес гражданинът или фирмата декларират, че всяко съобщение, получено на електронната поща, ще се смята за лично получено от тях. Възможно е съобщенията, получени на такъв мейл, да бъдат автоматично препращани към друг адрес – например кутия в търговска система за електронна поща.\r\n\t, но реакцията в медиите досега беше от рода \"Държавен e-mail? За какво ми е пък това?\". Идеята може да се приложи и много по-бързо за някои видове субекти чрез промяна на няколко закона – например адвокатите могат да бъдат задължени да поддържат подобни сървъри под контрола на Адвокатските колегии, които имат достатъчно средства да закупят такава система. При търговците пък може да се въведе задължение за посочване на електронен адрес в търговския регистър, като недостатъкът отново е, че няма да има автоматизирана възможност за връщане на потвърждения, че дадено съобщение е получено.\r\n\tДори и това би довело до много по-добро призоваване, като същевременно се пазят и правата на получателите, тъй като ще съществува начин да се провери дали даден електронен адрес или телефон наистина принадлежи на определено лице, вместо да се разчита на странните мерки в проекта за изменения в АПК. С други думи – отново споменатото – следването на принципа винаги дава по-добри резултати от въвеждането на спешни мерки.\r\n\t\r\n\tПроектът за изменения в АПК предвижда и още едно съществено изменение, за което не е ясно как се вписва в по-голямата картина на принципите на българското право. Става въпрос за драстичното увеличаване на таксите за обжалване на административни актове, като вече търговците ще плащат минимум 900 лева за това. Любопитна подробност е, че съгласно българското право – чл. 83, ал. 2 от Гражданския процесуален кодекс (ГПК), който в тази част се прилага и по административни дела – чл. 144 АПК, както и чл. 24, т. 3 от Закона за правната помощ – търговците не могат да бъдат освободени от държавни такси по съдебно дело (гражданите могат). \r\n\t\r\n\tДебат за това какви трябва да бъдат съдебните такси и как те се отразяват на гражданите обаче така и не е проведен при обсъждане на законодателни идеи. Дискусиите се ограничават изцяло в професионалните общности, като най-често се ограничават до оплакване от високите размери на таксите и липсата на максимуми. А въпросът е твърде важен, защото достъпът до правосъдие е един от най-важните принципи на правовата държава в Европа.\r\n\tСъдът на Европейския съюз също приема, че достъпът до съд не може да бъде ограничаван чрез прекомерно високи такси (решение по делото C-279/09 DEB).\r\n\tВ Европа действат, най-общо казано, три основни системи за определяне на размера на съдебните такси – без такси (Франция), минимални такси в абсолютен размер (Великобритания в някои случаи) и пропорционални такси (процент от размера на претенцията – Германия). В последния случай обаче винаги наличието на високи такси се компенсира от широки възможности за освобождаване от такса, когато страната не може да си ги позволи Поради това отговорният политически подход изисква да се разгърне широк обществен дебат, който да създаде единна философия на съдебните такси в България, а не въпросът да се решава набързо и с оглед други цели, различни от осигуряването на достъп до правосъдие – например ограничаването на злоупотребата със съдебно обжалване на актове, които очевидно са правилни, или разтоварването на определени съдилища въпреки риска да се създаде тежка несправедливост в обществото.\r\n\t\r\n\tТенденциите за \"ударно\" законодателстване продължават да са типични за българската държавна власт, като в много случаи не водят до очакваните резултати. За да настъпи промяна обаче, законотворчеството трябва да се подчини на цялостни концептуални стратегии, които да не остават само на хартия, а да бъдат изпълнявани последователно. Само така гражданите ще могат реално да избират какво да правят за тях политическите сили. Последното в много случаи изисква гражданска активност и информираност, както и сериозна експертна подкрепа, с която обществото да се ангажира да помага на държавата.", "date": "2017.07.20", "title": "Обещаният скок към е-администрация звучи добре, но само на пръв поглед"}
{"url": "http://www.mediapool.bg/dzhon-makkein-e-diagnostitsiran-sas-zlokachestven-tumor-v-mozaka-news266864.html", "text": "Американският сенатор от републиканците Джон Маккейн има злокачествен тумор в мозъка, съобщават от офиса и семейството му, цитирани от Ройтерс и Асошиейтед прес.\r\n\tДиагнозата е била поставена по време на операция за отстраняване на кръвен съсирек в областта на лявото му око, направена тази седмица в болница \"Мейо клиник\" във Фийникс, щата Аризона, предаде Си Ен Ен.\r\n\tСпоред телевизията е било необходимо известно време след операцията, за да се направи хистологичен анализ на находката, при което се оказало, че става дума за първичен злокочаствен тумор на мозъка – глиобластом, и то от много агресивен вид, който трудно се поддава на лечение.\r\n\tМаккейн е бивш военен пилот – ветеран от войната във Виетнам, чийто самолет е свален над Северен Виетнам по време на бомбардировка над Ханой през 1967 г. и той прекарва 7 г. във виетнамски плен.\r\n\tСлед уволнението си от ВВС през 1981 г., той прекарва два мандата в Камарата на представителите, а от 1986 г. е сенатор. Маккейн два пъти се кандидатира за президент от Републиканската партия и бе съперник на Барак Обама в изборите през 2008 г.", "date": "2017.07.20", "title": "Джон Маккейн е диагностициран със злокачествен тумор в мозъка"}
{"url": "http://www.mediapool.bg/frantsiya-nastoyava-velikobritaniya-da-plati-zadalzheniyata-si-kam-es-predi-brekzit-news266863.html", "text": "Франция е непреклонна в условието си Великобритания да изплати всичките си задължения към ЕС преди да се пристъпи към активирането на Брекзит.\r\n\tТова стана ясно от изказване на френския икономически министър Брюно Льо Мер пред парламента на страната, предава Ройтерс в четвъртък.\r\n\tПо думите му това е предварително условие в преговорите за Брекзит между ЕС и Обединеното кралство, което не подлежи на коментар.\r\n\t\"Ще кажа онова, което Маргарет Тачър обичаше да казва: Искаме си парите обратно\", каза Льо Мер пред депутати от комисията по икономическите въпроси във френския парламент. \r\n\t\"Можем да дебатираме сумата, но фактът, че Обединеното кралство трябва да плати онова, което дължи на бюджета на ЕС, е неподлежащо на преговори предварително условие за началото на дискусиите (за Брекзит)\", подчерта той. \n\n\r\n\tЕС иска Лондон да признае, че дължи своя дял от ангажиментите за разходи, поети от ЕС по време на британското членство. Според Льо Мер тази сума може да достигне до 100 млрд. евро.\r\n\tВ четвъртък приключва първия тур от преговорите между Великобритания и ЕС, съобщава \"Политико\". По обяд се очаква пресконференция на главния преговарящ от страна на ЕС Мишел Барние и на британския министър за Брекзит Дейвид Дейвис.\r\n\tБританският преговорен екип е ядосан на твърденията, че е неподготвен за сериозни преговори, отбелязва изданието и припомня, че министър Дейвис е напуснал преговорите веднага след началото им и че на официалните снимки ясно се вижда как пред британските преговарящи няма нито една папка с документи.", "date": "2017.07.20", "title": "Франция настоява Великобритания да плати задълженията си към ЕС преди Брекзит"}
{"url": "http://www.mediapool.bg/zemetresenie-ot-56-po-rihter-e-registrirano-krai-fukushima-news266865.html", "text": "Земетресение с магнитуд от 5.6 по скалата на Рихтер е регистрирано в четвъртък на източното, тихоокеанско крайбрежие на Япония край главния японски остров Хоншу, предаде ТАСС, цитирайки Националното метеорологично управление на страната.\r\n\tСпоред Асошиейтед прес магнитудът е бил 5.8 по данни на Тихоокеанския център за предупреждения за цунами. Епицентърът е бил на дълбочина 40 км под дъното на океана край брега на провинция Фукушима. Трусът е бил усетен в общо 17 префектури, включително съседните Мияги и Ибараги, а също и в Токио.\r\n\tЗасега няма информация за пострадали и разрушения. Не са възникнали проблемни ситуации и в авариралата през 2011 г. японска АЕЦ \"Фукушима-1\".", "date": "2017.07.20", "title": "Земетресение от 5.6 по Рихтер е регистрирано край Фукушима"}
{"url": "http://www.mediapool.bg/prezidentat-poiska-mehanizam-za-formiraneto-na-edinna-vanshna-politika-news266910.html", "text": "Президентът Румен Радев се обяви в четвъртък за създаването механизъм, който да формира единни български позиции за външната политика.\r\n\t\"Имаме нормативен вакуум относно процеса как точно се изработва. Нагледали сме се в миналото как колкото играчи имаме на външната политика, толкова позиции има България. Трябва да има една външна политика и тя трябва да бъде ясно дефинирана. Това е моята амбиция, заедно с външно министерство и с и вашата експертиза да изготвим ефективен процес как тази политика да се разработва и споделя от всички институции\", заяви Радев по време на годишната среща на българските посланици зад граница.\r\n\tПо думите му за ефективността на външната политика са необходими ясна визия и приоритети и наличието на ясни механизми за изработването на единна национална позиция.\r\n\tСлед встъпването си в длъжност обаче Радев демонстрира собствена позиция, противоречаща на официалната българска политика, формирана от правителството по ключови въпроси. Той се обяви за вдигане на санкциите срещу Русия, въпреки единната позиция на европейските държави, че те трябва да останат докато Москва не изпълни Минските споразумения за Украйна. Освен това той системно критикува споразумението между ЕС и Канада, известно като СЕТА, въпреки че правителството го подкрепи на европейско ниво.\n\n\r\n\t\r\n\tПред българските посланици Радев посочи още, че \"трябва да престанем да говорим за Русия, а да започнем да говорим с нея\".\r\n\t\"Трябва да имаме диалог Русия - ЕС, за да имаме прагматични решения\", добави той.\r\n\tРадев определи САЩ като стратегически съюзник на България и се обяви за задълбочаване на сътрудничеството с Вашингтон в областта на сигурността, борбата с тероризма, диверсификацията на енергийните източници.\r\n\tПрезидентът посочи, че основната задача пред страната ни през следващата година е успешното провеждане на председателството на Съвета на ЕС.\r\n\t\"Председателството на ЕС не е, за да извлечем ползи, те ще дойдат на по-късен етап\", добави Радев.\r\n\tСпоред него българското правителство е задало ясни и добре структурирани приоритети за председателството на Съвета на ЕС.\r\n\t\"Да, амбициозни са. Важно е да променим нагласите на хората за това председателство. Трябва да покажем, че България може да бъде лидер и може да управлява процесите в ЕС, тогава ще дойдат ползите\", добави той.\r\n\t\r\n\tПрезидентът коментира, че Европа на различни скорости е факт и България не може да каже на държавите, които са по-напред от нас да спрат и да изчакат малко.\r\n\t\"Напротив за нас най-важно е да знаем, че бягаме на същия стадион в същата писта. Акцентът ще бъде на засилените сътрудничества и там трябва да бъдем изключително активни“, посочи Радев.\r\n\tВъв връзка с амбицията на правителството да вкара страната в т. нар. чакалня на Еврозоната, Радев отбеляза, че въпросът трябва да е кога и при какви условия ще влезем в нея и предупреди, че \"трябва да внимаваме от бързане да не навредим повече\".\r\n\tТой коментира още, че всички български институции работят в пълен синхрон за приемането на държавата в Шенгенското пространство.\r\n\t\"Мястото на България е в Шенген. Крайно несправедливо и нерационално е ние да защитаваме европейските граници, да се грижим за сигурността на европейските граждани, а да нямаме достъп до единната информационна система. В това трябва да убеждаваме всеки ден\", подчерта Радев.", "date": "2017.07.20", "title": "Президентът поиска механизъм за формирането на единна външна политика"}
{"url": "http://www.mediapool.bg/nad-polovinata-rusnatsi-podkrepyat-pametni-znatsi-vav-vazhvala-na-stalin-news266886.html", "text": "Над половината граждани на Русия (62 на сто)подкрепят поставянето на публични места на паметни знаци като табели, бюстове и картини, разказващи за успехите на Йосиф Сталин, а още по-голям брой (65 процента) се обявяват против издигането на паметници, говорещи за неговите неуспехи и престъпления. Това сочат резултатите от анкета на Общоруския център за проучване на общественото мнение (ВЦИОМ), цитирани от ТАСС.\r\n\t \r\n\tВ съобщението на центъра се посочва, че 59 на сто от хората смятат, че не е задължително да се поставят сталинистки паметни знаци с \"неутрална информация\" като посещение на еди кой си град или произнесена реч. \r\n\t \r\n\tНай-активно за публичната възхвала на бившия болшевишки вожд се изказват млади хора, докато сред по-възрастните преобладава несъгласие с това. На въпрос как биха реагирали, ако на съседна сграда бъде инсталиран паметен знак за Сталин, 42 процента от анкетиралите отговарят \"позитивно\", 21 на сто - \"негативно\", а на останалите 33 процента им безразлично. \n\n\r\n\t \r\n\tТАСС припомня, цитирана от БТА, че на 27 юни видният руски юрист Генри Резник обяви, че напуска преподавателската си работа в Московския държавен юридически университет в знак на протест срещу решението на ректората да окачи в главната аудитория възпоменателна табела за произнесена там през 1924 г. реч от Сталин пред 13-ия конгрес на Руската комунистическа партия. \r\n\t \r\n\tСолидарност с позицията на Резник изрази и пълмощният представител на правителството в Конституционния съд Михаил Баршчевски. \r\n\t \r\n\tТогава говорителят на Кремъл Дмитрий Песков каза, че по този въпрос не може да има официална позиция. Той призова за адекватно отношение към историята, припомни ТАСС. \r\n\t\"През последните години негативното отношение към Йосиф Сталин устойчиво намалява, но това не е съпътствано от отричане на неговите несполуки и грешки\", коментира резултатите от проучването Михаил Мамонов от ВЦИОМ. \r\n\t \r\n\tАнкетата е осъществена на 7 и 8 юли сред 1200 души. Статистическата грешка е плюс-минус 3,5 процента.", "date": "2017.07.20", "title": "Над половината руснаци подкрепят паметни знаци във възхвала на Сталин"}
{"url": "http://www.mediapool.bg/parche-ot-izolatsiya-na-blok-v-shumen-padna-varhu-dete-news266881.html", "text": "Парче от външна изолация на жилищен блок в Шумен падна върху главата на 14-годишно момче. Инцидентът е станал снощи, когато две момчета минавали покрай блока, който се санира по програмата за енергийна ефективност.\r\n\tКъс с размери 10 на 10 сантиметра полетял от разположените до блока скелета и ударил едното дете. То е настанено в болницата в Шумен с фрактура на черепа, претърпяло е операция и към момента няма опасност за живота му, съобщи началникът на Спешното приемно отделение д-р Недко Тодоров, цитиран от БНР.\r\n\tОтговорникът по проекта от фирмата - изпълнител Петър Илиев заяви, че ще бъдат предприети допълнителни мерки за сигурността на преминаващите в района:\r\n\tЩе направим допълнителни мерки за обезопасяване на скелето, за да няма съответно други подобни инциденти, които никой не може да предвиди и да бъде застрахован срещу тях.", "date": "2017.07.20", "title": "Парче от изолация на блок в Шумен падна върху дете"}
{"url": "http://www.mediapool.bg/pensionerite-zhiveyat-nai-dobre-v-norvegiya-news266888.html", "text": "Норвегия, Швейцария и Исландия оглавяват списъка на страните, в които е най-добре да излезем в пенсия. Това показват данните от Глобалния пенсионен индекс, съставен от финансовата корпорация Natixis.\r\n\t \r\n\tВ първата десетка влизат също така Швеция, Нова Зеландия, Австралия, Германия, Дания, Холандия и Люксембург.\r\n\t \r\n\tКласацията включва 43 държави. В нея влизат страни с развита икономика /според стандартите на МВФ/, членки на ОИСР и групата БРИК.\n\n\r\n\t \r\n\tТурция е на 39 място. Непосредствено след нея е Русия, a на последните три места се нареждат Бразилия, Гърция и Индия.\r\n\t \r\n\tСАЩ са на 17-та позиция, Великобритания е 18-та, Франция – 19-та, Япония – 22-ра, Китай – 38.\r\n\t \r\n\tЕкспертите на финансовата корпорация са съставили рейтинга, отчитайки нивото на здравеопазване, размера на пенсионните вноски, качеството на живота в страната и материалното благоденствие на гражданите. Всеки един от параметрите се оценява в диапазона от 0 до 100%. За лидера в класацията – Норвегия – тези показатели се оценяват на нива 89%, 73%, 92% и 91% или общо – 86%.\r\n\t \r\n\tБългария не е включена в класацията, отбелязва БГНЕС.", "date": "2017.07.20", "title": "Пенсионерите живеят най-добре в Норвегия"}
{"url": "http://www.mediapool.bg/poreden-opit-za-prodazhba-na-obshtinska-banka-news266885.html", "text": "Столичната община ще направи пореден опит да продаде мажоритарния си дял от 67 на сто в Общинска банка, реши Столичният общински съвет в четвъртък. Вносител на предложението е бившият икономически и енергиен министър Трайчо Трайков, против гласува единствено групата на БСП.\r\n\tАргументите на Трайков са, че сега е оптималният момент за продажба и консолидация в банковия сектор, след като Общинска банка издържа успешно стрес тестовете на БНБ, а в края на юни рейтинговата агенция \"Мудис\" е повишила оценката по дългосрочните депозитни рейтинги на банката от B1 на Ba3. Общинска банка държи 31.3% от пазарния дял в сектор \"Местно самоуправление\", а за последните 2 години капиталът й е нараснал с почти 8 млн. лева, достигайки 54 млн. лева.\r\n\tТака общинският дял в банката влиза в програмата на Столичната агенция за приватизация и предстои да се избере консултант, който да изготви оценка за състоянието на банката и привлече потенциалните инвеститори. Бъдещият мажоритарен собственик ще се избере с конкурс, като Трайков коментира пред общинарите, че неговата амбиция е банката да се продаде до края на годината, но все пак не се ангажира с конкретен срок.\r\n\tПредишният  на банката пропадна през декември 2014 г., след като консултантът на процедурата не успя да оцени възможността за сделка заради съдебен спор с миноритарния акционер - бизнесменът Христо Ковачки. Той оспорваше във Върховния административен съд решението на БНБ, заради което загуби контрола в Общинска банка в края на 2011 г.\r\n\tНеуспешен бе и опитът за продажба през 2008 г., когато Столичната община поиска 218 млн. лв.  за 70.54 % от капитала, но такъв така и не се е проведе.\n\n\r\n\tОще по-рано - през януари 2005 г., тогавашният Столичен общински съвет  80,5 на сто от уставния капитал на \"Общинска банка\" да бъдат обявени за продажба. И този опит се разсъхна, а по-късно през годините стана ясно, че част от общинските дружества, които тогава държаха акции във финансовата институция, са продали без санкцията на общинарите своите дялове на фирми, свързани с Ковачки. Така скандалният бизнесмен влезе в капитала на банката и пое контрола й заради устава, който даваше блокиращ глас на миноритарните акционери.", "date": "2017.07.20", "title": "Пореден опит за продажба на Общинска банка"}
{"url": "http://www.mediapool.bg/patyat-na-profesionalniya-sumist-kam-pobeda-20-000-kalorii-dnevno-i-dostoino-povedenie-news266883.html", "text": "Борците сумо поглъщат дневно храна, която съдържа 20 000 калории, често пият алкохол, теглото на някои състезатели надхвърля 200 кг., а средната продължителност на живота им е 65 години.\r\n\tВсекидневието на сумистите е също толкова необикновено, колкото е и борбата, на която са се посветили, посочва РИА Новости.\r\n\tСумо излиза от рамките на спорта – това е шоу, което включва и религиозен аспект, традиции и самурайски ритуали, които изискват от борците специално поведение.\r\n\tБитът на рикиши – японското наименование на професионалните сумисти, съществено се отличава от този на другите спортисти.\r\n\tПо правило мнозинството сумисти живеят и тренират заедно със съотборниците си от клуба. В сумото се насърчава зачитането на старшинството и йерархията – първи сядат да се хранят най-опитните борци, чак след като свършат, могат да седнат и по-младите, а на начинаещите е вменено и изпълнението на битови задължения.\n\n\r\n\tДенят на сумистите обикновено започва с пет часа сутринта – с изтощителни тренировки и спаринг борби.\r\n\tГлавното внимание е насочено към силовите упражнения и разтягането. Към обяд тренировката приключва и идва време за храна.\r\n\tНай-важното в храната на сумистите е „тянконабе\" – особена супа, която се състои от юфка и множество съставки, богати на белтъчини: пиле, риба, говеждо, тофу.\r\n\tНа борците е разрешен алкохол, главно бира, защото спиртните напитки също са много калорични, а средната дневна дажба включва от 5 до 8 хиляди килокалории.\r\n\tВ отделни случаи това число може да нарасне двойно и тройно.\r\n\tСлед пладне идва следобеден сън, после има още една тренировка и втори прием на храна.\r\n\tМного начинаещи рикиши са материално затруднени – парите почти не им стигат, но звездите в сумото печелят половин милион долара годишно.\r\n\tСумо е изключително популярно в Япония – на борците се гледа като на продължители на традициите на самураите.\r\n\tВ кодекса на поведение на бореца ключово място има понятието „хинкаку” – достойнство.\r\n\tВсяка недостойна постъпка на сумиста се отразява неблагоприятно на репутацията му и може да му попречи да стане йокодзуна – велик шампион. По време на схватка със съперник сумистът трябва да остане напълно спокоен, независимо от изхода на борбата. В дни на големи състезания борците от някои клубове живеят в храмове, а в професионалното сумо във връзка с религиозните традиции достъпът до дохьо – площадката, на която се борят, е забранен за жени.\r\n\tИ макар че със сумо започнаха да се занимават и чужденци, професионалните състезания се провеждат само в Япония.\r\n\tВ Страната на изгряващото слънце сумото е нещо повече от спорт – легендата разказва, че първата схватка е била преди 2,5 хиляди години и в нея са се борили за властта над страната шинтоистките богове Такемиказуки и Такеминаката.\r\n\tПобедил Такемиказуки и сложил началото на рода на японските императори.\r\n\tДревните схватки са били форма религиозен ритуал, съпроводен с молитви за богата реколта, танци и представления, посветени на боговете, в шинтоистките храмове. И до днес в някои храмове в Япония може да се видят ритуални танци, изобразяващи битка между човек и божество.\r\n\tПрез периода Нара (8-ми век) сумото става част от церемониите в императорския двор. Веднъж годишно се провеждал фестивал, в който освен сумо схватките имало музика и танци. Ранното сумо е груб бой, комбиниращ елементи от бокса и борбата с много малко ограничения. Под патронажа на Двора обаче, постепенно са формулирани правила, близки до тези на съвременното сумо.\r\n\tСъседните на Япония народи, които споделят много културни традиции, също развиват традиционни форми на борба, подобни на сумото. Типични примери за това са монголската борба бьох, китайската шуай-жиао и корейската ссиреум.\r\n\tДнес сумо е контактен спорт, традиционна японска борба, в която участват по двама борци (рикиши). В Япония се смята за бойно изкуство. През първите години на 20-ти век в сумото навлизат и много европейски спортисти. Един от най-изявените е роденият през 1983-та българин Калоян Махлянов с псевдоним Котоошу (Европейска арфа — яп.), който за рекордно краткия срок от три години достигна втория по престиж ранг - озеки.\r\n\tРингът, на който се провеждат сумо схватките, се нарича дохьо. Името произлиза от торбите с оризова слама, които се използват за очертаване на отделните му части. Дохьото се изгражда от специална глина във формата на пресечена квадратна пирамида с ширина 5,50 м. Горната повърхност е покрита с тънък слой пясък. Схватките се провеждат в кръг с диаметър около 4,57 м. Преди всеки турнир дохьото се изгражда наново от йобидаши. Процесът на изграждане на дохьото е ритуал с религиозно значение.", "date": "2017.07.20", "title": "Пътят на професионалния сумист към победа: 20 000 калории дневно и достойно поведение"}
{"url": "http://www.mediapool.bg/novite-avtoritarni-populisti-news266879.html", "text": "Доналд Тръмп е представител на нова порода лидери по света, които се стремят да използват демократичния си мандат, за да подкопаят върховенството на закона, заяви ръководителят на юридически и правозащитен орган.\r\n\tГенералният секретар на Международната комисия на юристите (МКЮ) в Женева Саман Зиа-Зарифи окачестви президента на САЩ като \"авторитарен популист\" и го сравни с лидерите на Турция, Филипините, Унгария и Венецуела.\r\n\tЗарифи посочи като пример забраната на Тръмп за пътуване на граждани от шест страни с предимно мюсюлманско население и определи тази политика като \"доста проблематична\" от гледна точка на конституцията на САЩ и международното право.\r\n\t\"Различното сега е, че определен вид популизъм всъщност се използва, за да се подкопае идеята за върховенството на закона\", каза Зарифи в интервю в централата на МКЮ, в чиито състав влизат 60 видни съдии и адвокати от всички региони, които се стремят да защитават правата на човека и върховенството на закона.\r\n\t\"В новия популизъм има известно безсрамие, което е ново. Не че хората отричат, че нарушават правата; това, което казват те, е, че могат да нарушават правата, защото по някакъв начин са овластени от народа\", каза той.\n\n\r\n\tЗарифи, който оглави МКЮ през април, каза, че новата порода популисти включва турския президент Реджеп Тайип Ердоган, венецуелския Николас Мадуро, филипинския Родриго Дутерте, унгарския министър-председател Виктор Орбан и лидера на управляващата партия в Полша Ярослав Качински.\r\n\t\"Бих казал, че в САЩ Тръмп е авторитарен популист. Той има авторитарни наклонности, но все пак се сблъсква с механизми за контрол и противовес\", заяви Зарифи. \"Затова не е напълно оформена авторитарна фигура.\"\r\n\tВърховният съд на САЩ преразгледа части от изпълнителната заповед на Тръмп, която забранява влизането на хора, пътуващи от Иран, Либия, Сомалия, Судан, Сирия и Йемен. Тръмп казва, че тази политика е насочена към противодействие на тероризма.\r\n\t\"Ако я погледнем отново от гледна точка на закона в САЩ - аз съм американски адвокат, тя изглежда доста проблематична\", каза роденият в Иран Зарифи, който се е преместил в САЩ като младеж и има научна степен по право от Корнелския университет.\r\n\tПо думите му решението на Върховния съд ще бъде \"проверка за здравето на системата на контрол и противовес в САЩ\".\r\n\t\r\n\tРепресиите на правителството на Ердоган доведоха до арестуването на 50 000 души и временното отстраняване от длъжност на 150 000 в годината след неуспешния опит за военен преврат в Турция, където съдебната система \"сега е политически компрометирана\", каза Зарифи.\r\n\tТурското правителство казва, че действията са оправдани от сериозността на заплахата за държавата от опита за преврат.\r\n\tВ понеделник държавният прокурор поиска съдът да върне в ареста местния директор на \"Амнести интернешънъл\" и още девет активисти, които очакват да бъдат съдени за членство в терористична организация.\r\n\tТози месец турски медии цитираха Ердоган, който каза, че те са били задържани въз основа на разузнавателни данни и че съдебната система ще вземе своето решение.\r\n\tЗарифи обаче заяви, че съдебната система е трябвало да откаже да разглежда случая.\r\n\t\"Занимаването със случая подчертава много сериозните притеснения - и всъщност тревога в този момент, които изразяваме за независимостта на съда и правната система в Турция през последните няколко години.\"", "date": "2017.07.20", "title": "Новите авторитарни популисти"}
{"url": "http://www.mediapool.bg/zabranata-na-nivi-za-chuzhdentsi-ostava-ochakva-se-pozemlen-evronarachnik-news266882.html", "text": "Забраната върху продажба на на земеделска земя за чужденци остава до излизането на наръчник на Европейската комисия, съдържащ критерии кое в управлението на поземлените отношения е допустимо спрямо основното европейско законодателство. Този документ се очаква да е готов до есента, а от Европейския парламент са поискали от ЕК да наложи мораториум върху наказателните процедури, заведени срещу България и още четири европейски държави за това, че имат ограничения за продажбата на ниви на чужденци. Това стана ясно ясно от брифинг в четвъртък в парламента на председателя на групата на ГЕРБ Цветан Цветанов, председателя на земеделската комисия Десислава Танева, на правната - Данаил Кирилов, и на евродепутата от ЕНП и член на земеделската комисия в Европарламента Владимир Уручев, който е докладчик по темата.\r\n\tПредставителите на управляващата партия ГЕРБ обявиха, че мислят за нова регулация на поземлените отношения и баланс между европейското и националното законодателство, а не как да забранят продажбата на земеделска земя на чужденци. Това стана\r\n\tПреди седмица земеделското министерство внесе законови поправки за отпадане на въведеното през 2014 г. правило за уседналост от пет години при покупката на земеделска земя в България. Според Брюксел обаче това ограничение нарушава основни свободи в Европейския съюз (ЕС) като движение на хора, стоки, услуги и капитали. ЕК започна наказателна процедура срещу страната и има опасност от минимум 830 хил. евро еднократна глоба, която може да бъде съпроводена от ежедневна санкция от 660 евро до отпадане на ограничението.\r\n\tТова намерение провокира острата реакция на БСП , а в сряда след срещи с парламентарните сили лидерът на социалистите Корнелия Нинова обяви, че всички партии в Народното събрание с изключение на ДПС са се обединили около идеята да водят разговори с Брюксел за запазване на възможност за ограничаване на продажбата на земеделска земя на чужденци, тъй като такъв бил \"българският национален интерес\".\n\n\r\n\tСега Цветанов й благодари за \"протегната ръка\", но не пропусна язвително да отбележи, че изглежда евродепутатите от БСП не са информирали лидера си, че предстои ЕК да издаде нещо като \"наръчник, пътна карта кое в управлението на подземлените отношения е допустимо и кое - не\".\r\n\tОт думите Владимир Уручев се разбра, че България ще изчака наесен да е готов този евронаръчник за поземлените отношения, който се разработва след доклад на Европарламенто от пролетта. В него се констатира, че заради свободното движение на капитала и заради свободното купуване на земеделска земя се е стигнало до концентрация на собственост, в т.ч. и навлизане на \"капитали със спекулативен характер\". Това е позволило в селското стопанство да навлязат инвестиционни фондове, които нямат нищо общо със земеделието, както и чисто спекулативни капитали от трети страни, посочи Уручев.\r\n\tИменно този доклад препоръчвал замразяване на наказателните процедури срещу страните-членки, в които има забрана за продажбата на ниви на чужденци, тъй като този специфичен пазар се нуждае от нови регулации. Причината е, че земята не може да се разглежда като обикновена стока, тя е краен ресурс, постоянно подложена на заплахи от човешката дейност, инфраструктурни и енергийни проекти и климатични промени, обясни евродепутатът от ГЕРБ. Той допълни, че свободното движение на капитали не е абсолютна норма и уточни, че почти всички стари държави-членки са въвели ограничения при сделките със земеделска земя под различни форми.\r\n\tУправлението на земите е изцяло в компетенцията на всяка отделна страна, а не споделена компетентност на ЕК, каза още Уручев. Според него Брюксел ще каже, че правилото за уседналост от пет години е дискриминация и трябва да отпадне от българското законодателство, но може да се въведе изискване купената земя да бъде само за земеделски цели.\r\n\tСлед като излезе наръчника от ЕК, у нас ще се инициира дебат как да се промени законодателството, обясниха от ГЕРБ, а Уручев посочи, че сега предлаганите от агроведомството поправки са демонстрация към Брюксел, че се работи по проблема.\r\n\tДесислава Танева също коментира, че на земеделската земя не може да се гледа като на стока за търговия, от която да се извличат финансови дивиденти чрез изплащаните на фермерите субсидии, които достигат 40 на сто от милиардите евро, събирани като вноски от държавите от ЕС. Ползването на земята като финансов инструмент за генериране на доходи води до вдигане на рентите и част от средствата на данъкоплатците отиват в тези спекулативни играчи, обясни председателят на земеделската комисия и бивш земеделски министър.\r\n\t\"Дебатът за регулации, за необходимостта от въвеждането им и промяна на отношенията към земеделската земя е повдигнат на ниво ЕС и този въпрос е повдигнат не само от новите страни членки, а и от старите. В навечерието на същинския дебат сме за обща селскостопанска политика“, заяви Танева. По думите й изкривяванията на тази политика са именно заради липсата на каквато и да е регулация в поземлените отношения.\r\n\t\"В новите страни членки поради недостатъците на рестиционните процеси след демокрациите проблемите са най-тежки“, допълни тя. Според нея режимът на търговия със земеделски земи у нас е най-либералният в ЕС.\r\n\tОт Обединените патриоти са обявиха против българската земя да се продава свободно. \"Това е важно за нас, като патриоти, като българи, като хора, чиито деди са се борили за тази земя и са проливали кръвта си. Не е редно по икономически причини да я продаваме на чужди хора\", коментира пред журналисти депутатът Александър Сабанов, цитиран от БТА.\r\n\tСпоред него би било правилно да си платим санкциите, които може да ни наложи Европейската комисия, но българската земя да не се продава свободно.\r\n\tЗа Сабанов е вариант да остане досегашното изискване за уседналост, което затруднява чуждите граждани да купуват българска земя, но отпадането на ограниченията е заплаха за националната сигурност. Той отбеляза, че и в момента чужди граждани могат да купят българска земя - правят си българска фирма, идват с парите по банкова сметка, виждат се от къде идват и за какво се харчат. Никой няма да е съгласен да дойде някой от някъде си с едни пари, които не се знаят от къде са и да купува българска земя, коментира депутатът.", "date": "2017.07.20", "title": "Забраната на ниви за чужденци остава, очаква се поземлен евронаръчник"}
{"url": "http://www.mediapool.bg/savetnitsite-na-tramp-zapochvat-da-se-iznervyat-ot-pregradkite-mu-s-rusiya-news266880.html", "text": "Настоятелните опити на президента Доналд Тръмп за диалог с Русия все повече предизвикват напрежение между него и съветниците му по националната сигурност и външната политика, които отдавна призовават за по-предпазлив подход в отношенията с външния противник.\r\n\tЗа трудностите в съвместната работа на американския държавен глава и старшите му съветници допринесе и разкритието от тези дни, че на официалната вечеря на скорошната среща на върха на Г-20 в Германия е имало продължителен разговор между него и руския му колега Владимир Путин. За този разговор, състоял се няколко часа след официалната им двустранна среща, по-рано не беше съобщено . Разговорът предизвиква безпокойство в екипа на Тръмп заради склонността на президента на САЩ да пренебрегва официалния протокол и да отправя приятелски жестове към Русия, казаха двама американски официални източници, както и трима високопоставени чуждестранни представители.\r\n\tИзточниците пожелаха да останат анонимни, тъй като обсъждаха неща, които са били предмет на лични разговори.\r\n\tВсе по-очевидни стават дълбоките различия в американското правителство по въпроса кой е най-добрият подход към Москва на фона на разследванията в САЩ за руска намеса в президентските избори. Тръмп нееднократно е поставял под съмнение заключенията на американските разузнавателни служби, че руските власти са опитали да наклонят изборите в негова полза и окачестви твърденията за възможен таен сговор между предизборния си щаб и Русия като \"лов на вещици\".\r\n\tВ същото време той настояваше за сътрудничество между Москва и Вашингтон по различни въпроси, включително конфликта в Сирия.\n\n\r\n\tНо някои от старшите му съветници, сред които този по националната сигурност генерал Хърбърт Макмастър, предупреждаваха, че на Путин не може да се има доверие. Като политик, който е бивш офицер от разузнаването, руският президент е известен с това, че насочва разговорите така, че да са в негова полза.\r\n\tТримата чуждестранни официални представители, които са дискутирали темата със старши съветници на Тръмп, говореха за прекъснати връзки между американския президент и екипа му или \"смесени сигнали\" по Русия, изтъквайки липсата на ясна политика по въпроса. Това мнение споделиха и американските източници, като единият от тях заяви, че дипломатите и разузнавателните служби изпитват \"недоумение\" от подхода на президента, особено предвид наличието на доказателства за руска намеса в изборите.\r\n\tВ навечерието на посещението на Тръмп в Германия Макмастър изразил пред чуждестранни представители неодобрението си към възприетия от Тръмп курс. В частност генералът не бил съгласен с решението му от месец май да приеме в Овалния кабинет висши дипломати от Москва, както и с цялостната неохота на президента да се обяви срещу руската агресия в Европа, заявиха тримата чуждестранни представители.\r\n\tМакмастър и други от съветническия екип по националната сигурност също така посъветвали Тръмп да не провежда официална двустранна среща с Путин.\r\n\tНа разговора между двамата президенти генералът не присъстваше, което се приема за нещо доста необичайно. Там от американска страна бяха само Тръмп, държавният секретар Рекс Тилърсън и преводач.\r\n\tОбикновено в срещи с толкова важни за националната сигурност измерения участва по-широк екип, включващ съветника по въпросите на националната сигурност и специалист по съответния регион от Съвета за национална сигурност на САЩ - в случая това би трябвало да бъде ръководителят на отдела на съвета за Русия, длъжност, заемана в момента от Фиона Хил, експерт по Русия.\r\n\tПо думите на чуждестранни и американски представители руснаците препоръчали на официалната двустранна среща - замислена да протече във възможно най-формалния вариант - да присъства и стенограф. Но Тръмп, който нееднократно е изразявал безпокойство от възможни течове на информация, отказал, като вместо това предпочел да разчита на Тилърсън за документирането на дискусиите. Срещата беше предвидено да продължи 30 минути, но се проточи повече от два часа.\r\n\tБелият дом не отговори на въпросите защо Тръмп е отказал на срещата с Путин да присъства стенограф и дали Макмастър е изложил пред президента на САЩ своите опасения.\r\n\tФормалностите и дисциплината в дипломацията се оказаха трудни за спазване за американския президент, чиято репутация като бизнесмен е на човек, проявявяващ непукизъм и импулсивност при договарянето на сделки.\r\n\tЩо се отнася до разговора му с Путин на вечерята, неофициалните дискусии между световните лидери на такива събития не са нарушение на протокола. Но е необичайно, а може и да е рисковано за президент на САЩ да разговаря с Путин без американски преводач. По този начин в разговора, за който се говори, че продължил повече от час, той се е оказал в ситуация да бъде принуден да разчита на руския преводач.\r\n\t\"Руският преводач вероятно е превеждал много ясно, но проблемът е, че така от американска страна няма никакви (документални)свидетелства за обсъжданията\", каза Стивън Пайфър, бивш американски посланик в Украйна. От гледна точка на Тръмп щеше да е разумно до него да е стоял преводачът му, който да си води бележки и така да има някакво документално свидетелство за разговора, заяви още той.\r\n\tГоворителката на Белия дом Сара Хъкаби Сандърс отдаде полемиката около разговора Тръмп-Путин по време на вечерята на \"руската треска\", обхванала медиите.\r\n\tПо думите й и други президенти на САЩ, включително Барак Обама, са имали подобни неформални разговори.\r\n\t\"Изключително нелепо е към това да се подхожда сякаш става дума за някаква тайна\", заяви тя.\r\n\tЗа първата си, официалната среща с Путин, състояла се по-рано на форума на Г-20, Тръмп говори миналата седмица в интервю на борда на президентския самолет \"Еър форс-1\". Той каза, че в разговора нееднократно е поставял пред руския си колега въпроса за намеса на Москва в изборите - намеса, за която Путин твърдо отрича. Но Тръмп не каза дали е повярвал на думите на Путин, както твърди руският президент.\r\n\tСпоред официални източници от Белия дом обществеността може и никога да не узнае за какво са си говорили Путин и Тръмп на вечерята. Но и бивши, и действащи съветници казаха, че определянето на какъвто и да било разговор с Путин като някакъв безобиден и непринуден акт би било грешка.\r\n\t\"Няма разговори без значение между президенти\", каза Джефри Едмъндс, бивш директор на отдела за Русия в Съвета за национална сигурност на САЩ.\r\n\t\"Именно това е различното тук\", заяви той. \"Отношенията достигнаха най-ниското си ниво заради руската намеса в нашите избори и затова е трудно да си представим как среща с президента Путин в продължение на час по време на вечерята би могла да не бъде важна.\"", "date": "2017.07.20", "title": "Съветниците на Тръмп започват да се изнервят от прегръдките му с Русия"}
{"url": "http://www.mediapool.bg/dve-novi-knigi-za-hari-potar-izlizat-prez-oktomvri-news266891.html", "text": "Вселената на Хогуортс ще бъде допълнена от две нови книги за Хари Потър, които ще бъдат публикувани през октомври по случай 20-годишнината от издаването на първия том за момчето магьосник. Тяхното излизане ще съвпадне точно с началото на харипотърската изложба, наречена \"История на магията\", която ще бъде открита в Британската библиотека през октомври и ще продължи до февруари 2018 г., предаде Ройтерс.\r\n\tПървата новоиздадена книга ще носи заглавието \"Хари Потър: История на магията - книгата на изложбата\" и ще е написана от Дж. К. Роулинг, издателската къща \"Блумсбъри\" и кураторите от Британската библиотека. Чрез нея феновете на поредицата ще могат да се потопят за пореден път във вълшебството, носещо се от училището за магии \"Хогуортс\" и преподаваните в него учебни предмети.\r\n\tВтората книга е озаглавена \"Хари Потър - Пътешествие из историята на магията\" и ще изследва отблизо мистичните същества, предмети и понятия като алхимия, еднорози, древни магьоснически ритуали.\r\n\tИ двете издания ще съдържат още невиждани досега скици и ръчно написани бележки от Роулинг, илюстрации от Джим Кей и артефакти, които са иззети от архивите на Британската библиотека.\r\n\tНа 26 юни 2017 г. се навършиха 20 години от излизането на книжния пазар на \"Хари Потър и Философския камък\" - първата от седемте потър-книги, от които са продадени 450 млн. копия на 29 езика, и заедно с франчайз филмите по историята изкара около 7 млрд. долара.\r\n\tПо-рано тази година бяха публикува и четири нови издания на фентъзи поредицата, всяко от които посветено на всеки от домовете в \"Хогуъртс\" - \"Грифиндор\", \"Хафълпаф\", \"Рейвънклоу\" и \"Слидерин\".", "date": "2017.07.20", "title": "Две нови книги за Хари Потър излизат през октомври"}
{"url": "http://www.mediapool.bg/obshta-24-chasova-stachka-zapochna-vav-venetsuela-news266890.html", "text": "Обща 24-часова стачка започна днес във Венецуела по призива на опозицията. Стачката е организирана в рамките на протестите срещу президента Николас Мадуро, съобщиха световните агенции.\r\n\t \r\n\tПо цялата страна магазините са затворени, а улиците са пусти.\r\n\t \r\n\tЧрез стачката опозицията, която има мнозинство в парламента, иска да упражни натиск върху Социалистическата партия на Николас Мадуро да се откаже от плановете за Конституционно събрание, което да внесе промени в конституцията на страната. Изборите за това събрание са насрочени за 30 юли, но на референдум, организиран от опозицията миналата неделя, мнозинството от венецуелците се обявиха против тези планове на правителството.\n\n\r\n\t \r\n\tОпозицията настоява също за предсрочни президентски избори.", "date": "2017.07.20", "title": "Обща 24-часова стачка започна  във Венецуела"}
{"url": "http://www.mediapool.bg/sled-shest-haotichni-mesetsa-mozhe-li-tramp-da-spasi-prezidentstvoto-si-news266889.html", "text": "Бъркотия, грешки и скандали помрачиха първите шест месеца на Доналд Тръмп в Белия дом. Ако не промени подхода, 45-ят американски президент може да провали и останалата част от управлението си.\r\n\tПовечето американски президенти са преживявали кризи в началото на мандата си.\r\n\tЗа Бил Клинтън, през 1993 г., това беше аферата с недвижими имоти \"Уайтуотър\". През 2010 г. на Барак Обама бяха нужни пет месеца за овладяването на огромния петролен разлив в Мексиканския залив и още повече време за съживяване на икономиката.\r\n\tМалцина президенти обаче са се сблъсквали с толкова много кризи накуп като Доналд Тръмп от идването си на власт на 20 януари.\r\n\t\"Да си заобиколен още от първия ден от скандали, да нямаш нито един приет закон, да си толкова непопулярен, да търпиш дезертьорство от страна на някои републиканци. . . Нито едно от тези неща не е добро\" , казва преподавателят по история в Принстънския университет Джулиан Зълайзър.\n\n\r\n\tИдвайки в американската столица, милиардерът заяви, че методите на работа на Вашингтон са довели страната до гибел и единствено бизнесмен като него, пълен лаик в политиката, е в състояние да върне Съединените щати на прав път - обещание, което днес звучи доста кухо.\r\n\tВ Белия дом на Тръмп много постове все още са вакантни или се заемат от новаци със спорни качества и компетентност. Онези, които са там, са открито потиснати, обезсърчени от лавината от спорове и погрешни стъпки.\r\n\tПоследиците: куп големи обещания на републиканския кандидат си остават празни декларации. Първата копка за стената по границата с Мексико не се очертава в обозримо бъдеще, а Конгресът още не е гласувал и долар за финансирането й. Споразумението за северноамериканска свободна търговия не е разтрогнато, нито пък това за иранската ядрена програма, а \"Обамакеър\" - законът за здравното застраховане, подписан от предшественика на Тръмп - си остава по-непоклатим от всякога.\r\n\tТова, че републиканците разполагат с мнозинство и в двете камари на Конгреса, не попречи на подкрепящия Тръмп сайт \"Драдж рипорт\" / Drudge Report /да обяви действащата законодателна власт за \"най-непродуктивната от 164 г.\"\r\n\tКолкото до ошлайфането на Доналд Тръмп като президент, то си остава блян. Както и по време на кампанията, президентът продължава безгрижно да атакува печата, съдиите, собствената си партия, демократите или пък бившия шеф на ФБР Джеймс Коми, когото уволни.\r\n\tВ тази сметката не са включени подозренията за тайни договорки между членове на предизборния екип на Тръмп и Русия против Хилари Клинтън миналата година - афера, разследвана от специален прокурор и няколко комисии в Конгреса.\r\n\t\r\n\tИма и успехи. Групировката \"Ислямска държава\" беше прогонена от иракския град Мосул и е обсадена в сирийския град Ракка, който бе провъзгласила за своя столица. Доналд Тръмп изтегли САЩ от Транстихоокеанското партньорство и номинира съдия във Върховния съд, който беше утвърден от Сената.\r\n\tСпоред историка Джулиан Зълайзър обаче това не е достатъчно. \"По мое мнение тези шест месеца не бяха успешни и не виждам как може да се претендира за обратното\", заяви той.\r\n\tПри все това историята е пълна с примери за президенти, превъзмогнали неуспеха. Бил Клинтън, чиято първа година на власт беше помрачена от неуспешни опити за реформиране на здравеопазването, впоследствие си навакса и беше преизбран с лекота през 1996 г.\r\n\t\"За президентите се съди по онова, което успяват да постигнат, а той все пак е там само от шест месеца. Остава му още много време\", казва за Тръмп консултантът републиканец Алекс Конант, работил в Белия дом при Джордж У. Буш.\r\n\tДоналд Тръмп обаче трябва да се промени. Досега той не проявяваше особена охота да се запознае с детайлите на реформите, особено в здравеопазването. \"Няколко срещи с сенатори и съобщения в Туитър не са достатъчни по толкова спорен въпрос като здравната система\", предупреждава Конант.\r\n\tДори да е факир в маркетинга, както показва кариерата му в областта на недвижимите имоти, личността на ръководителя на страната е такава, че затруднява работата с парламентарните му партньори.\r\n\tСпоред кмета демократ на Шарлотсвил Майкъл Сайнър, който чете също лекции във Вирджинския университет, \"пътят на легитимността\" за Доналд Тръмп минава през приемането на \"нашите традиционни норми и на системата за контрол и противовес\".\r\n\t\"Колкото повече отказва да направи това, толкова повече популярността му ще се срива и толкова по нелегитимен и по-отчаян ще става\", казва той.\r\n\tИма опасност това да проличи по много красноречив начин - на парламентарните избори през 2018 г., на които демократите може да си върнат позициите.\r\n\tА поставен ли е натясно Тръмп, има опасност той да стане още по-непредвидим, отбелязва Джулиан Зълайзър. \"В Белия дом когато положението се влошава, вече нищо не е лесно, нещата вземат лош обрат\", предупреждава той.", "date": "2017.07.20", "title": "След шест хаотични месеца, може ли Тръмп да спаси президентството си?"}
{"url": "http://www.mediapool.bg/polskiyat-parlament-glasuva-skandalniya-sadeben-zakon-vapreki-preduprezhdeniyata-na-es-news266871.html", "text": "Полският парламент прие спорната законодателна реформа за Върховния съд, независимо от продължилите с дни улични протести, призивите на опозицията и заплахите за безпрецедентни санкции на Брюксел.\r\n\t \r\n\tДолната камара на законодателния орган, която се контролира от управляващата партия \"Закон и справедливост“, гласува с 235 гласа \"за\" срещу 192 \"против\" и 23 въздържали се в подкрепа на законовото изменение, което дава на министъра на правосъдието властта да избира кандидати за съдии.\r\n\t \r\n\t\n\n\r\n\t \r\n\t\r\n\t \r\n\tНовият закон предизвика критики от страна на ЕС и улични протести в Полша. Вчера Европейската комисия прикани полското правителство да спре новите закони и да поднови започналия диалог по тях, като наред с това заплаши с , в това число отнемане на правото на глас, ако Варшава не сложи край на \"очевидните рискове\" за правовата държава.\r\n\t \r\n\tЛидерът на центристката опозиционна партия \"Гражданска платформа“ Гжегож Схетина определи промените като .\r\n\t \r\n\t\r\n\t\tПредседателят на Европейския съвет Доналд Туск, който е бивш премиер на Полша, определи закона като стъпка назад, която върви срещу европейските ценности и рискува да маргинализира Полша.\r\n\t\r\n\t\t \r\n\t\r\n\t\tСпоред Туск поставянето на съдилищата под контрола на управляващата партия вреди още повече на репутацията на страната.\r\n\t\r\n\t\t \r\n\t\r\n\t\tЗаконопроектът все още трябва да премине одобрението на горната камара – Сенатът, който също се контролира от управляващата партия. След това трябва да бъде подписан от президента Анджей Дуда, за да стане пълноправен закон. Индикациите обаче са, че процесът ще мине без спънки. \r\n\r\n\t\r\n\t\t \r\n\r\n\t\r\n\t \r\n\tПолският президент консерватор Анджей Дуда по-рано в четвъртък отказа да се срещне с шефа на Европейския съвет Доналд Туск, за да обсъдят спорните реформи.\r\n\t  \r\n\t\"Получихме искане за среща\", заяви този нощ началникът на президентската канцелария Кшищоф Шчерски. Президентът поиска да се предаде на председателя Туск, че според него няма място за намеса на шефа на Европейския съвет\", каза Шчерски, цитиран от полската информационна агенция ПАП.\r\n\t \r\n\t\"Президентът смята, че председателят на Европейския съвет трябва да отнесе тази инициатива по-скоро към Брюксел, отколкото към Варшава, за да обясни естеството на промените и причините за политическите разногласия\" в Полша, подчерта той.\r\n\t \r\n\tЗаконът е част от цялостна реформа, заклеймена от опозицията като \"пълзящ държавен преврат\" и срещу която от неделя насам всекидневно протестират няколко хиляди поляци.\r\n\t \r\n\tСамо за няколко часа парламентарната комисия, която има задачата разгледа новия закон, отхвърли анблок над хиляда поправки, предложени от опозицията, и одобри, също анблок, предложените от държавния глава промени, увеличавайки правомощията му върху бъдещото функциониране на Върховния съд.\r\n\t \r\n\t\r\n\t \r\n\tНовите реформи \"увеличиха сериозно заплахата за правовата държава\" в Полша, коментира зам.-председателят на ЕК Франс Тимерманс. \r\n\t \r\n\tТой припомни, че миналата година Брюксел вече предприе безпрецедентна процедура срещу Полша след извършената от нея реформа на Конституционния съд, също посрещната с протести.\r\n\t \r\n\t\"Вече сме съвсем близо до задействане на чл. 7 от договора на ЕС, синоним на възможни санкции като отнемане на правото на глас на Полша в Съвета на ЕС\", предупреди той.  \r\n\t \r\n\tПредседателят на управляващата партия \"Право и справедливост\" Ярослав Качински коментира обаче, че предупреждението на Европейската комисия е политическо и ЕС не бива да се меси в този въпрос.\r\n\t \r\n\t\"Въпросите, с които се занимаваме в момента, са изключително от юрисдикцията на нашата страна, така че тук имаме злоупотреба (с власт)\", заяви пред Полската телевизия Качински, който де факто е лидерът на Полша, отбелязва Ройтерс. \r\n\t \r\n\t\"Това е просто действие с политически характер\", добави той.\r\n\t \r\n\t\r\n\t \r\n\t\"Право и справедливост\", която е на власт от края на 2015 г. казва, че всички промени, които прави, са необходими, за да се подобри работата на съдебната система и да се води борба срещу корупцията. \r\n\t \r\n\tОпозицията обаче обвинява управляващите в опит да поставят съдебната система под свой пълен контрол и заявява, че реформите им са посегателство срещу принципа за разделение на властите. \r\n\t \r\n\t\r\n\t\tАко влезе в сила, законът ще позволи на парламента да назначава съдиите във Върховния съд.\r\n\t\r\n\t\t \r\n\t\r\n\t\tМиналата седмица двете камари на полския парламент вече одобриха още два спорни законопроекта, които според опозицията ще засилят контрола на управляващите консерватори върху съдебната система и ще отслабят разделението на властите. Първият нормативен акт предвижда членовете на Националния съвет на магистратурата (Висшия съдебен съвет) вече да бъдат избирани от парламента. Вторият проект предвижда председателите на общите съдилища да бъдат назначавани от министъра на правосъдието.\r\n\t\r\n\t\t \r\n\t\r\n\t\tЗа да влязат в сила, двата закона само трябва да бъдат подписани от президента Анджей Дуда. Това е много вероятно да стане факт, тъй като Дуда бе избран за държавен глава като кандидат на ПиС.\r\n\t\r\n\t\t \r\n\t\r\n\t\tУправляващата партия настоява, че съдът се нуждае от радикална реформа, за да бъде ефикасен. Опозицията заявява, че тази реформа е равносилна на \"обявяване на държавен преврат\".", "date": "2017.07.20", "title": "Полският парламент гласува скандалния съдебен закон въпреки предупрежденията на ЕС"}
{"url": "http://www.mediapool.bg/ekshumirat-tyaloto-na-salvador-dali-v-chetvartak-za-test-za-bashtinstvo-news266892.html", "text": "Ексхумацията на тялото на испанския художник сюрреалист Салвадор Дали е насрочена за четвъртък заради претенции на жена, която твърди, че е негова дъщеря, предадоха световните агенции.\r\n\tМакар съдебното решение в полза на Мария Пилар Абел Мартинес, взето миналия месец, да се оспорва от местните власти и фондацията, носеща името на Дали, сега останките на художника ще бъдат изровени и изследвани, за да се докаже истинността на твърденията й.\r\n\tСалвадор Дали, който почина на 85 години през 1989 г., е погребан в родния си град Фигерас в североизточна Испания.\r\n\tЕксхумацията на тялото обаче хич няма да е лесна работа, тъй като гробът на Дали се намира в крипта в театър-музея \"Салвадор Дали\", създаден от него през 1983 година. Останките на художника са зазидани в пода на криптата, а над тях е положена 1.5-тонна каменна плоча.\r\n\tОсвен това музеят е вписан в регистъра на сградите с национално културно значение и за да се извършва ремонтната дейност по нея се изискват множество удостоверения от страната. Въпреки това обаче от кметството на Фигерас решиха да си затворят очите и да позволят ексхумацията на легендарния сюрреалист\r\n\tМария Пилар Абел Мартинес, която е гледачка на карти таро, е родена през 1956 година и твърди, че нейната майка Антония е имала любовна афера с Дали в годината преди раждането й, докато е работила за семейство, което е почивало в селище край Кадакес, близо край дома на художника.\r\n\tНовината за произхода си тя е научила от баба си, която й е разказала, че всъщност е чужда дъщеря. По-късно и майка й е потвърдила историята, в която обаче много хора не вярват, тъй като в момента Мария се намира в тежко финансово състояние.\r\n\tИзследователите на живота на Дали смятат, че той няма деца. Йън Гибсън, ирлански изследовател на Дали, коментира пред ББС, че мисълта каталунският художник да е имал нормална сексуална връзка с жена и \"абсолютно невъзможна\", въпреки дългогодишния му брак с рускинята Елена Иванова Дяконова, по-позната като Гала.\r\n\t\"Дали винаги се е хвалил: Аз съм импотентен и импотентността ме прави велик художник\", посочва Гибсън.\r\n\t\"Мисля, че Дали би се забавлявал с ексхумацията си, това е напълно сюрреалистична случка\", казва Гибсън. \"Но той би се ужасил от целия този бизнес, сигурен съм\", добави той.\r\n\tАко все пак ДНК-теста докаже, че има връзка между претендентката за негова дъщеря и Дали, Мария ще получи правото да вземе фамилията му, авторските му права, а с това и 25% от стойността на наследството му. По непотвърдени оценки, става дума за сума в размер на 300 млн. долара.", "date": "2017.07.20", "title": "Ексхумират тялото на Салвадор Дали в четвъртък за тест за бащинство"}
{"url": "http://www.mediapool.bg/prokuraturata-predstavya-obsht-pogled-varhu-modelat-ktb-news266893.html", "text": "", "date": "2017.07.20", "title": "Прокуратурата представя: Общ поглед върху \"Моделът КТБ\""}
{"url": "http://www.mediapool.bg/platenoto-parkirane-v-sofiya-se-razrastva-ot-oktomvri-news266887.html", "text": "Платеното паркиране в София ще расте, за да може да се издържа обществения градски транспорт, който всяка година се субсидира с около 100 млн. лв. От 1 октомври се добавят 5000 нови места в зелената зона в долната част на кв. \"Лозенец\" и в уличките около ул.\"Цар Иван Асен ІІ\", реши Столичният общински съвет (СОС). Догодина се разширява с нови места в районите \"Оборище\", \"Възраждане\", \"Красно село\" и \"Студентски\".\r\n\tОт октомври се променя и работното време на двете платени зони – в делнични дни то се увеличава с един час от 8:30 до 19:30 часа, а в събота с четири часа в синя зона -  до 18 часа (сега е до 14 часа). Автомобилите на театри и музеи ще могат пък вече да паркират безплатно, реши още СОС, който одобри промени в Наредбата за организацията на движението на Столична община.\r\n\tСрещу разширяването на зоната в уличките около ул.\"Цар Иван Асен ІІ\" се обявиха група граждани от \"НеЗелена Зона\". Преди началото на сесията те внесоха подписка от над 300 живущи в района, които са против въвеждането на зелена зона в тесните улички. Недоволните от решението на съветниците твърдят, че не се е провело обществено обсъждане в квартала и никой не ги е питал. Според тях проблема идва от офис сградите в района. Възраженията им обаче не бяха взети под внимание.\r\n\tАргументът на районните кметове и управляващите от ГЕРБ е, че за разширяването на платеното паркиране настояват живеещите в тези райони. Разрастването на зоните ще намали трафика в центъра на София и по-този начин ще се осигури по-добра среда за живеещите там, смятат общинарите.\r\n\tПромяната на работното време в двете платени зони се обосновава, че така родителите спокойно ще могат да си оставят децата на детска градина и училище, без да плащат за престоя сутрин. Другият \"положителен\" ефект е, че живеещите в платените зони ще могат по-лесно да паркират личните си автомобили, след като се приберат от работа.\n\n\r\n\tИнвестицията в новите платени зони ще бъде 2.5 млн. лв., а очакваните приходи се изчисляват на 4.6 млн. лв. годишно. От тях 1.5 млн. лв. ще са разходите, основно за заплати на персонала. Останалите постъпления ще се инвестират в развитието на градския транспорт, каза зам.-кметът по транспорта Евгени Крусев. По думите му годишно постъпленията от платеното паркиране възлизат на около 15 млн. лв.\r\n\tЩе бъдат инвестирани и 2.5 млн. лв. в купуването на 10 нови \"паяка\" на лизинг, като обществената поръчка вече е в ход.\r\n\tЦените за паркиране в платените зони не се променят. Един час в синя зона остава 2 лв., а в зелена зона – левче. Цената на винетките за живеещите в платените зони също остава без промяна – 150 лв. за синя зона и 100 лв. - за зелена зона, каза общинският съветник Зафир Зарков, който беше вносител на доклада за промени в наредбата.\r\n\t\r\n\tЗелената зона в район \"Лозенец\" се разширява с карето между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Това ще осигури около 3500 места за платено паркиране. Предложението на районния кмет Любомир Дреков за разширяването на зоната е от 2014 г.\r\n\tТака от 1 октомври, паркирането около Университета по архитектура, строителство и геодезия, площад \"Журналист\", хотел \"Хемус\", ул. \"Златен рог\", хотел \"Кемпински-Зографски\" и станциите около метрото ще струва лев на час.\r\n\tВ район \"Средец\" зелената зона се разширява с 1200 места в частта между бул. \"Цариградско шосе\", бул. \"Евлоги и Христо Георгиеви\", ул. \"Мизия\", ул. \"Хан Омуртаг\" и бул. \"Михай Еминеску\". По този начин местата за платено почасово паркиране в района ще се увеличат с 1224, от които 31 ще са за инвалиди.\r\n\t\r\n\tПлатеното паркиране в София предстои да се увеличи с още нови зони, като решението за това ще бъде взето през есента. Предложенията идват от кметовете на райони и се правят по предложения на гражданите, твърдят те.\r\n\tКметът на район \"Оборище\" Васил Цолов съобщи, че вече е внесъл искане районът около Докторски паметник и ул.\"Марин Дринов\", в района на Пето РПУ от зелена да стане синя зона. Зелената зона пък се разширява с паркирането в карето между бул.\"Евлоги и Христо Георгиеви\", бул. \"Данаил Николаев\", бул. \"Ситняково\" и ул. \"Хан Омуртаг\", каза Цолов.\r\n\tКметът на район \"Възраждане\" Савина Савова предлага пространството около пазара \"Димитър Петков\" да стане зелена зона, каза общинският съветник Зафир Зарков, който е един от вносителите на промените в общинската наредба.\r\n\tКметът на район \"Студентски\" Димитър Дилчев предлага основните булеварди и улици в района, по които се движи градския транспорт да станат зелена зона, каза Зарков. Причината е, че автомобилите в момента спират безразборно и затрудняват придвижването на автобусите, допълни той.\r\n\tПредложението на кмета на район \"Красно село\" карето между бул. \"Тотлебен\", \"Св. Георги Софийски\", \"Пенчо Славейков\" и \"Акад. Иван Евст. Гешов\" да стане зелена зона, каза Зарков.\r\n\tПреди време районният кмет Христо Апостолов предлагаше и улиците около Софийския районен съд в жк \"Лагера\" също да станат зелена зона. Срещу това решение категорично се обявиха живеещите в кв.\"Лагера\", които събраха подписка миналата година и я внесоха в Столичната община.\r\n\t\r\n\tЕднократно над 5 млн. лв. ще бъдат инвестирани заради разширяването на платеното паркиране.\r\n\tВ закупуването на 10 нови \"паяка\" на лизинг ще бъдат вложени 2.5 млн. лв. без ДДС. Машините трябва да бъдат доставени от половин до една година след подписването на договора. Срокът за изплащането им е 5 години. \"Паяците\" ще могат да издържат на работа на температури от минус 25 до плюс 40 градуса, става ясно от обявената обществена поръчка.\r\n\tВ разширяване на зелената зона с 4854 места в два столични района – долната част на кв.\"Лозенец\" и улиците около ул.\"Иван Асен ІІ\" в район \"Средец\" ще бъдат инвестирани еднократно над 2.5 млн. лв. Средствата са за купуването на 200 нови \"скоби\" за нарушители и 12 нови автомобила за екипите, които ще ги поставят. Освен това ще бъде отворен офис в \"Лозенец\" за издаване на \"винетки\" за живеещите в платените зони. Очакванията са да бъдат издадени около 3400 стикера. Инвестиция ще бъде направена и в нов наказателен паркинг за репатрираните коли в кв.\"Яворов\". Ще бъдат купени и 3 автомобила за поставяне на знаците с новото работно време. Ще бъдат ремонтирани и около 4620 кв.м в малките улички около ул.\"Цар Иван Асен ІІ\" преди да се разчертаят новите платени места.\r\n\tОчакваните годишни приходи от новите около 5000 места са изчислени на 4.63 млн. лв. Разходите ще са основно са заплатите на персонала – назначаването на 94 нови служители, които ще струват годишно малко над 1 млн. лв.\r\n\tЗа да се освободят тротоарите от паркиралите автомобили, ще бъдат поставени 35 800 антипаркинг колчета, което ще отнеме до 6 месеца. След това ще се поставят знаците с новото работно време и указателните табели. Накрая ще се направи разчертаването на новите зелени зони, за което ще са необходими до 15 дни, е посочено в доклада. Това означава, че новите платени зони може да влязат в сила чак от 2018 г.", "date": "2017.07.20", "title": "Платеното паркиране в София се разраства от октомври"}
{"url": "http://www.mediapool.bg/borisov-uspokoil-che-otpadaneto-na-klas-prosluzheno-vreme-ne-e-tema-v-momenta-news266869.html", "text": "Добавката за \"прослужено време” остава, стана ясно след извънредната среща на синдикатите с премиера Бойко Борисов в четвъртък, а вицепремиерът Валери Симеонов се извини публично за изразеното лично мнение в полза на отпадането й. През последната седмица идеята получи широк обществен отзвук, като бяха изразени както мнения в нейна подкрепя, така и заплахи за протести от страна на синдикатите, ако тя се реализира.\r\n\t“Без някой да го е искал от мен, лично изказвам съжаление за отзвука, който предизвикаха думите ми... Съжалявам, че съм си изразил личното мнение, ще се постарая занапред това да не се повтаря“, каза Симеонов след срещата.\r\n\t“От срещата при премиера разбрах, че това което коментираме, а именно добавката за професионален опит и стаж, не е темата на България в момента“, каза от своя страна лидерът на КНСБ Пламен Димитров.\r\n\t“Темата са доходите, кадрите, които липсват, увеличението на пенсиите, реформите в образованието и здравеопазването“, заяви той. „Затова от следващата седмица ще търсим конкретните теми, в които социалните партньори и бизнеса заедно с нас да дадем най-добрите решения, за да бъдат тези реформи придвижени в следващите години в рамките на това управление“, каза Димитров.\n\n\r\n\tТой коментира, че класът прослужено време в стария му вид го няма от 2007 година и е бил заменен с добавката за професионален опит и стаж, която по думите му е “доста по-различна“.\r\n\t“Очакваме в приоритетите на кабинета за следващите 4 години да видим ясна визия за увеличение на доходите на българите и на тези, на които плаща кабинетът, тоест на 450 хил., на които плаща с нашите данъци“, заяви лидерът на “Подкрепа“ Димитър Манолов.\r\n\tТой заяви, че ако “тези ключови въпроси бъдат добре адресирани и сложени на масата, лятото сигурно ще бъде по-мирно, а ако не бъдат 0 есента сигурно ще бъде по-гореща“.\r\n\t“За една част от тях, за учителите чухме, за останалите не сме. Естествено да чуем и какво ще прави кабинета по-нататък, така че да стимулира частния сектор и увеличението на доходите да бъде ясна цел, увеличението на пенсиите и сериозна ревизия за социалното подпомагане“, каза Манолов.\r\n\t“На мястото на правителството бих се притеснявал от това, че поне 2 от работодателските организации са пряко свързани с политически сили, душмани на правителството“, коментира още Пламен Димитров. “Ако трябва да се търси някъде нещо, то не бива да бъде търсено в нашите среди“, посочи той.", "date": "2017.07.20", "title": "Борисов успокоил, че отпадането на клас “прослужено време“ “не е тема в момента“"}
{"url": "http://www.mediapool.bg/sofiyskata-mitropoliya-s-nov-otdel-za-milosardie-i-blagotvoritelnost-news266872.html", "text": "От септември започва работа новосъздаденият отдел \"Милосърдие и благотворителност\" към Софийската митрополия, който ще се води от принципа на православното разбиране за благотворителността и социалната дейност. Това съобщиха от митрополията.\r\n\tОтделът ще работи под духовния надзор на ставрофорния иконом Ангел Ангелов, духовен надзорник на Софийската епархия, и ще се ръководи от Теодор Атанасов - началник на кабинета на патриарх Неофит.\r\n\tОсновната мисия на новосъздадения отдел е за осъществяване на връзки между Софийската митрополия и държавни, общински и неправителствени институции, организации и съюзи, свързани със социалната, милосърдната и благотворителната дейност.\r\n\tОтделът ще организира социалните и благотворителните инициативи в епархията и между отделните енории, ще ръководи и координира задачите по реализиране на социалната дейност на Софийската митрополия.\r\n\tЕпархийското ръководство на Софийската света митрополия се надява чрез новия отдел социалната и благотворителната дейност в епархията да бъде систематизирана, централизирана и подобрена.", "date": "2017.07.20", "title": "Софийската митрополия с нов отдел за милосърдие и благотворителност"}
{"url": "http://www.mediapool.bg/zatvorena-grupa-vav-feisbuk-preduprezhdava-za-danachni-proverki-na-moreto-news266873.html", "text": "Затворена група във \"Фейсбук\", създадена от търговци по Черноморието, предупреждава участниците си за данъчни проверки. Това съобщиха от Националната агенция за приходите (НАП).\r\n\tВ социалната мрежа са публикувани и снимки на инспектори на НАП, направени по време на проверки, за да могат собствениците да се ориентират кои са служителите на приходната агенция. Групата е създадена от глобени от НАП, чиито магазини и ресторанти са били запечатани за данъчни нарушения.\r\n\tДо момента инспектори на НАП са извършили над 2 500 проверки в заведения и търговски обекти по Черноморието, при които са констатирани близо 170 нарушения, свързани с неиздаване на касов бон, установена разлика в касовата наличност и др. Приходната агенция извършва и съвместни проверки с МВР, като при контролните действия на обходните патрули са посетени над 740 обекта.\r\n\tПроверките ще продължат до края на туристическия сезон, като основен акцент е отчитането на оборотите и издаване на касови бележки. Следи се и за движението на рискови стоки, включително алкохол и тютюневи изделия. Контролът се осъществява чрез контролни покупки, съпоставка на касовата наличност с отчетените обороти, проследяване на плащанията и отразяването им в касовата книга на обектите.\r\n\tЗа пръв път през тази година неиздаването на касови бележки се санкционира освен с глоба, но и със запечатване на обекта, като до момента мярката е приложена спрямо 1200 търговци.\n\n\r\n\t\"Информацията в групата във \"Фейсбук\" няма да помогне на търговците при съпоставката на наличните пари в касата с отчетените на касовия апарат. Най-сигурният начин за предпазване от санкция е отчитането на оборота при всяка продажба\", е коментирал Васил Панов, директор на дирекция \"Контрол\" в НАП.", "date": "2017.07.20", "title": "Затворена група във \"Фейсбук\" предупреждава за данъчни проверки на морето"}
{"url": "http://www.mediapool.bg/rusiya-podgotvya-otvetni-merki-sreshtu-polsha-zaradi-spor-za-voenni-pametnitsi-news266870.html", "text": "Русия подготвя ответни мерки срещу Полша като наказание за незаконния и неморален според Москва план за разрушаване на свързани с Втората световна война паметници от съветската епоха, заяви председателката на горната камара на руския парламент Валентина Матвиенко, цитирана от Ройтерс.\r\n\t \r\n\tПолският президент Анджей Дуда одобри в понеделник законодателни промени, забраняващи насърчаването на комунизма и разпореждащи премахването на съветски статуи до една година, включително такива, които почитат Червената армия.\r\n\t \r\n\tМатвиенко остро разкритикува този ход и каза, че руското външно министерство подготвя ответни мерки.\n\n\r\n\t \r\n\tМосква смята действията на Варшава за проява на неуважение към над 600-те хиляди съветски войници, загинали при освобождаването на Полша от нацистите.\r\n\t \r\n\tМнозина поляци обаче казват, че разглеждат съветските войски като окупатори, а не като освободители. \r\n\t \r\n\tРуското външно министерство заяви във вторник, че действията на Полша ще доведат до последици за нея. Според него те нарушават руско-полско споразумение, в което Варшава е обещала да пази подобни паметници.", "date": "2017.07.20", "title": "Русия подготвя ответни мерки срещу Полша заради спор за военни паметници"}
{"url": "http://www.mediapool.bg/vashington-i-moskva-ednovremenno-otrekoha-za-tainata-sreshta-mezhdu-tramp-i-putin-news266867.html", "text": "Говорители на Белия дом и Кремъл почти едновременно опровергаха информациите в медиите, че президентите на САЩ и Русия Доналд Тръмп и Владимир Путин са провели \"тайна\" среща по време на събирането на върха на Г-20 в Хамбург.\r\n\t\"На вечерята присъстваха над 40 души, и освен самите политици се допускаше само по един преводач (на всеки лидер). Да се опиташ да организираш някаква \"частна среща\", когато в помещението има над 40 души – това звучи малко смешно\", заяви зам.-говорителят на Белия дом Сара Сандърс, цитирана от ТАСС.\r\n\tПо думите й беседата е \"продължила определено по-малко от час\", но никой \"не е ходил след Тръмп със секундомер\". \r\n\t\"Пресата бе обзета от антируска треска и всички се опитват да измислят някаква несъответстваща на действителността история. Имаше официална вечеря, която бе широко огласена в графика на президента, както и в официалния график на самия съмит на Г-20. Беше обявено, че президентът ще бъде на него и че първата дама ще бъде с него\", добави Сандърс.\r\n\tМеждувременно прессекретарят на руския държавен глава Дмитрий Песков коментира, че \"употребата на такъв термин, като \"тайна\" или \"секретна\" среща, предизвиква абсолютно удивление и неразбиране\".\n\n\r\n\t\"Имаше официално съгласувана по дипломатически канали двустранна среща, а после в кулоарите те неведнъж разменяха мнения и фрази. Нямаше никакви тайни и секретни срещи. Да се твърди това е абсолютно абсурдно\", каза Песков пред руския телевизионен Първи канал.\r\n\tСпоред него подобни твърдения в американските медии говорят за това, че в политическата върхушка в САЩ се запазва нездравото отношение към Русия, което самият Тръмп характеризира като \"руска треска\".\r\n\t\"Да се представи това като среща, която може да бъде скрита от някого, е проява на същата тази шизофрения\", заключи Песков, цитирайки определение, използвано от президента Владимир Путин.", "date": "2017.07.20", "title": "Вашингтон и Москва едновременно отрекоха за \"тайната\" среща между Тръмп и Путин"}
{"url": "http://www.mediapool.bg/britanski-turist-e-prostrelyan-krai-nesebar-sled-skandal-na-patya-news266875.html", "text": "Шофьор на автомобил простреля британски гражданин при скандал по пътя за несебърското село Оризаре.\r\n\tДвама британски граждани са се придвижвали с велосипеди към Оризаре, а автомобил ги засякъл на пътя - на 2 километра от селището. Шофьорът - 54-годишен български гражданин, излязъл от колата. Между него и туристите избухнал скандал, след което се сбили. Тогава водачът на автомобила стрелял със законно притежаван пистолет \"Макаров\" - два пъти във въздуха и един път в крака на един от британците, съобщи БНР.\r\n\tПо информация на бТВ стрелецът е бивш военен, който работи като общински полицай в Несебър.\r\n\tРаненият е транспортиран в болницата в Бургас. Предстои операция за изваждането на куршума. Няма опасност за живота му.\r\n\tИзвършителят е задържан за 24 часа в Районното полицейско управление в Несебър.", "date": "2017.07.20", "title": "Британски турист е прострелян край Несебър след скандал на пътя"}
{"url": "http://www.mediapool.bg/kachestvoto-na-vazduha-v-kitai-se-vloshava-news266874.html", "text": "От началото на годината качеството на въздуха в Китай се е влошило още повече - в големите градове са регистрирани по-малко дни с добър въздух, съобщи Франс прес, като се позова на статистика на министерството на околната среда.\r\n\t \r\n\tПекин се ангажира да се бори срещу използването на въглища и срещу автомобилните газове, да инвестира в зелена енергия и същевременно да санкционира замърсителите. В първата половина на годината обаче тези мерки не дадоха резултат.\r\n\t \r\n\tСпоред министерството 338 града в страната са съобщили за добро и дори отлично качество на въздуха през 74.1 процента от дните през първото шестмесечие, което е с 2.6 пункта по-малко спрямо същия период на миналата година.\n\n\r\n\t \r\n\tВ Пекин и района влошаването е още по-сериозно - едва 50,7 процента от дните са били с добро качество на въздуха, което е спад със 7.1 пункта. Концентрацията на опасните фини прахови частици (PM 2.5) се е увеличила с 14.3 процента.\r\n\t \r\n\tПериод на особено силно замърсяване предизвика гнева на населението в северната част на Китай през декември миналата година, когато една девета от страната беше обхваната от токсична мъгла. Училищата и производствените предприятия бяха временно затворени, а автомобилното движение - сведено до минимум.\r\n\t \r\n\tКогато някои управляващи \"пренебрегват проблема, докато здравето на хората, и особено на децата, е изложено на опасност, това несъмнено граничи с престъпна небрежност\", предупреди тогава държавната информационна агенция Синхуа.\r\n\t \r\n\tДнес агенцията съобщи, че през първите шест месеца на годината на замърсителите са били наложени глоби за общо 610 милиона юана (78 милиона евро) - със 131 процента повече, отколкото за първата половина на 2016 г.\r\n\t \r\n\tНа годишната си пресконференция през март китайският премиер Ли Къцян обеща качеството на въздуха да се подобри. \"Синьото небе не е лукс\", заяви той тогава.", "date": "2017.07.20", "title": "Качеството на въздуха в Китай се влошава"}
{"url": "http://www.mediapool.bg/zaharieva-nyama-da-otzovava-pisanchev-ot-solun-news266876.html", "text": "Вицепремиерът и външен министър Екатерина Захариева няма намерение да отзовава консула ни в Солун Владимир Писанчев въпреки недоволството на българи в Гърция от работата му. \r\n\t \r\n\tПо думите й няма сериозни възражения към работата на Писанчев, който е бивш шеф на ДАНС.\r\n\t \r\n\tНедоволството сред българите в Гърция предизвиква и липсата на посланик в Атина, за което Захариева пое ангажимент да бъде изпратен бързо титуляр на поста. \n\n\r\n\t \r\n\t\"От години не са поддържани нещата добре. От консулските служби, в Гърция са най-малко оплакванията, но има какво да се желае”, отбеляза вицепремиерът.\r\n\t \r\n\tТя каза, че непрекъснато има писма и оплаквания за грубо отношение и опашки преди мисиите ни зад граница. \r\n\t \r\n\t \r\n\t\"Консулската служба не е проста работа. Факт е, че никой никого не изпраща на сила\", добави Захариев пред бТВ. \r\n\t \r\n\tПо-рано тази седмица българи в Гърция поискаха отзоваването на бившите шефове на ДАНС и Военното разузнаване Владимир Писанчев и Веселин Иванов, които бяха назначени на дипломатически постове в южната ни съседка, след като официално напуснаха службите.\r\n\t \r\n\tВъв фейсбук групата \"Българи в Гърция\" се обсъжда протестна нота до външния министър Екатерина Захариева, в която се настоява за  на временно управляващия посолството ни в Атина Веселин Иванов, неакредитирания посланик Панталей Спасов и генералния консул в Солун  Владимир Писанчев заради \"некомпетентност\" и връзки със службите. \r\n\t \r\n\tВ нотата, изготвена от Петър Атанасов, се посочва, че българската диаспора е крайно притеснена от липсата на посланик в Атина.\r\n\t \r\n\t\"Работата с диаспората е сведена до отбиване на номер, отчитане на дейност, никаква дипломация и нулева компетентност. Работата с граждани върви насила, персонала на Консулска служба към посолството е крайно недостатъчен. Нужно е да се назначат поне още един консул и един сътрудник за сметка на останалия персонал\", се посочва още в нотата.\r\n\t \r\n\tСпоред Атанасов в Гърция има 300 000 български граждани, за които никой не мисли. \r\n\t \r\n\t\"Посолството се е превърнало в пародия и нарицателно за общността. Гражданите се обслужват в една стая 4 на 5 метра, а като вали стоят на пътя! Охраната се държи като местен велможа, а лицата работещи в посолството са се самозабравили. Никаква реална дейност с диаспората! Проведените 3 консулски дни на остров Крит се състояха само благодарение на работата директно с МВнР, а от посолството всичко беше спънки и провокации. Същото беше и на изборите\", се посочва в нотата. \r\n\t \r\n\tОсвен за смяната на дипломатите, в нотата се настоява и за директен телефон с консулската служба, по-дълго работно време и по-добри условия за обслужване на гражданите. \r\n\t \r\n\tОт месеци България няма посланик в Атина, а мисията се управлява от бившият шеф на военното разузнаване Веселин Иванов. Генерален консул пък е бившият шеф на ДАНС Владимир Писанчев. \r\n\t \r\n\tПремиерът Бойко Борисов преди време разясни защо, според него, бившите шефове на служби трябва да бъдат назначавани на дипломатически постове. По думите му \"такива хора трябва да бъдат поставяни известно време на държавна работа, за да могат през това време тайните, които знаят, простичко казано – да ги забравят\".", "date": "2017.07.20", "title": "Захариева няма да отзовава Писанчев от Солун"}
{"url": "http://www.mediapool.bg/tsentar-za-dopalnitelna-grizha-za-detsa-s-revmatologichni-zabolyavaniya-e-otkrit-v-sofiya-news266877.html", "text": "Център за допълнителна грижа за деца с ревматологични заболявания и техните семейства беше открит в столичната болница \"Проф. Иван Митев\". В центъра децата и родителите им ще получават консултации от терапевти и психолози, обясни началникът на Клиниката по ревматология, кардиология и хематология към лечебното заведение доц. Стефан Стефанов.\r\n\tВ България децата, страдащи от ревматоиден артрит, са над 900, каза още доц. Стефанов. По думите му общият брой на болните е близо 60 хиляди души.\r\n\tРевматоидният артрит е автоимунно заболяване, което причинява хронично възпаление на ставите на пръстите, китките, глезените и ходилата. Може да причини увреждане и на други органи. Сред децата заболяването се проявява агресивно. Разпознаването на болестта в детска възраст е трудно, като при деца на възраст около пет години единственият симптом е лека болка с незначително подуване на ставите и температура до 37.5 градуса.\r\n\tНад 75 на сто от болните деца имат продължителни ремисии без значителни остатъчни поражения и могат да живеят пълноценно. НЗОК плаща напълно лечението на болестта.", "date": "2017.07.20", "title": "Център за допълнителна грижа за деца с ревматологични заболявания е открит в София"}
{"url": "http://www.mediapool.bg/merkel-se-gotvi-da-otide-na-pochivka-vapreki-nablizhavashtite-izbori-news266878.html", "text": "Германската канцлерка Ангела Меркел се готви да си вземе отдих от политиката и да отиде на лятна почивка, въпреки че след около два месеца предстоят парламентарни избори, съобщи ДПА.\r\n\t \r\n\tОчаква се Меркел да посети музикалния фестивал в германския град Байройт. Съобщава се също, че тя ще отиде на планина в Южна Германия със съпруга си Йоахим Зауер. Канцеларията й обаче не е потвърдила тези информации.\r\n\t \r\n\tСледващата седмица няма да има правителствени заседания. Въпреки това не се очаква Меркел напълно да се откъсне от ежедневието. Тя се стреми да спечели четвърти мандат на изборите през септември и в момента се радва на значителна подкрепа в социологическите проучвания.\n\n\r\n\t \r\n\tПравителствената пресслужба каза, че канцлерката ще продължи да бъде в течение със събитията и ще провежда телефонни разговори по време на своята почивка.", "date": "2017.07.20", "title": "Меркел се готви да отиде  на почивка въпреки  наближаващите избори"}
{"url": "http://www.mediapool.bg/uilyam-i-keit-sa-na-poseshtenie-v-zhivopisniya-germanski-grad-haidelberg-news266894.html", "text": "Британският принц Уилям и съпругата му Кейт пристигаха на посещение в живописния германски град Хайделберг, предаде ДПА.\r\n\tПред Университета на Хайделберг те бяха приветствани от множество, развяващо британски знамена. Там знатната двойка е на посещение в онкологичен изследователски център, преди да присъства на регата по река Некар.\r\n\tУилям и Кейт и двете им деца - Джордж и Шарлот, пристигнаха на тридневна визита в Германия вчера, след като преди това бяха за два дни в Полша. Те вече имаха среща в Берлин с германския канцлер Ангела Меркел и посетиха някои от забележителностите на града.\r\n\tДнес в Хайделберг знатната двойка се разходи първо в центъра на града и посети смесен германо-британски пазар, преди да отиде в местния университет.\r\n\tВ навечерието на визитата на Уилям и Кейт в града бе открита и обезвредена 250-килограмова неизбухнала бомба от Втората световна война. Тя бе намерена в района на железопътната гара и властите временно евакуираха 2300 души\n\n\r\n\tУтре Уилям и Кейт ще посетят Хамбург, до който ще пътуват с влак.", "date": "2017.07.20", "title": "Уилям и Кейт са на посещение в живописния германски град Хайделберг"}
{"url": "http://www.mediapool.bg/pet-vaprosa-po-koito-frantsiya-i-germaniya-ne-mogat-da-se-sporazumeyat-news266895.html", "text": "Френско-германското сътрудничество преживява подем при президентството на Еманюел Макрон, но не всичко е розово.\r\n\tИдването на Еманюел Макрон на власт придава нов импулс на френско-германските отношения, поне на пръв поглед.\r\n\tКогато Ангела Меркел подкрепи плановете за разработване на европейски изтребител миналата седмица в Париж, френският президент приветства \"дълбоката революция\" в сътрудничеството им, без значение, че все още са неизвестни размерът на разходите, времето за доставка и евентуалните изпълнители.\r\n\tТози проект, също като плановете за стимулиране на обучението по френски и немски език в съответната съседна страна, е показателен за готовността, с която вниманието се насочва към френско-германски инициативи. Макар и изразявайки се възможно най-общо, Меркел подкрепи призива на Макрон за задълбочаване на интеграцията в еврозоната, която да бъде довършена с приемане на единен бюджет и министър на финансите.\r\n\tВъпреки че добрите намерения изобилстват, бодрото настроение все още не е равнозначно на революция.\n\n\r\n\tНерешени остават важни въпроси, когато става дума за германския търговски излишък, доверието във френските намерения за реформи, солидарността между европейските страни, спасителните планове и разходите за отбрана, както и по други теми.\r\n\tИзбирането на Макрон разпали ентусиазъм в Париж и Берлин, но и в самата Германия предстоят избори. Ако през септември Меркел спечели, което е много вероятно, и образува коалиция с Германската социалдемократическа партия (ГСДП), ще има натиск да бъдат задържани на ниско ниво разходите за отбрана и сътрудничество. Ако пък нейни партньори в управлението бъдат \"Зелените\" и либералната Свободна демократическа партия (СДП), то може да се очаква яростна съпротива срещу плана за бюджет и финансов министър на еврозоната.\r\n\tТова са ключовите точки на напрежение между Германия и Франция.\r\n\t\r\n\tМакрон, също като президента на САЩ Доналд Тръмп, често критикува излишъците на Германия по външната търговия и текущата сметка, които определя като \"неприемливи\". През април, преди победата си на изборите, той заяви пред регионалния всекидневник \"Уест Франс\", че положението на Германия не е устойчиво в дългосрочна перспектива. През юли пред същия вестник, този път вече от Елисейския дворец, той каза, че \"германската конкурентоспособност\" отчасти се дължи на дисфункцията на еврозоната и \"слабостта на другите икономики\".\r\n\tБерлин прие тези критики, поне до известна степен.\r\n\tПрез май германският финансов министър Волфганг Шойбле призна пред списание \"Шпигел\", че излишъкът на страната му по текущата сметка (над 8 % от брутния вътрешен продукт) е твърде висок.\r\n\tКогато обаче се стигне до търсене на решения, Париж и Берлин остават на противоположни позиции. Макрон иска Германия да започне да насочва излишъците си към Южна Европа, на практика създавайки в ЕС \"трансферен съюз\". Шойбле заяви пред \"Шпигел\", че подобен ход трябва да бъде одобрен от германските гласоподаватели, което е заобиколен начин да каже, че това е малко вероятно да стане.\r\n\t\r\n\tВоенните разходи и готовността за включване в опасни бойни операции са друга област, където Берлин и Париж видимо се разминават.\r\n\tМакрон използва посещението на Тръмп в Париж за 14 юли и военния парад същия ден, за да подчертае колко различна е Франция от Германия от военна гледна точка.\r\n\tФренският президент обеща да увеличи разходите за отбрана според целта на НАТО до 2 % от БВП към 2025 година въпреки силно оспорваните икономии за 850 милиона евро, които се планират тази година. Меркел пък също обеща да покрие целта на НАТО, но без да уточни кога.\r\n\tВ интервюто си за \"Уест Франс\" Макрон заяви, че \"не е негова работа\" да решава дали Германия трябва да увеличи разходите си за отбрана, но светът става все по-опасен и е наивно да продължава да се живее под защитата на някой друг.\r\n\tФранция може и да е доволна, че остава най-голямата европейска военна сила в Европа след Брекзита, но в идеалния случай засилването на военното сътрудничество ще включва по-голямо германско участие чрез повишени разходи и по-активно участие в бойни акции.\r\n\tЗа Макрон обаче може би ще е по-малко утешително, че със или без Меркел в канцлерския кабинет Германия в определен момент вероятно ще изпълни целта за 2 % от БВП на разходите за отбрана и това ще направи Берлин най-големият вносител на пари за отбрана в ЕС.\r\n\t\r\n\tОткакто Макрон влетя във властта и си осигури внушително мнозинство в парламента, в Германия вече не е толкова на мода да се изказват съмнения в способността на Франция да се реформира.\r\n\tНовият президент оказва натиск с плановете си да реформира трудовото законодателство до края на септември. Ако успее да въведе по-гъвкави правила за наемане и освобождаване на служители, да модернизира силно задлъжнялата система за обезщетения при безработица и да се придържа към целите за намаляване на бюджетния дефицит, то той на практика ще лиши Германия от голямото й извинение да бави плановете за реформи на еврозоната.\r\n\tГерманският скептицизъм спрямо Франция и способността й да проведе непопулярни реформи не е изчезнал.\r\n\tШойбле заяви през май, че подхожда към Макрон с \"уважение и резерви\" и Германия не бърза да даде на Франция висока оценка за състоянието на икономиката й, която е натоварена с висока безработица, слаб растеж и силна задлъжнялост.\r\n\tБерлин изчаква също така да види как Макрон, когото \"Шпигел\" нарече \"скъпоструващ приятел\", ще се справи през септември. Очаква се тогава лидерът на крайната левица Жан-Люк Меланшон, подкрепен от синдикалисти хардлайнери и широка гама противници на Макрон, да изведе поддръжниците си на улицата за протест срещу това, което той нарича \"чисто и просто унищожение\" на защитата на френските трудещи се.\r\n\tЩе бъде необходимо нещо повече от добрите намерения на Макрон, за да бъде убедена Германия, че Франция вече е променена страна, готова да работи здраво в глобализираната икономика. Още по-важно: също както Франция намира утеха в статута си на военна сила, Германия извлича ползи от това да е икономическият двигател на Европа. За Берлин няма да е лесно да признае Франция като подходящ партньор за реформи.\r\n\t\r\n\tБерлин посрещна с мълчание призивите за общ бюджет и финансов министър на еврозоната, които Макрон отправи в кандидат-президентската си кампания.\r\n\tСега, когато той вече е на власт, Меркел заяви, че Германия \"разбира се, би могла да помисли за общ финансов министър, ако са налице съответните условия\". Последните думи от изречението са важните, тъй като те обобщават различните възгледи на Германия и Франция по въпроса за интеграцията на еврозоната.\r\n\tКакто заяви Шойбле пред \"Шпигел\" през май, за да има финансов министър на еврозоната ще е нужен бюджет, а за да се създаден такъв, ще трябва да бъдат изменени договорите за ЕС. Макар Меркел и Макрон да казаха през юни, че въпросът за промяна на договорите вече не е табу, тази тема все още не е повдигана в кампанията за преизбиране на германския канцлер.\r\n\tВ зависимост от това с кого в крайна сметка ще бъде следващата управляваща коалиция на Меркел (при положение, че тя спечели) ще има големи различия във възгледите за изменения на договорите и очертанията на реформите в еврозоната.\r\n\t\r\n\tОбвиненията, които Макрон отправя към дисбалансите в еврозоната, косвено са критики към Европейската централна банка (ЕЦБ), която въпреки че харчи милиарди за ускоряване на инфлацията, не успява да постигне тази цел. Ниската инфлация облагодетелства германската икономика, работеща за износ.\r\n\tУправлението на Марио Драги, който наложи либерална парична политика след години на криза със суверенните дългове, бе стъпка в посока на Франция и е сред нещата, които дразнят \"инфлационните ястреби\" в германската централна банка Bundesbank.\r\n\tМандатът на Драги обаче изтича през 2019 година и получаването на поста е в списъка с желания на Берлин. Това се дължи на факта, че ако Меркел е склонна да приеме единен бюджет на еврозоната или инвестиционен фонд, то тя ще има нужда от големи отстъпки от други страни членки на ЕС, за да убеди партията и избирателите си да приемат тези реформи.\r\n\tПрез период, когато растежът на еврозоната започва да се ускорява и икономиката на блока нарасна с 1,9 % на годишна основа през първото тримесечие, ако след две-три години настъпи забавяне, то това може да угаси ентусиазма на Франция за реформи на еврозоната и да раздуха жаравата на популизма, която все още тлее след президентската кампания.\r\n\tТепърва предстои Франция да започне открито да се пазари за поста, но с наближаване на \"крайния срок\" на Драги, контролът върху ЕЦБ със сигурност ще се наложи като тема в дебатите между Париж и Берлин.", "date": "2017.07.20", "title": "Пет въпроса, по които Франция и Германия не могат да се споразумеят"}
{"url": "http://www.mediapool.bg/s-kontsesiya-shte-se-pravi-intermodalen-terminal-v-bozhurishte-news266896.html", "text": "Интермодален терминал в икономическа зона \"Божурище\", която ще има връзка с метрото, се предвижда да бъде изграден на концесия, съобщи министърът на транспорта Ивайло Московски. Идеята е да се комбинира шосеен и железопътен превоз.\r\n\tИдеята е била обсъдена на среща с министъра на икономиката в сряда, а днес се е провела такава между ръководството на Национална компания \"Железопътна инфраструктура\" (НКЖИ) и Национална компания \"Индустриални зони\" (НКИЗ), която притежава зоната в Божурище.\r\n\t\r\n\tПредпроектното проучване за идеен и технически проект на бъдещия интермодален терминал ще бъде направено със средства от \"Техническа помощ\" на оперативна програма \"Транспорт\", каза Московски.\r\n\tСамото строителство не е задължително да стане с пари от оперативна програма, варианти са концесия или с други финансови инструменти, каза Московски без да уточни какви.\n\n\r\n\tВ сряда колегата му Караниколов каза, че идеята е .\r\n\tИндустриална зона \"Божурище\" е една от най-бързо развиващите се през последните години. Неотдавна тя беше разширена с още 115 дка и вече се простира върху 2665 дка. До момента в зоната са привлечени 19 инвеститора, от които 14 са български компании. Те са се ангажирали да вложат 320 млн. лв. и да разкрият над 1000 работни места, съобщи неотдавна Антоанета Барес, изпълнителен директор на НКИЗ.\r\n\tВ зоната се предвижда да бъдат генерирани над 30 000 работни места и е логично да се търси и разширение на метрото, каза Московски в четвъртък. По думите му метрото може да стига до Божурище \"под формата на лека градска железница\", като S-bаhn в Германия.\r\n\tМосковски припомни, че през миналия програмен период е било взето решение да няма интермодален терминал в район \"Слатина\", тъй като ще увеличи трафика в София, а такъв да се изгради извън столицата и Божурище е подходящо място за това. Още повече, че там се намира и едно от най-старите летища в България, което обаче днес не функционира.\r\n\tТранспортният министър участва в конференция \"Предизвикателствата пред кохезионната политика 2014 - 2020. Гъвкав европейски бюджет и финансови инструменти в подкрепа на строителния сектор\" в София, която беше организирана от Камарата на строителите.", "date": "2017.07.20", "title": "С концесия ще се прави интермодален терминал в Божурище"}
{"url": "http://www.mediapool.bg/publichnite-razhodi-u-nas---vse-poveche-i-vse-po-neefektivni-news266900.html", "text": "Ефикасността на публичните разходи в България остава под средните нива за Европейския съюз и част от обществените сектори продължават безрезултатно да гълтат все повече средства, без никакво подобрение на услугите, като най-сериозно е положението в здравеопазването, съдебната система и полицията.\r\n\tПарадоксалното е, че макар средногодишните разходи за пенсии като дял от брутния вътрешен продукт (БВП) в България и в страните от ЕС да са много близки, крайният резултат от тях в европейските държави е стабилен, а у нас негативен.\r\n\tТова сочи  в България в периода 2011-2015 г., изготвен от Института за пазарна икономика (ИПИ) и финансиран от Фондация за свободата \"Фридрих Науман\".\r\n\tПолицията и съдебната система са два от публичните сектори, които традиционно предизвикват сериозна обществена критика по отношение на работата си, отбелязват от ИПИ в четвъртък.\r\n\tБюджетът на МВР се увеличава всяка година като при текущото му изпълнение редовно се гласуват допълнителни средства. И докато разходите за полиция в България са с около 30% по-високи в сравнение с ЕС, качеството на предоставяните услуги се оценява с около 25% по-ниско. С други думи, данъкоплатците в България получават по-лоши и по-скъпи полицейски услуги в сравнение с ЕС.\n\n\r\n\tСходно е положението и при другата \"болна” тема - работата на съдебната власт. При ежегодно увеличение на бюджета ѝ, включително допълнително отпусканите средства в рамките на текущата година, трудно може да се каже, че резултатите се подобряват, отбелязват от ИПИ.\r\n\tТова се вижда както от ежегодните доклади на ЕК по Механизма за сътрудничество и проверка, така и от призивите на бизнеса в страната и чуждестранни камари за реална съдебна реформа, която да подобри защитата на правата на собственост в страната, допълват от института.\r\n\tОбявените от него данни сочат, че докато средногодишните разходи за съдебната система нарастват от 0.6% от БВП в периода 2011-2013 г. на 0.7% в следващите две години, харчовете за този сектор в ЕС намаляват от 0.4% от БВП в периода 2011-2013 г. до 0.3% през 2014-2015 г. На фона на около двойно по-високите разходи в България качеството на работата на съдебната власт в страната е с близо 25% по-ниско, посочват от ИПИ и допълват, че подобно е положението и при полицията.\r\n\tАнализаторите коментират още, че нарастването на бюджетните средства за здравеопазване от 4.5 но 5.5 на сто от БВП в този период е съпътствано от спад в качеството на предоставяните услуги. Това ясно показва липсата на каквато и да било връзка между размера на публичните разходи и качеството на плащаните с тях услуги. Тъй като Евростат отчита публичните разходи на начислена основа (т.е. в момента на възникване на задължението за плащане, независимо че плащането се състои в следващи периоди), разминаването между динамиката при разходите и качеството на услугите не може да се обясни с натрупани задължения в предходни периоди, отбелязват от ИПИ.\r\n\tПри пенсиите се наблюдава ясна тенденция на намаляване на ефикасността при ръст на разходите от 9.2% от БВП през 2011 г. до 9.9% от БВП през 2015 г. В същото време делът на пенсионерите, които не живеят в риск от бедност, остава почти непроменен през наблюдавания период, пише в оценката.\r\n\tЕфикасността на разходите за пенсии в ЕС е малко над тази в България и остава стабилна в периода 2011-2015 г. Това се дължи както на липсата на значителна промяна в средногодишните разходи, които се движат около 10% от БВП, така и в оценката за качество.\r\n\tПрави впечатление, че средногодишните разходи в ЕС и в България са много близки, докато при резултатите се наблюдава известно разминаване. По-конкретно, тенденцията в резултатите в България е негативна, докато в ЕС резултатите са стабилни, посочват от ИПИ.\r\n\tСпоред докладчиците това може да се дължи на немалкото възможности за ранно пенсиониране в България (включително и чрез така наречените \"инвалидни пенсии”), които в много случаи се използват за източване на пенсионната система. По този начин ограниченият ресурс за пенсии се разпилява (тъй като се ползва от повече хора и по-дълго), като възпрепятства осигуряване на адекватни доходи след края на трудовия живот, е един от изводите в доклада.\r\n\tПо-висока ефективност на изразходваните публични средства в сравнение с ЕС се забелязва само при социалните разходи, но пък размерът им варира значително, докато в ЕС нивото им е сравнително стабилно.\r\n\tПри останалите разгледани от ИПИ публични разходи традиционно са под средните в ЕС, с изключение на разходите за финансови, фискални и външни дейности, които са около средните нива. Въпреки близките разходи по тази функция постиганите у нас резултати са с около четвърт по-ниски в сравнение със средните в ЕС.\r\n\tИнститутът обобщава, че като цяло качеството на услугите в здравеопазването, социалните дейности и пенсиите намалява в разглежданите години на фона на увеличаващи се разходи.\r\n\tТова не е изненада, тъй като дебатите около държавния бюджет обикновено се водят само около това колко средства са необходими за тези функции, но няма информация за необходимостта и качеството на съответните услуги. Въпреки че всяка година се приемат програмни бюджети, които предвиждат финансирането на дадена административна структура да зависи от изпълнението на определени програми, изпълнението им е проформа, а оценка за ефектите от съответните програми липсва, посочват от ИПИ.\r\n\tПредвид това, че България е с най-ниския БВП на глава от население в ЕС, ограниченията пред бюджета са най-сериозни. От направения преглед се вижда, че разходната политика в разглежданите шест функции не цели повишаване на ефикасността на услугите, напротив. Това очевидно не се дължи на политическата криза от 2013-2014 г., тъй като резултатът и през 2015 г. остава непроменен – ефикасността на публичните разходи не само остава по-ниска в сравнение със средната в ЕС, но и се влошава в периода 2012-2015 г. Увеличението в тези разлики действа с противоположна сила на процеса на догонване на европейските икономики, заключава докладът.", "date": "2017.07.20", "title": "Публичните разходи у нас - все повече и все по-неефективни"}
{"url": "http://www.mediapool.bg/megadeloto-ktb-tsvetan-vasilev-e-obvinen-za-146-prestapleniya-za-27-mlrd-lv-news266868.html", "text": "След три години разследване разнищването на аферата \"КТБ\" стигна дотам, откъдето започна – собственикът на банката Цветан Василев е \"абсолютният престъпник\", а бившият му партньор Делян Пеевски няма нищо общо. На 20 юли прокуратурата внесе в специализирания съд мегаделото за източването на Корпоративна търговска банка, резюмирано в прессъобщение от 155 страници, озаглавено . На места то се отличава с художествени елементи и звучи по-скоро като мафиотски роман, отколкото като документ на официална институция.\r\n\tНа спецсъда са предадени общо 18 обвиняеми, основният от които е бившият мажоритарен собственик и надзорник на банката Цветан Василев.\r\n\tНа практика от разкритията на прокуратурата става ясно, че превръщането на КТБ във  и , както я категоризират разследващите, е нещо като лична авантюра на Цветан Василев, която той сам е организирал със свита от счетоводители, юристи и приближени лица. Като се изключи Николай Бареков, в схемата няма никакво участие на политици, правителства, премиери или министри, въпреки че в КТБ, по-известна като \"банката на властта\", с години се държаха на сметки стотици милиони левове на държавни фирми.\r\n\tВодещият прокурор по делото Иван Гешев заяви пред журналисти, че няма абсолютно никакви данни източената КТБ да е финансирала фирми, свързани с депутата от ДПС Пеевски. Имало данни за финансиране на други политици, освен известния вече Николай Бареков, които обаче прокурорът не назова, защото не смята, че било коректно.\r\n\tНа въпрос запозната ли е прокуратурата с проверка от 2009 г., водена от бившия апелативен прокурор на София Ангел Илиев, която установява че \"Нова Българска медийна група\", собственост на Делян Пеевски и майка му Ирена Кръстева е имала кредити от КТБ, Гешев попита: \"Кой беше Ангел Илиев?\"\r\n\tТой добави, че не знае откъде медиите разполагат с информация за подобна проверка на прокуратурата.\r\n\tЗа да приключи темата \"Пеевски\", прокурор Гешев отбеляза иронично, че \"в резюмето на обвинителния акт ги няма и г-н Путин, и г-н Обама\".\r\n\tГешев обобщи, че общата щета от аферата \"КТБ\" възлиза 2.5 млрд. лева , които са присвоени от престъпната група на укриващия се в Сърбия Цветан Василев.\r\n\t\"С тези пари можеше да се превъоръжи армията ни и да се построят всички магистрали\", коментира с държавническа грижа прокурорът.\r\n\tГешев съобщи още, че извън схемите за кредитиране на дружества, свързани с Василев, според разследващите има между 1 млрд. и 1.5 млрд. лева , които \"са раздадени в пликчета, торбички и чувалчета\" под формата на корупция.\r\n\tТой отказа да коментира пътя на тези пари, тъй като това било обект на общо 22 други разследвания, отделени от голямото дело. Говорителят на главния прокурор Румяна Арнаудова също отказа отказа информация на какъв етап са тези дела, има ли обвиняеми и кои са те.\r\n\tВ самото резюме на прокуратурата пък се обобщава, че цялата от източването на КТБ е в размер на 3.9 млрд. лв. и то като се приспадне това, което се очаква да бъде събрано.Цветан Василев е обвинен за общо 146 престъпления\r\n\tЕксбанкерът е обвинен за общо 146 престъпления, основното от които е, че е създал и ръководил организирана престъпна група, отговорна за присвояване на 2.559 млрд. лв. плюс допълнително присвояване на 205.9 млн. лв. от касата на банката, известно като \"касова липса\", става ясно от изявление на прокуратурата.\r\n\tПо предварителна информация обвинителният акт е дълъг около 15 000 страници и за отпечатването му бе наета специална печатарска машина.\r\n\tРазследващите не публикуваха на сайта си самия обвинителен акт, но оповестиха , озаглавено \"Общ поглед върху \"Модела КТБ\". В него се посочва, че целта е да се опишат всички извършени престъпления, за да бъдат разбрани. Причината да се публикува въпросното разяснение е, че , се посочва в документа., посочват от прокуратурата в своето обобщение.\r\n\tВ документа е описана цялата версия на обвинението за функционирането на , който е квалифициран като . Започва се от зараждането на бизнеса на Цветан Василев още през 1994 г., описва се цялата схема от , чрез които е функционирал, финансирането на политическия проект на Николай Бареков и определени телевизии и се приключва с ролята на \"Банков надзор\" в БНБ и на одиторската компания KPMG.\r\n\tВ документа обаче липсва участието на бизнеспартньорите на Василев като например Делян Пеевски, отговорността на управителния съвет на БНБ и лично на ексгуверньора Иван Искров, липсва и участието на други политици извън Бареков. В текста е посочено, че обвинението е фокусирано върху основната схема на престъплението, а част от допълнително разкритите в хода му престъпления са обект на отделни досъдебни производства, които продължават. Не е уточнено обаче какъв е кръгът на разследваните в тях лица.\r\n\tОт материала на прокуратурата става ясно, че от края на 90-те години Цветан Василев е използвал нарицателно за цялата си бизнес дейност, като е наричал зараждащата се по онова време финансова пирамида  по подобие на едноименния филм от 1990-те години с участието на Том Круз, в който \"фирмата\" се оказва всъщност мафиотска структура.\r\n\tОказва се, че още от 1990-те години Василев е следял цялата заплетена мрежа от безкрайните финансови потоци на \"фирмата си\" чрез т. нар. . Това е лист, който ексбанкерът е изисквал всеки ден на бюрото си, в който са отразени парите му за деня .\r\n\tВъпросната справка е изготвяна от бившия счетоводител на Василев и настоящ свидетел по делото Бисер Лазов още от 1998 г., когато той работи във фирмата на Василев \"Фина-С\"., посочва прокуратурата.\r\n\tПо нейни данни \".\r\n\tИменно въпросната сума от 3.5 млрд. лв. беше обявена още през юли 2014 г. от БНБ като общ размер на кредитите в банката, за които има съмнения, че са на свързани лица и за които е вероятно да има злоупотреби. Вероятно въпросното число е изплувало още тогава от споменатата  на Василев, макар че тогава се твърдеше, че до този резултат е достигнала експресната одиторска проверка, която тогава беше проведена за около десет дни. на Цветан Василев е функционирала под негово лично ръководство, като всеки нов ключов служител в структурата е получавал инструкции за въпросната йерархия, , посочват разследващите.\r\n\tВ структурата са били въвлечени 47 кухи фирми., пише прокуратурата.\r\n\tОсновните дейности на Василев са били свързани с , се посочва в разяснението на прокуратурата.\r\n\tРазследващите правят и странни, макар и звучащи достоверно, коментари и разяснения, свързани с психопрофила на Цветан Василев., посочват от обвинението., пише още прокуратурата.\r\n\tПо-нататък специално се разясняват доказателствата и механизма за финансиране на политическия проект на Николай Бареков.\r\n\tПрокуратурата например е установила, че Цветан Василев е поставял лично резолюции за плащания на определени суми на Бареков през подставени лица, които са изнасяни със сакове от клон на КТБ на бул. \"Цар Борис III\" № 159. За Бареков например са били предназначени 50 000 лв. за месец септември 2013 г., 100 000 лв. за октомври 2013 г., 600 000 лв. на месец след октомври 2013 г., 505 000 евро без ДДС за къща на Бареков, но не като заем, 1 милион лева за премия на Бареков.\r\n\t, пише в резюмето.\r\n\tПрокуратурата твърди още, че Василев е ползвал касата на КТБ като своя лична каса, от която си е осигурявал пари в брой.\r\n\tТова ставало по два начина. В единия случай те се теглели от банковите сметки на кухите му фирми, като се осчетоводявали като постъпили в касата на съответното дружество, което не било факт. Друг вариант бил да се отпускат като привиден банков кредит на съответната фирма, който изобщо не отивал в нея.\r\n\tВторият основен механизъм бил директно да се осигуряват пари кеш на Василев от главната каса на КТБ, които дори не се осчетоводявали, а се водели налични. Впоследствие ваденето на пари се прикривало като се осчетоводявали като кредити. Между Коледа и Нова година на 2011 г. по подобен начин е прикрита липса на приблизително 120 млн. лв., пише в резюмето на прокуратурата.\r\n\tВ него се изказва предположение, че ако не е бил наложен специалният надзор на БНБ, по същия начин е щяла да бъде покрита и касовата липса в размер на 205.9 млн. лв., която причината за едно от обвиненията към Василев и която е доказана с \"четворна комплексна съдебно-икономическа експертиза\".\r\n\tПрокуратурата дава и директен отговор на критиците, които твърдят, че именно нейната намеса през лятото на 2014 г. е причината за краха на КТБ. Разследващите твърдят, че без тези действия ограбването щеше да продължи и да ощети още повече вложители.\r\n\tТвърдят още, че не е имало никакъв шанс кредитите за 3.5 млрд. лв. да бъдат върнати, ако банката бе продължила функционирането си, защото те са се обслужвали само благодарение на отпускането на нови заеми., пише в резюмето.\r\n\tОбвинението твърди, че това обаче не е могло да бъде вечен кръговрат и дори е изчислило, че схемата при всички положения е щяла да рухне най-късно през 2016 г., но тогава тя е щяла да доведе до .\r\n\t, пише в резюмето.\r\n\tБанковият надзор, извършван от БНБ, не е направил основно две неща, твърди прокуратурата.\r\n\tПърво, не е установил, че са налице големи експозиции към свързани лица и концентрации на бизнес групи. Второ, не установил, че предоставените кредити са високо рискови и следователно подлежат на по-голяма обезценка от отчетената. твърди прокуратурата.\r\n\tРъководителят на управление \"Банков надзор\"  пропуска да констатира установени нарушения на куп регулаторни изисквания, се посочва в обобщението на прокуратурата. От данните в него излиза, че надзорът е констатирал редица нередности в дейността на КТБ, включително ключови като отклонение от минималните изисквания за ликвидност и капитал, но срещу тях не са предприемани мерки още през 2012 г.\n\n\r\n\t\r\n\tПрокуратурата разяснява и  на одиторите от KPMG., констатират разследващите. Те говорят за одиторски подход на ., посочва прокуратурата. Написано е, че още през 2009 г. хонорарът за одит на финансовия отчет на банката е бил 318 000 лева, но . Още тогава на одиторите станало ясно, че Цветан Василев .\r\n\tВъпросните двама одитори оказвали  на Василев – обещание за  одиторско мнение и впоследствие пренебрегване на всички разкрити нередности и изготвяне на фалшиво положителни доклади., коментира прокуратурата.\r\n\tПо мегаделото са разпитани над 400 свидетели и са изготвени повече от 90 експертизи. Обемът на събрания доказателствен материал, заедно с веществените доказателства и приложенията, надхвърля 1360 тома, посочват от прокуратурата.\r\n\tОбвиняеми за източването на КТБ са още бившите й изпълнителни директори, главният счетоводител, касиерите и одиторите – общо 15-има души.\r\n\tИзвън престъпната група, ръководена от Василев, остават двамата бивши подуправители на БНБ Цветан Гунев и Румен Сименов, както и ръководителката на екипа, проверявал състоянието на КТБ през 2013 г., Славяна Данаилова-Велева, които са обвинени за длъжностни престъпления.\r\n\tКакто е известно, Цветан Василев продължава да пребивава в Белград, като опитите на българската прокуратура да издейства екстрадицията му от сръбските власти засега удрят на камък. Очаква се делото в сецсъда да започне срещу него задочно.", "date": "2017.07.20", "title": "Мегаделото \"КТБ\": Цветан Василев е обвинен за 146 престъпления за 2.7 млрд. лв."}
{"url": "http://www.mediapool.bg/tomislav-donchev-dobriyat-stroitel-ne-se-interesuva-ot-proizhoda-na-parite-toi-stroi-news266897.html", "text": "Това каза вицепремиерът по еврофондовете Томислав Дончев, който участва в конференция \"Предизвикателствата пред кохезионната политика 2014 - 2020. Гъвкав европейски бюджет и финансови инструменти в подкрепа на строителния сектор\" в София. Проявата беше организирана от Камарата на строителите у нас.", "date": "2017.07.20", "title": "Томислав Дончев: Добрият строител не се интересува от произхода на парите, той строи"}
{"url": "http://www.mediapool.bg/pri-palnoto-neglizhirane-na-evroproverkata-na-prokuraturata-iskame-takava-i-za-sada-news266884.html", "text": "Правителството е толкова доволно от европейската проверка на прокуратурата, че иска от Европейската комисия да направи същото и за българските съдилища, и за съдебния инспекторат. Писмото до Брюксел е изпратено на 21 юни от вицепремиера по правосъдната реформа Екетарина Захариева и министъра на правосъдието Цецка Цачева, става ясно от съобщение,  в четвъртък.\r\n\tСъщия ден лоялното на главния прокурор мнозинство във Висшия съдебен съвет най-после склони да организира професионален дебат по предложенията на европейските прокурори, изпратени още през декември, за реформа на българското държавно обвинение. Засега не е ясно кога ще се проведе дискусията, нито какви цели ще преследва тя, предвид нежеланието на управляващите да премахнат недосегаемостта на главния прокурор.\r\n\tЛюбопитното в случая е, че обществото разбра за писмото на Захариева и Цачева от главния прокурор Сотир Цацаров. Пред ВСС той обяви, че е предложил Брюксел да провери българските съдилища, но е дочул, че правителството вече е отправило това искане. Вероятно според Цацаров така ситуацията, поне публично, ще изглежда квит – не само прокуратурата има проблеми, но и в съда.\r\n\tОт разпространеното по-късно съобщение от министрите Захариева и Цачева се разбира, че са предложили на ЕК мисия от чуждестранни съдии да проведе сходна проверка с тази на прокуратурата. Преди година ЕК съдейства за изпращането на петима прокурори от европейски държави, които извършиха независим анализ на структурния и функционален модел на прокуратурата.\r\n\tДокладът на европейските прокурори излезе в края на декември 2016 г.. В него се предлага въвеждането на модифицирана версия на независимата прокуратура по румънски модел. Европрокурорите смятат, че в България такава прокуратура може да стане Националната следствена служба. Според тях шефът на следствието не бива да е подчинен на главния прокурор и трябва да има правомощия да го разследва при съмнение за извършено престъпление.\n\n\r\n\tОтделно европейските прокурори предлагат българската прокуратура да подлежи на много по-голяма отчетност пред обществото, особено по знаковите дела. В техния доклад се казва, че главният прокурор трябва да поема лична отговорност за успеха или провала им. В заключение се подчертава, че България не бива да приема отпарвените препоръки на парче, защото не би имало смисъл. Тези препоръки намериха място и в политическия доклад на Европейската комисия. Брюксел поиска от българските власти предоставяне на ясен ангажимент за приемане на препоръките на европейските прокурори (пътна карта).\r\n\tСедем месеца след края на тази мисия управляващите не желаят дори да говорят за изпълнение на препоръките, които засягат главния прокурор. Специално правосъдният министър Цецка Цачева показва нежелание да говори за нужната реформа на държавното обвинение. Още в първия си ден като министър тя обясни, че това е тема, с която ще се занимава парламентът.\r\n\tВъпреки това Екатерина Захариева и Цецка Цачева пишат до Брюксел:\r\n\t\r\n\tПисмото, в което се дава изключително висока оценка за свършеното от европейските прокурори, е изпратено до зам.-председателите и генералния секретар на ЕК. С това е обоснована и нуждата да се проверят съдилищата и съдебния инспекторат:\r\n\tПроверката на съдебния инспекторат се налага, тъй като той получи множество нови правомощия, включително да извършва проверки за почтеност и конфликт на интереси.\r\n\t\r\n\tНе е ясно дали хората на Цацаров във ВСС щяха да се съгласят да организират дискусия по евродоклада за прокуратурата, ако той не им беше казал, че ще има такъв и за съдилищата.\r\n\tДо решението се стигна и заради упоритостта, проявена от Калин Калпакчиев и Соня Найденова, които многократно настояваха за обсъждане на препоръките на европейските прокурори. В същото време на предишните три заседания на съдебния съвет мнозинството около Сотир Цацаров бойкотираше поставената тема. От четвъртия опит се стигна най-накрая до разговор по въпроса.\r\n\tКалпакчиев и Найденова отчетоха, че досега институциите заобикалят най-важните въпроси, поставени от европейските прокурори.\r\n\t“В плана за действие на Министерството на правосъдието и прокуратурата най-съществените мерки не са отразени. Най-важната мярка за отчетността е за създаване на независим зам.-главен прокурор. В момента няма независим механизъм за разследване на главния прокурор, ако има данни, че той е извършил на престъпление. Няма предвидена такава мярка в плановете за действие“, каза Калпакчиев.\r\n\tТой припомни, че парламентът е въвел процедури за изслушване на главния прокурор, но не и специална комисия, както е препоръчано от чуждестранните прокурори. Няма и предложения за въвеждане на съдебен контрол върху отказите за образуване на досъдебни производства от прокуратурата. Въвеждане на възможност за гражданите да повдигат обвинения в съда също липсва (т.нар. частно обвинение – бел. ред.).\r\n\t“Липсва адекватен контрол върху възобновяване на досъдебни производства при липсва на нови доказателства. Липсва мярка за отчетността на главния прокурор по знаковите дела. Знаете, че и при случаите “Банкя“ и “Янявагейт“ прокуратурата търси кой е направил записите, а не съдържанието им. Това явно се отчита като проблем от европейските прокурори“, допълни Калпакчиев.\r\n\t\r\n\tГлавният прокурор Сотир Цацаров започна своето изказване със съобщението, че скоро има среща с кмета на Бяла (където младеж бе убит заради цигара пред дискотека – бел. ред.) и смята това за много по-важно от разговора във ВСС. Той обвини Калпакчиев и Найденова, че поставят темата избирателно, защото не са казали нищо за “неспособността“ на Софийския градски съд да гледа делата за корупция. Цацаров припомни за бавенето в съда на знаковите дела и проблемите с тяхното администриране. В крайна сметка той реши да говори и по същество.\r\n\t“Не бива да се мисли, че независимият анализ (на европейските прокурори - б.а.) е пренебрегнат и оставен настрани“, каза Цацаров и изброи всички работни групи, които са били създадени и вече работят по отразяване на препоръките. Той обясни, че прокуратурата е взела отношение само по ония теми, които зависят пряко от нея. Главният прокурор припомни, че няма законодателна инициатива и не може реши въпроса със създаването на фигурата на независимия заместник-главен прокурор.\r\n\t\"Ние действаме съгласувано с Европейската комисия. Там, където изпълнението е наша отговорност, ние го правим“, каза Цацаров. Той набързо каза как ще гласува по предложенията на двамата членове на ВСС. Главният прокурор беше твърдо “за“ единствено по предложението за организиране на дебат за реформата в прокуратурата. ВСС това и гласува.\r\n\tШефът на Върховния касационен съд Лозан Панов отбеляза, че институции \"съвсем ясно пренебрегват въпроса за отчетността на главния прокурор. Това провокира Цацаров да припомни, че вече е предложил да се въведе механизъм за разследване на главния прокурор, но той да важи и за председателите на двете върховни съдилища. Калин Калпкчиев обясни, че приравняването на главния прокурор с председателите на върховните съдилища не кореспондира с проблема. Той обясни, че шефовете на върховните съдилища нямат никакви правомощия спрямо съдиите, а и към прокурорите, които могат спокойно да ги разследват. Не така обаче стои въпросът с главния прокурор.\r\n\tЛозан Панов все пак реши да се хване за думите на Цацаров.\r\n\t“Ето една добра новина, която може да възникне още днес. Нека да предложим такива изменения (за разследване на главния прокурор и двамата шефове на върховни съдилища-бел. ред.) още сега, защото такива предложения никой не е направил досега. Не ги виждам в нито един законопроект“, каза шефът на Върховния касационен съд.\r\n\tНикой обаче не се върза да прави такива неща. Темата се изчерпи с приемане на предложението за организиране на дискусия.", "date": "2017.07.20", "title": "При пълното неглижиране на европроверката на прокуратурата, искаме такава и за съда"}
{"url": "http://www.mediapool.bg/risk-ot-zaguba-na-70-mln-leva-za-nauchnite-tsentrove-news266901.html", "text": "Има риск от загуба на 70 млн. лева, предвидени за изграждане на научни центрове, както и опасност от налагане на финансови корекции от 5% на останалите проблемни образователни проекти по Оперативната програма “Науки и образование за интелигентен растеж“ (ОП НОИР). Това стана ясно в четвъртък при изслушването на министъра на образованието Красимир Вълчев от парламентарните комисии по образованието и еврофондовете относно състоянието на програмата.\r\n\tПри научните центрове, които са с общо финансиране 350 млн. лева, рискът от загуба на средства е заради забавяне от около 4 месеца в процедурите, след като изборът на международни оценители беше оспорен и върнат от съда в . Освен това има сериозни съмнения в качеството и възможностите на оценителите, избрани чрез обществената поръчка.\r\n\tВ останалите образователни проекти пък одит на ЕК откри нередности, като главният проблем бе, че министърът е едновременно и ръководител на управляващия орган на програмата и се получава свръхконцентрация на власт по контрола и изпълнението на проектите.\r\n\tКъм края на юни са договорени 24.7% от общия размер на програмата и са разплатени 4.5%.\r\n\t\n\n\r\n\tВълчев съобщи пред депутатите, че измежду няколкото варианта за преодоляване на проблема със свръхконцентрацията на власт, МОН се е спряло на опцията управляващият орган на програмата – главна дирекция “Структурни фондове и международни образователни програми“ в МОН, да бъде изнесен в самостоятелна изпълнителна агенция към ведомството.\r\n\tПо думите на Вълчев този вариант е в процес на договаряне с ЕК, но е препоръчван като най-приемлив, според анализ на МОН, и крие най-малък риск от загуба на средства.\r\n\tВълчев очаква новото звено да бъде създадено, без да се прекъсва работата по проектите и без да се налага нова акредитация, така че да не се губи повече време.\r\n\tДепутатът от БСП и бивш образователен министър Анелия Клисарова обаче предупреди МОН да се подготви с “план Б“, тъй като ако се наложи нова акредитация на звеното, това ще коства още 6 месеца забавяне.\r\n\t\r\n\tМинистърът съобщи, че все още не е сключен договор с италианската фирма \"Прогетти плант\", която трябва да осигури учени-оценители на проектите за центрове за върхови постижения и компетентност.\r\n\tТой посочи като проблем и това, че набирането на толкова голям брой учени-оценители през месеците юли и август е много по-трудно, отколкото през останалото време на годината. Това допълнително може да забави процеса по оценяване на проектите. По договор срокът, за който проектите за научни центрове трябва да бъдат оценени, е 3 месеца.\r\n\tОбществената поръчка за избор на фирма-посредник, която да осигури международни оценители на проектите за научни центрове, бе прекратена през февруари от екипа на служебния министър Николай Денков, тъй като явилите се кандидати не бяха предложили компетентни учени според зададените критерии.\r\n\tЗа да не бъде губено повече време, с което се застрашава усвояването на 350 млн. лева по програмата, МОН реши да не обявява нова обществена поръчка, а да започне друга допустима процедура за директно набиране на учени-оценители. Това беше съгласувано с ЕК и излизаше два пъти по-евтино (900 000 лева) от поръчката за фирма-посредник (близо 2 млн. лева).\r\n\tСъдът обаче се произнесе, че МОН неправомерно е прекратило обществената поръчка и задължи ведомството да я продължи като сключи договор с победителя в нея – италианската фирма \"Прогетти плант\".\r\n\t\r\n\tБившият служебен министър Николай Денков, който също присъства на заседанието на комисиите в четвъртък, коментира, че юридическият казус изобщо не е еднозначен, но влязлото в сила съдебно решение трябва да се изпълнява. По думите му по времето на министър Меглена Кунева е пусната поръчка със занижени изисквания към оценителите, въпреки че първоначално с ЕК са били разработени много по-високи критерии. В последствие се оказало, че няма данни дали кандидатствалите в поръчката фирми и предлаганите от тях оценители покриват и тези минимални критерии.\r\n\tСъмнение за способностите на оценителите изрази и проф. Лъчезар Аврамов, който е ръководител на лаборатория “Биофотоника” към БАН. Той коментира, че по-страшно от това да изгубим пари по програмата е това да ги пропилеем. По думите му избраната фирма няма да направи обективна оценка на научните проекти, защото няма капацитет за това. Аврамов коментира, че сред оценителите има хора с ниско образование, включително бакалаври и попита: “Кого ще ми пратят за оценител, някой румънски учител ли?“.\r\n\t\r\n\tВсе още не е ясно какъв ще е размерът на финансовите корекции за останалите образователни програми и върху колко проекта ще се простират, но по думите на министъра ще е от порядъка на 5%. Т.е. европейското съфинансиране ще бъде намалено с този процент и ще се увеличи разходът за националния бюджет. Има вариант и страната ни сама да намали бюджетите на проектите, т.е. да се “самонакажем“.\r\n\tРазмерът на корекциите ще зависи от окончателния доклад, както и дали визираните от ЕК грешки се простират върху всички договорени проекти или върху по-малък брой.\r\n\tНаправената през октомври 2016 г. проверка на комисията показа нередности в 8 проекта на стойност 180 млн. лева. Общо сключените до момента договори по оперативната програма са 133 на стойност 338 млн. лева.", "date": "2017.07.20", "title": "Риск от загуба на 70 млн. лева за научните центрове"}
{"url": "http://www.mediapool.bg/deloto-ktb-kato-katsane-na-lunata-s-dizelov-dvigatel-no-bez-peevski-putin-i-obama-news266903.html", "text": "В сравнение с останалите разследвания на прокуратурата, делото \"КТБ\" е като \"сравнение между операция от апандисит и присаждане на глава\".\r\n\t\"Задачата пред разследващия екип беше със сложност, близка до това с дизелов двигател да кацнеш на Луната. Кацнахме, а дали ще дишаме, тепърва ще видим.\"\r\n\tТова са само част от откровенията на ръководителя на спецпрокуратурата и наблюдаващ прокурор по делото за източването на КТБ Иван Гешев, с които той разнообрази пресконференцията си по повод внасянето в четвъртък на обвинителния акт по мегаделото \"КТБ\" в спецсъда.\r\n\tВ самото начало той обясни, че няма да обсъжда дали 18-имата обвиняеми са виновни или не, защото ще реши съдът. След това в продължение на час Гешев обрисува по категоричен начин престъпна схема, на чийто връх е стоял собственикът на КТБ Цветан Василев, подпомаган от двамата бивши подуправители на БНБ Цветан Гунев и Румен Симеонов. И от никого друг.\r\n\tПо думите на спецпрокурора надхвърлящото 1360 тома дело е \"уникално\" по своята същност в българската история и представлява \"най-големият обем информация\" по срива на КТБ, с какъвто не разполага никоя друга институция в държавата.\n\n\r\n\tСлед като направи това уточнение, Гешев увери медиите, че по време на продължилото три години разследване с колегите му не са се натъкнали на никакви данни, че депутатът от ДПС и бивш партньор на Василев – Делян Пеевски, е имал каквато и да е връзка с КТБ.\r\n\tПопитан дали все пак някой от разпитаните над 400 свидетели е дал показания, в които замогналият се политик да се споменава като свързан с фалиралата банка, обвинителят демонстрира чувството си за хумор: \"В това изложение (резюмето на обвинителния акт – бел.ред.) го няма и г-н Путин, и г-н Обама\".\r\n\tСлед което уточни със сериозен тон, че спецпрокуратурата не се е натъкнала на данни, че Пеевски е получавал кредити от КТБ.\r\n\t\r\n\tВ тази връзка Гешев беше попитан дали е запознат с проверка на Софийската градска прокуратура (СГП) от 2009 г., в която се заключва именно, че медийната империя на Пеевски и майка му Ирена Кръстева \"Нова българска медийна група холдинг\" е финансирала закупуването на дружествата \"Монитор\" ООД, \"Телеграф\" ООД, \"Политика днес\" ООД, \"Пресмаркет\" ООД и \"Престрафик\" ООД през юли 2007 г. с кредит от КТБ.\r\n\t\"Нямам такава информация, не знам откъде знаете за такава проверка\", отговори Гешев. След което му бе напомнено, че става въпрос за проверка в началото на 2009 г., която трябваше да установи произхода на парите, финансирали окрупняването на медийния бизнес на фамилията. Тя завърша с отказ за образуване на разследване, постановен от прокурор Ангел Илиев, оглавил впоследствие за известно време Софийската апелативна прокуратура.\r\n\t\"Кой беше Ангел Илиев?\", продължи с небрежно изражение Гешев, чието кариерно израстване за кратко се е засякло именно с това на Илиев в СГП.\r\n\tШефът на спецпрокуратурата демонстрира нежелание да се спира повече върху тази тема, предпочитайки да разсее \"откровените лъжи\", които се ширели в медийното пространство около делото \"КТБ\".\r\n\tПо думите му, въпреки че медиите непрекъснато говорели за източване на 206 млн. лв. от банката (каквото беше първоначалното обвинение на Цветан Василев – бел.ред.), всъщност нанесената от организираната му престъпна група щета била за около 2.5 млрд. лева.\r\n\t\"С тези пари можеше да се превъоръжи армията ни и да се построят всички магистрали\", държавнически отбеляза Гешев, допълвайки, че КТБ никога не е била \"здрава и системна банка\", а просто една пирамида и \"личен портфейл\" на Василев.\r\n\tДруга лъжа според него е, че банката била само в ликвидна, но не и в капиталова криза – \"още през 2011 г. капиталът е изяден и БНБ още тогава е трябвало да й вземе лиценза\", посочи наблюдаващият прокурор.\r\n\t\"Ако не беше станало всичко това през 2014 г. (сривът на КТБ и затварянето й– бел.ред.), банката щеше да рухне по естествен начин през 2016 или в началото на 2017 г.\", продължи с разкритията Гешев, според когото с намесата си прокуратурата е предотвратила още по-големи щети, както и вероятен фалит на цялата държава.\r\n\tПрокурорът съобщи, че освен източените към свързани фирми на Цветан Василев средства, в последните дни преди срива на банката между 1 и 1.5 млрд. лева са раздадени \"в пликчета, торбички и чувалчета\" на различни хора. Единственият поименно посочен обаче бе евродепутатът Николай Бареков, тъй като той бил \"ярък пример\".\r\n\tСпоред Гешев в управляваната тогава от Бареков ТВ7 не са инвестирани само 30 млн. лева, както се тиражира публично (това били само преките средства), а общо 300 млн лева. Сума, с която \"можеше да се платят надбавките за пенсионерите за 1-2 години\", продължи да разсъждава с грижа за народа обвинителят.\r\n\tВ края на брифинга си той благодари на главния прокурор Сотир Цацаров, че му е дал свободата да си подбере разследващ екип, както и на премиера Бойко Борисов, че е обезпечил материално работата на спецпрокуратурата.\r\n\t\r\n\tМалко след като обвинителния акт по делото \"КТБ\" бе представен от Иван Гешев, пред медиите говори и един от адвокатите на Цветан Василев в България – Христо Ботев.\r\n\tПо думите му разследването не е отговорило на най-съществения въпрос – \"защо се е стигнало до тука. Говоря за стенограмите – там се говори за едни лица, които са искали да съборят третата и четвъртата банка и никой не се занимава с това\".\r\n\tПо повод твърдението на наблюдаващия прокурор, че няма никакви данни, уличаващи Пеевски като част от схемата за източване на банката, Ботев заяви, че \"по документи Пеевски няма общо с КТБ, но в свидетелски показания е споменаван многократно\".\r\n\t\"Аз съм поискал да бъде разпитан този човек, най-малкото като толкова му се споменава името в един протокол за разпит да заяви: \"Знам нещо\" или \"Не знам нищо\". Поискал съм да бъде разпитан премиерът Бойко Борисов, защото той посочи конкретни хора, които според него са виновни за катастрофата \"КТБ\", между тях не е Цветан Василев между другото, ако си спомняте. Прокуратурата каза, че няма нужда\", добави юристът.\r\n\tТой потвърди, че ще продължи да настоява и пред спецсъда за разпитите на Пеевски и Борисов. Попитан кои други политици и публични фигури се споменават по делото, той посочи, че прокуратурата е разпитала като свидетели хора като настоящия военен министър Красимир Каракачанов, съпругата на експремиера Сергей Станишев – Моника, издателят на \"Капитал\" и \"Дневник\" Иво Прокопиев, актьорът Владислав Карамфилов-Влади Въргала, баскетболният треньор Константин Папазов-Тити и много други.\r\n\tПо думите му те са били викани, за да потвърдят или отрекат, че са получавали пари от КТБ. Ботев уточни, че никой от тези, за които основният свидетел по делото Бисер Лазов твърди, че получавал пари, не е потвърдил това.\r\n\t\"Ако беше личен портфейл тая банка на Цветан Василев, сега тази сграда той щеше да си я е занесъл в Белград, \"Виваком\" щеше вече да е сръбски оператор, \"Дунарит\" да е сръбски производител на оръжия, а ние гледаме как хиляди хора се опитват да овладеят точно тези фирми в България и Цветан Василев и да иска, не може да направи нищо\", коментира още адвокатът му.\r\n\tЗа пореден път той потвърди, че в настоящата политическа обстановка Цветан Василев не се чувства сигурен за живота си и няма да се върне в България. Ботев обаче се надява, че за разлика от прокуратурата, съдът ще разреши на клиента му да участва в процеса поне чрез видеоконферетна връзка.", "date": "2017.07.20", "title": "Делото \"КТБ\": Като кацане на Луната с дизелов двигател, но без Пеевски, Путин и Обама"}
{"url": "http://www.mediapool.bg/knsb-zaplata-ot-pone-1143-lv-e-nuzhna-za-normalen-zhivot-news266904.html", "text": "Заплата не по-ниска от 1143 лева месечно трябва да получава всеки от работещите родители в едно четиричленно домакинство, за да се осигури покриването на необходимите средства за издръжка на живота.\r\n\tТова показват разчетите на КНСБ за потребителските цени и издръжката на живот през юни.\r\n\tСметките показват, че издръжката на живота към средата на тази година за четиричленно домакинство е 2287 лева. Средно на 1 лице от домакинството издръжката на живота достига 571.67 лв.\r\n\tОт началото на годината се отчитат темпове на нарастване на издръжката на живота и регистрира повишаване с 2.7% спрямо същия период на миналата година, но на тримесечна база нивата се задържат. Разходите за храна и битови сметки играят главна роля в динамиката на издръжката на живот през изминалия период. Според наблюдението на КНСБ цените на хранителните продукти са нараснали с 4.2% спрямо юни миналата година. Заради новите цени на тока, парното и водата от 1 април, разходите за поддръжка и сметки за дома са се увеличили с 4%.\r\n\tВ същото време ръстът на доходите, особено при ниско доходните групи, не може да компенсира нарастването на издръжката на живот, а неравенството между богати и бедни българи се задълбочава, показва изследването. Съотношението между размерът на дохода от работна заплата на 20%-те процента най-бедни и 20% най-богати, нараства до 9.6 пъти през 2016г.. Същото съотношение през 2008 г. е било 7.4 пъти. \"Това значи само едно: \"произведеното в България не се заплаща справедливо\", каза лидерът на КНСБ Пламен Димитров.\r\n\tТой обърна внимание на последните данни на Националния статистически институт за разпределението на домакинствата по подоходни групи на общ доход. \"Разчетите показват, че близо 78% или над 5.5 милиона българи живеят със средства под необходимите за нормалната издръжка на живот. Устойчиво се запазва високия дял на бедните лица. Тази констатация се потвърждава и от последните изследвания на Евростат за 2016 г., според които 40.4% от населението у нас е изложено на \"риск от бедност и социално изключване\". 31.9% от населението живее в тежки материални лишения (като се ограничава с 4 от възможни 9 показателя)\", изтъкна президентът на най-големия български синдикат.\n\n\r\n\tТой уточни, че през изминалите месеци за пръв път се отчита по-висок размер на средната работна заплата в частния сектор, отколкото в обществения. \"През първите три месеца размерът й в частния сектор достига 1006 лева, с ръст от 9.7%, а в обществения сектор, СРЗ е 1004 лв., което е ръст със 7.3%. Ако се изключи София (столица) от статистическите райони на наблюдението, средната месечна заплата спада до 827 лв. или по-малко с 179 лв. от средния размер обща за страната (1006 лв.) . В този случай темпът на нарастване е 7.5% и значително изостава от общия за страната - 9.1%\", поясни експертът Виолета Иванова.\r\n\tС по-нисък темп на нарастване спрямо средния за страната се движат заплатите в областите Видин, Ловеч, Монтана, Добрич, Хасково, Кърджали, добави Пламен Димитров.", "date": "2017.07.20", "title": "КНСБ: Заплата от поне 1143 лв. е нужна за нормален живот"}
{"url": "http://www.mediapool.bg/kuveit-dava-48-chasa-na-iranskiya-poslanik-da-napusne-stranata-news266899.html", "text": "Кувейт нареди на иранския посланик да напусне страната до 48 дни, съобщи иранската информационна агенция ИСНА, цитирана от Ройтерс.\r\n\tКонфликтът започна със съдебно дело, при което иранци бяха обвинени за връзки с шпионска клетка.\r\n\t\"Под натиска на саудитската интервенционистка политика и неоснователните обвинения за иранска намеса, Кувейт обяви, че иранският посланик Алиреза Енаяти трябва да напусне страната в срок от 48 дни\", съобщи ИСНА.", "date": "2017.07.20", "title": "Кувейт дава 48 часа на иранския посланик да напусне страната"}
{"url": "http://www.mediapool.bg/kitai-naredi-na-golemite-tehnologichni-kompanii-da-pochistyat-mrezhata-ot-loshi-novini-news266906.html", "text": "Китай нареди на големите технологични компании в страната да \"направят почистване\" в интернет, като закрият сайтовете, публикуващи политически чувствителни информации, предаде Франс прес.\r\n\tКитайското управление за киберпространство е събрало по-рано тази седмица ръководителите на интернет гигантите Байду, Соху, Тенсент, Нетийз и Феникс, за да ги информира, че в интернет се разпространяват \"лоши информации\".\r\n\tПод това понятие се има предвид неправилно интерпретиране на директивите на китайското ръководство, фалшиви новини, информации, изкривяващи историята на Китайската комунистическа партия, текстове, отправящи предизвикателства към спазването на обществения ред, и плагиатствани снимки.\r\n\tИнтернет гигантите са били приканени незабавно да извършат специфично прочистване на мрежата.\r\n\tСред примерите за \"лоши новини\", дадени на срещата, е била статия, разпространена в сайта Байцзя, платформа на Байду, в която се обяснявало, че политиката на китайското правителство е в основата на покачването на цените на недвижимите имоти. Друг пример била информация в Тенсент, в която се казвало, че китайски самолет се разбил върху американски самолетоносач и трима военни били убити. Впоследствие се оказало, че това е сценарий на филм, а не действително събитие.\n\n\r\n\tКитай е изградил така наречената \"кибернетична Велика стена\" - механизъм за цензуриране на опасно за комунистическия режим съдържание в интернет. Миналата седмица цензурата беше задействана на висока скорост след кончината на нобеловия лауреат за мир Лю Сяобо и бяха блокирани съобщенията, отдаващи му почит. Интернет потребителите в Китай обаче разполагат с частна виртуална мрежа, която им позволява да заобикалят цензурата и те все успяха да качат свой послания в памет на Лю Сяобо в Туитър и Фейсбук - две социални мрежи, които също се блокират в Китай.", "date": "2017.07.20", "title": "Китай нареди на големите технологични компании да \"почистят мрежата от лоши новини\""}
{"url": "http://www.mediapool.bg/i-vks-e-kategorichno-protiv-skandalnite-promeni-v-sadebniya-zakon-news266898.html", "text": "Съдиите от Върховния касационен съд се  приемането на законодателна забрана за външно финансиране на магистратски организации. Внесеният от ГЕРБ и \"Обединени патриоти\" проектът за промени в съдебния закон, изготвен по модел на Путин и Обран,  на първо четене в парламента.\r\n\t\"Съдържанието на промените за пореден път показва конюнктурно отношение към проблемите в съдебната система и практически не отговаря на прогласените в мотивите цели, свързани с укрепване на нейната независимост\", се казва в позицията на ВКС, публикувана в четвъртък.\r\n\tНа обратния полюс беше мнозинството във Висшият съдебен съвет, което прибeгна до познатия трик с излизането от залата, за да блокира приемане на позиция по въпроса.\r\n\tЗаконопроектът предвижда съсловните организации на магистратите да бъдат изцяло лишени от външно финансиране, в което управляващите съзират основна заплаха за тяхната независимост. Същото важи и за финансиране на научна и преподавателска дейност, ако тя е финансирана от чужбина.\r\n\tОчаква се преди второ четене забраната да бъде облекчена, като се допусне финансиране от Европейския съюз и от Европейското икономическо пространство. За това настоя лично премиерът Бойко Борисов след писмо от Еврокомисията.\n\n\r\n\tТака в \"забранителния списък\" остават само Съединените щати, тъй като основните външни донори за българските магистратски организации са от Европа и САЩ.\r\n\tОтново с цел да се гарантира независимостта на магистратите се предлага забрана за сдружаването им извън техните съсловни организации. Така съдии, прокурори и следователи няма да могат да участват в ръководство на най-старата съсловна юридическа организация в страната – Съюза на юристите в България (СЮБ). През последните години СЮБ бе една от най-активните прореформаторския организации в страната и промяната в закона би ударила по нейната легитимност.\r\n\tОтделно проектът предвижда \"кариерен бонус\" за членовете на ВСС. След края на мандата им в съвета те ще могат да изберат в кой съд да продължат да работят. Условието е да се запази нивото в системата, което са заемали преди да влязат в кадровия орган на съдебната власт.\r\n\tПреди няколко дни вицепремиерът с ресор съдебна власт Екатерина Захариева се обяви срещу законопроекта. Същото направи и съдия Красимир Шекерджиев, който бе избран за член на следващия Висш съдебен съвет от квотата на съдиите.\r\n\tСпоред върховните съдии т.нар. кадрови бонуси за членовете на ВСС противоречат на принципите за кариерно развитие на магистратите, посочени в съдебния закон.\r\n\t\"Изборните членове на ВСС приемат постовете си при ясни условия и престават да са магистрати. Те получават най-високите възнаграждения, предвидени в съдебната система - тези на председател на Върховен съд и Главен прокурор, без да изпълняват техните конституционни и законови функции. В продължение на пет години членовете на ВСС осъществяват административна и управленческа дейност, но не правораздават. Оповестените нови възможности за завръщането им в съдебната система създават специален ред извън условията, относими за всички останали магистрати и са лишени от разумна обосновка в системен и държавнически контекст\", казват съдиите от ВКС.\r\n\tТе казват, че предлаганите ограничения в правата на магистратите да се сдружават е безсмислена рестрикция, която води до изключването им от демократичния дебат в обществото. Съдиите недоумяват и защо се налага забрана за финансирани на научна и преподавателска дейност от магистратите.\r\n\t\"Предлаганите забрани относно научната и преподавателска дейност на магистратите ще лиши обществото от изключителната им компетентност за развитие на правото. Чрез тях магистратското съсловие в Република България ще бъде изолирано и от международната юридическа общност. Настояваме за преосмисляне на внесения законопроект след задължително обществено обсъждане\", се казва в позицията на ВКС.\r\n\tДосега Съюзът на съдиите, Съюзът на юристите и Асоциацията на прокурорите реагираха остро на предложенията и настояха за тяхното оттегляне, защото са противоконституционни. Те бяха подкрепени от близо 20 авторитетни български неправителствени организации. Европейската комисия също следи изкъсо случая. Фондация \"Америка за България\" реагира с позиция, че този закон би подкопал евроатлантическите ценности и приятелството между САЩ и България.\r\n\tВСС без позиция\r\n\t \r\n\tВ четвъртък мнозинството Висшия съдебен съвет (ВСС) блокира опита да се приема позиция по темата. Един по един членовете на мнозинството излязоха от залата по време на дебата, като напускането на Галя Георгиева на практика свали кворума и заседанието бе закрито, съобщи сайтът \"Съдебни репортажи\".\r\n\t \r\n\tПредложението за позиция по законопроекта бе на Калин Калпакчиев и Соня Найденова. Вносителите предлагаха ВСС да изрази отрицателно становище по текстовете. По време на дебата се разбра, че парламентът дори не е изпратил проекта до ВСС за позиция.\r\n\t \r\n\tКалпакчиев обясни, че промените противоречат на конституцията и на международни актове, които страната ни е ратифицирала. \"Бързат да го приемат преди края на мандата на този Висш съдебен съвет. Явно има скрити мотиви, които не са изложени\", каза той.\r\n\t \r\n\tСветла Петкова от мнозинството настоява да не се приема нищо, защото редът не бил спазен. ВСС трябвало да получи писмени материали и чак тогава да се занимава с този въпрос. Юлия Ковачева й отговори, че ако стане така, то позицията на ВСС ще е безсмислена, тъй като промените вече ще са приети.\r\n\t \r\n\tПредседателят на ВКС Лозан Панов също свърза поправките с изтичането на мандата на този ВСС. След два часа разправии той се обърна към членовете на ВСС: “Ако не искаме становище, да си го кажем честничко”. След това мнозинството започна да се разотива и така блокира приемането на позицията.", "date": "2017.07.20", "title": "И ВКС е \"категорично против\" скандалните промени в съдебния закон"}
{"url": "http://www.mediapool.bg/vinetkite-za-tirove-poskapvat-ot-2018-g-za-lekite-koli-bez-promyana-news266907.html", "text": "Винетките за тежкотоварните автомобили поскъпват от 2018 г., с колко ще стане ясно през септември. Няма да има увеличаване на цената на стикерите за леките автомобили, дори е възможно да поевтинеят след въвеждането на тол системата. Това съобщи министърът на регионалното развитие Николай Нанков пред журналисти в София.\r\n\t\"Ще предложим повишаване на цената винетките за товарни автомобили, като организираме така процеса, че да обхванем напълно международния и транзитния транспорт\", каза Нанков.\r\n\tТой уточни, че ще поскъпнат еднодневните винетки, възможно е да има ръст на цената и на седмичните за тежките камиони, които са най-използваните при транзитните превози.\r\n\tВ момента дневната винетка за тировете е 21 лв. (11 евро), а седмичната е 87 лв. (45 евро) за камионите, покриващи стандарта Евро 0, І, ІІ, а за тези с по-висок стандарт цената е 67 лв. (34 евро).\r\n\tС колко точно ще поскъпнат еднодневните и евентуално седмичните винетки за тировете ще е ясно с разчетите на бюджета за следващата година, каза Нанков. Той уточни, че това не е контрамярка срещу превозвачите, заради непрекъснатото обжалване на търга за тол системата.\r\n\t\"Това не е пазарлък, видите ли - ще чуят жалбоподателите и ще оттеглят жалбите, напротив - те си жалят докрай\", каза регионалният министър.\n\n\r\n\tКато контрамярка, заради непрекъснатото обжалване на търга за тол системата, държавата ще заведе иск срещу фирмите за пропуснати ползи, с претенция от дневни загуби за 1.5 млн. лв., стана ясно от обясненията на Нанков. Сумата е на базата на изчисленията на Световната банка по колко дневно губи държавата от забавеното въвеждане на тол системата.\r\n\tСрещу които точно фирми ще бъде заведен иска предстои да бъде преценено. \"Може би тези, които n на брой пъти вече обжалват едни и същи процедури\", каза Нанков.\r\n\tТри жалби до момента са подали чешката \"Толлнет\" и българската \"Ерба 96\", две жалби има и от \"Алтима България\", а един път протестира германската \"Витроник\".\r\n\tОбществената поръчка за тол системата беше обявена в началото на април 2016 г. Последваха серия обжалвания. Така за да се случи подаването на оферти беше даден само един ден срок, в който шест фирми подадоха предложения, а .\r\n\tОбмисля се и възможност след въвеждането на тол таксата цените на електронните винетки за леките коли да бъдат намалени с икономисаните средства от разходи по съхраняване, отпечатване, брак и разпространение, каза още Николай Нанков.\r\n\tПо думите му в момента цената на стикерите за леките коли е несъизмеримо висока на фона на винетките за тежкотоварните автомобили. Тенденцията от 2014 г. до момента е леките коли да издържат пътния сектор, като анализите сочат, че в момента 67% от приходите от винетки идват от леките коли, каза Нанков.\r\n\t\"Моето мнение е, че цената на винетката за леки автомобили не трябва да се повишава, но за товарните автомобили категорично трябва да има промяна. Тежкотоварният и транзитен трафик трябва да плаща повече, защото руши повече инфраструктурата и замърсява околната среда. Не по-малко от 10 000 транзитно преминаващи автомобили минават дневно през страната ни\", заяви регионалният министър.\r\n\tТой отново повтори, че най-справедливият модел за заплащане на ползване на инфраструктурата ще е въвеждането на тол система за камионите и електронни винетки за леките коли.\r\n\tСпоред най-консервативните прогнози минималните приходи, които се очакват след въвеждането на тази система, са 660 млн. лв. годишно от товарния трафик и 200 млн.лв. от леки автомобили. Така очакваните приходи през първата година от въвеждането на тол системата ще са от 800 млн. лв. до 1 млрд. лв., каза Нанков.\r\n\tПо думите му само приходите от товарния трафик биха се равнявали на 1.5 млн. лв. на ден, които в момента се губят.\r\n\tРегионалният министър участва в конференция \"Предизвикателствата пред кохезионната политика 2014-2020. Гъвкав европейски бюджет и финансови инструменти в подкрепа на строителния сектор\" в София. Проявата беше организирана от Камарата на строителите у нас.", "date": "2017.07.20", "title": "Винетките за тирове поскъпват от 2018 г., за леките коли без промяна"}
{"url": "http://www.mediapool.bg/mrasotiya-nezakonni-taksi-i-lipsa-na-meditsi-na-severnoto-chernomorie-news266905.html", "text": "Събирани незаконно такси от туристи за ползване на курортна инфраструктура, разположени нерегламентирано плажни принадлежности, мръсотия и липса на медицински пунктове и оборудване за спасителните постове откриха проверки на министъра на туризма по плажове на Северното Черноморие, извършени в четвъртък.\r\n\tНай-фрапантни са откритите нарушения на шест плажа в района на курорта Русалка. Екипите на проверяващи, придружени от полицейски служители, установили, че плажът в при залива Тауклиман незнайно как се е оказал частен имот и единственият достъп до него е по вода. На другите пет плажа на Русалка, които са неохраняеми, се извършват дейности в нарушение на закона – събират се такси от плажуващите за това, че ползват инфраструктурата на комплекса. Това е недопустимо, защото по закон на туристите трябва да бъде осигурен безплатен пешеходен достъп до плажните ивици, посочиха от Министерството на туризма.\r\n\tНа плаж Русалка-централен пък били поставени плажни принадлежности без разрешение, а на плаж Русалка-Каяк се отдавали кану-каяци, без да това да е давано разрешение и да има одобрен воден коридор за извеждане на плавателните съдове.\r\n\tАнгелкова заяви, че констатираните проблеми ще бъдат докладвани на съответните институции, на нарушителите са издадени предписания за отстраняването на нередностите. От ведомството обаче не дадоха повече информация за наложени санкции и кои са фирмите нарушители на шестте плажа на Русалка.\r\n\tПроверката на плаж \"Балчик-централен“ установила, че пясъчната ивица е мръсна и на наемателя на плажа е разпоредено почистването му. Той също така трябва да премахне установени преместваеми обекти извън одобрената от министерството схема за разполагането им.\n\n\r\n\tИнспекцията на плажа \"Къмпинг Добруджа“, част 4, в Шабла, който е един от най-красивите по Българското Черноморие, открила липсата на медицинско оборудване и на оборудване на спасителните постове. Стопанинът на пясъчната ивица трябва да осигури такива и нова проверка ще проследи дали това е направено, каза Ангелкова, цитирана от пресцентъра си.\r\n\tТя е посетила и редица неохраняеми плажове в региона на Шабла, както и в Дуранкулак. На плажа \"Дуранкулак\" областната администрация на Добрич е осигурила водно спасяване, посочиха от ведомството.\r\n\tПри проверката на Северното Черноморие в четвъртък не са били открити нарушения само при стопанисването на една от трите части на плажа \"Крапец-север“. Наемателят на тази част е осигурил всички задължителни дейности на плажа, съгласно нормативните изисквания.\r\n\tАнгелкова посети и къмпинга край Дуранкулак и коментира, че ведомството й ще продължи да проучва възможностите за изграждане на регламентирани къмпинги и създаването на повече места за тях. Така по думите й ще бъдат привлечени още пътешественици, любители на този вид туризъм. Тя посочи, че се забелязва засилен интерес към къмпингуването, особено в тази част на Черноморието, която е предпочитана от по-приключенски настроените туристи.\r\n\tМинистърът припомни, че се подготвят предложения за промени в Закона за устройството на Черноморското крайбрежие и в Закона за устройство на територията, чрез които ще бъдат групирани морските плажове според характеристиките им и ще се къмпингува само на определените за целта места. Така ще се предотврати замърсяването и ще се защити природата, посочи тя.", "date": "2017.07.20", "title": "Мръсотия, незаконни такси и липса на медици на Северното Черноморие"}
{"url": "http://www.mediapool.bg/razbiti-sa-dva-ot-nai-golemite-portali-za-nelegalna-targoviya-v-tamnata-mrezha-news266902.html", "text": "Два от най-големите сайта за търговия със забранени стоки и вещества в т.нар. тъмна мрежа (dark net) са разбити при мащабна операция на американски и европейски служби. Сайтовете AlphaBay и Hansa са известни с търговията с наркотици, оръжия, опасен софтуер, откраднати данни и други незаконни стоки и услуги.\r\n\tАкцията е дело на съвместните усилия на американски и европейски разследващи органи.\r\n\tСпоред Европол, само в AlphaBay е имало над 250 000 потвърдени обяви на токсични химикали и наркотици, предаде Би Би Си.\r\n\t\"Знаем със сигурност за поне няколко случая, при които американци са загубили живота си, употребявайки наркотици, закупени от въпросните сайтове\", твърди министърът на правосъдието на САЩ Джеф Сешънс.\r\n\t\"Една от жертвите е едва навършило 18 години момиче, което е предозирало със силен синтетичен наркотик, който е закупила от AlphaBay\", каза той в четвъртък. Друга жертва е 13-годишно момче, починало от предозиране отново със синтетичен наркотик, закупен от негов съученик чрез сайта.\n\n\r\n\t\r\n\tСешънс предупреди престъпниците да не си мислят, че могат да избягат от съдебно преследване, използвайки тъмната мрежа. \"Вие не можете да се скриете. Ще ви намерим\", предупреди той.\r\n\tВластите предупреждават, че вече разполагат с технологии, позволяващи откриването както на собствениците на подобни сайтове, така и на техните потребители.\r\n\tЗаподозреният като администратор на AlphaBay, 26- годишният канадец Александре Казес, е бил арестуван в Тайланд на 5 юли в съвместна акция на ФБР, канадската и тайландската полиция.\r\n\tУ обвиняемия са разкирти авоари на стойност милиони долари и четири спортни автомобила \"Ламборгини\".\r\n\tМалко по-късно Казес е намерен мъртъв в килията си в затвора в Банкок. Засега основната версия е самоубийство.\r\n\tСайтът Hansa е бил под прикрито наблюдение в продължение на месец преди да бъде деактивиран.\r\n\tЕвропол заяви, че се надява разбиването на двата портала до доведе по стотици нови разследвания в Европа.\r\n\t\"Днес бе нанесен сериозен удар върху възможностите на наркотрафикантите и други сериозни престъпници по целия свят\", заяви изпълнителният директор на Европол Роб Уайнрайт.\r\n\tТова беше \"ключова\" операция, според директора на ФБР Андрю Маккейб.\r\n\tРазследванията са водени от ФБР, Агенцията за борба с наркотиците в САЩ (DEA) и националната полиция на Холандия. Те са ползвали помощ от полицията в други страни като Великобритания, Франция и Литва.\r\n\tХоландската полиция е засякла пазара на Hansa на 20 юли след ареста на двама германци. След това са открити сървърите в Германия, Холандия и Литва.\r\n\tТова е позволило да се извърши скрито проследяване върху криминалната дейност на платформата преди тя в крайна сметка да бъде разбита месец по-късно.\r\n\tОткакто порталът AlphaBay става недостъпен в началото на юли, потребителите му обсъждат в онлайн форум потенциални алтернативни пазари в тъмната мрежа.", "date": "2017.07.20", "title": "Разбити са два от най-големите портали за нелегална търговия в тъмната мрежа"}
{"url": "http://www.mediapool.bg/bsp-shte-obyavi-naesen-savmestnite-si-idei-s-prezidenta-za-borba-s-koruptsiyata-news266909.html", "text": "Президентът Румен Радев заяви в четвъртък, че подготвяните от правителството мерки в антикорупционния закон категорично не са достатъчни и се обяви за формирането на всеобхватна система за следене на приходи и разходи в държавата.\r\n\t\"Това, което отчитаме в България по отношение на съдебна реформа и борбата с корупцията, се разминава с това, което отчитат чуждите посланици. Трябва да направим така, че когато се каже България, това име да се свързва с добри и чисти условия за бизнес\", посочи Радев в четвъртък по време на годишната среща на българските посланици, провеждаща се в София.\r\n\tНяколко часа по-рано той се срещна и с лидера на БСП Корнелия Нинова, а една от обсъжданите теми е била за формирането на единен антикорупционен орган.\r\n\tОт месец насам държавният глава редовно недоволства от проектозакона, който в момента управляващите обсъждат, но все още никой не е виждал. Нинова подкрепя критиките на Радев, но и двамата досега не са казали ясно какво точно предлагат.\n\n\r\n\tОт думите на президента става ясно, че той настоява за създаването на орган с много по-големи правомощия от предлаганите от управляващата партия ГЕРБ. Преди месец правосъдното министерство публикува идеен проект за бъдещата антикорупционна комисия, който предвижда обединение на съществуващите досега институции и структура за борба с корупцията. Според ГЕРБ така ще има по-добра координация на усилията в тази област.\r\n\tПрезидентът обаче вече обяви, че ще настоява за антикорупционно звено с разследващи функции, което да подготвя делата до вкарването им в съда. Освен това той иска изваждането на дирекцията за борба с корупцията от ДАНС и вкарването й в бъдещия орган, като преди две седмици Радев заяви, че премиерът Бойко Борисов е възприел това негово предложение. До момента Борисов не е коментирал нищо по темата.\r\n\tРадев неведнъж е давал да се разбере, че е против прилагането на румънския модел с независима антикорупционна прокуратура, чийто ръководител не е подчинен на главния прокурор. Именно румънският модел е недвусмислено отхвърлян от Сотир Цацаров, Бойко Борисов и настоящите парламентарни партии.\r\n\tСлед срещата Нинова каза, че БСП също не одобрява закона за борбата с корупцията, който ще предложи правителството и няма да го подкрепи.\r\n\t\"Това не е борба с корупцията, а имитация. През септември ще предложим собствена концепция за борба с корупцията. Ние сме за единен орган, както и президентът, но не и това, което предлага правителството\", информира Нинова след срещата с Румен Радев, проведена по нейна инициатива.\r\n\t\"Това, което предлага правителството, като единен орган за борба с корупцията е – сега съществуващите структури да се обединят в едно. Това не е нов орган по същество, а е структурна промяна. Тяхното предложение предвижда- същите хората, които са в тези органи, да си изкарат мандатите. Тоест- същите органи, същите хора, които досега се бореха с корупцията, трябва да продължат\", добави тя.\r\n\tМоже да се предположи, че идеите на президента за антикорупционния орган ще залегнат в концепцията на БСП, но Нинова не направи уточнение по темата.\r\n\tНинова съобщи още, че е обсъдила с Радев темата за следващото заседание на Консултативния съвет по национална сигурност да засегне борбата с корупцията и бедността, \"за да се стигне най-накрая до една истинска борба с корупцията, а не до тези имитации\".", "date": "2017.07.20", "title": "БСП ще обяви наесен съвместните си идеи с президента за борба с корупцията"}
{"url": "http://www.mediapool.bg/vsyako-ministerstvo-s-antikoruptsionen-plan-do-30-avgust-news266908.html", "text": "Всяко министерство трябва да представи антикорупционен план до 30 август. Това е решил Националният съвет по антикорупционни политики към Министерския съвет на първото си заседание в четвъртък, съобщи правителствената пресслужба.\r\n\t\"Убедена съм, че докато всеки един министър или директор на дирекция не приеме създаването и прилагането на антикорупционни политики в своята администрация като лична кауза, трудно можем да говорим за борба с корупцията, дори като превантивна мярка\", посочила вицепремиерът по правосъдната реформа и министър на външните работи Екатерина Захариева, която ръководи съвета.\r\n\tТя очаква всяка институция да подходи не формално, като преписва нормативни разпоредби, а да опише конкретните антикорупционни мерки, които ще предприеме.\r\n\tСлед представянето на антикорупционните планове на министерствата Центърът за превенция и противодействие на корупцията ще извърши анализ и ще предложи конкретни мерки за борба с корупцията, включително и изготвяне на стандарти за проверка на интегритет на служителите в държавната администрация, е посочено в съобщението.\r\n\tНа заседанието е била приета и пътна карта, която следва препоръките от доклада за Механизма за сътрудничество и проверка от 2017 г., с мерки за отстраняване на слабостите при разследването и наказателното преследване на случаи на корупция, както и механизъм за отчитане на постигнатия напредък пред обществеността.\n\n\r\n\tПътната карта предвижда в края на октомври, след провеждане на обсъждане, работна група да изготви предложения за промени в Наказателния кодекс относно корупционните престъпления, като се обхване и частният сектор.\r\n\tЗахариева е съгласна, че е необходима изцяло нова наказателна концепция.\r\n\tНационалният съвет по антикорупционни политики е създаден през 2015 г. със задача да координира и контролира създаването и изпълнението на антикорупционни политики.", "date": "2017.07.20", "title": "Всяко министерство – с антикорупционен план до 30 август"}
