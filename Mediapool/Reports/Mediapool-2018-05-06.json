{"url": "http://www.mediapool.bg/pakistanskiyat-ministar-na-vatreshnite-raboti-e-prostrelyan-news278777.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПакистанският министър на вътрешните работи Ашан Икбал е бил прострелян в неделя при предполагаем опит за убийство по време на предизборен митинг в провинция Пенджаб, но животът му е вън от опасност, съобщиха световните агенции.\r\n\tМинистърът е ранен в ръката и е транспортиран в болница в Лахор.\r\n\tПремиерът Шахид Хакан Абаси осъди нападението, извършено няколко месеца преди парламентарните избори, датата за които още не е определена.\r\n\tГоворителят на правителството на Пенджаб Малик Ахмед Хан посочи, че Икбал е бил ранен в дясната ръка, след като по него е стрелял неизвестен мъж по време на предизборен митинг в неговия избирателен район в източния град Наровал.\r\n\tНападателят щял да стреля втори път, но полицията и участниците в митинга го неутрализирали, уточни говорителят.\n\n\r\n\tПравителствен представител в Пенджаб, цитиран от ДПА, написа в Туитър, че един от нападателите е арестуван и се разпитва от полицията. Първоначалната информация беше, че извършителят е бил сам.\r\n\tСпоред ТАСС покушението е извършено, когато министърът се е намирал в автомобил.\r\n\tМотивите за нападението не са известни.", "date": "2018.05.06", "title": "Пакистанският министър на вътрешните работи е прострелян"}
{"url": "http://www.mediapool.bg/volen-siderov-zabiva-na-barabani-s-geri-nikol-video-news278767.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tВидеоклип с дует на Волен Сидеров и певицата Гери-Никол, които изпълняват емблематичната песен на Guns'n'Roses \"Sweet Child O' Mine\" на частно парти предизвика фурор в социалните мрежи.\r\n\t\r\n\tЛидерът на ”Атака” свири на барабани и успява да поддържа ритъма, а нашумялата с хита си ”Готина и луда” Гери-Никол припява. Засега не е ясно къде и по какъв повод е изявата на дуета и дали имат бъдещи творчески планове.\r\n\tВ началото на съвместното им изпълнение диджеят подгрява публиката с възглас \"Волен Сидеров! Да живее вестник \"Демокрация\"!", "date": "2018.05.06", "title": "Волен Сидеров забива на барабани с Гери-Никол (видео)"}
{"url": "http://www.mediapool.bg/hizbulla-e-favorit-na-izborite-v-livan-news278763.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tВ Ливан се провеждат първите парламентарни избори от близо десетилетие, съобщи Франс прес.\r\n\t \r\n\tВлиятелната шиитска въоръжена групировка Хизбулла, съюзничка на Сирия и Иран, може да засили ролята си, като получи мнозинство в новия парламент за пръв път от 2005 г.\r\n\t \r\n\tТова обаче няма да доведе до големи промени, защото Хизбулла така или иначе е водещ политически играч в Ливан.\n\n\r\n\t \r\n\tГоляма част от избирателите казват, че нямат особено доверие в обвиняваната в корупция и семейственост политическа класа в страна, чийто публичен дълг възлиза на 150 процента от БВП.\r\n\t \r\n\tДругият голям лагер в Ливан е предвождан от премиера сунит Саад Харири, който през ноември 2017 г. изненадващо обяви оставка от територията на своята наставничка Саудитска Арабия, а след това се отказа от решението си да се оттегля от властта.\r\n\t \r\n\tПарламентарните избори трябва да завършат процеса на политическа стабилизация на Ливан, останал две години без държавен глава и разтърсван от множество кризи, свързани често с напрежението между воюващите в региона страни.\r\n\t \r\n\tБилбордовете и фасадите на сградите навсякъде в страната са осеяни с предизборни плакати на кандидати, сред които малцина са жени въпреки рекордния брой от 86 кандидатки, които ще участват на изборите. Броят на имащите право на вот е 3,7 милиона. За пръв път и ливанската диаспора - около 82 000 ливанци, по света ще има може да гласува.\r\n\t \r\n\tИзборите ще се проведат по нов закон, приет миналата година. Той запазва равновесието при разпределението на местата между различните религиозни общности. Но въвежда пропорционална система на гласуване, след като десетилетия наред системата бе мажоритарна. Броят на избирателните райони е намален от 26 на 15. \r\n\t \r\n\tГласоподавателите ще могат да избират между 77 изборни листи, но ще могат да гласуват преференциално за фаворита си от листата, която са избрали.", "date": "2018.05.06", "title": "Хизбулла е фаворит на изборите в Ливан"}
{"url": "http://www.mediapool.bg/kolumbiya-zapochva-pregovori-v-kuba-s-armiyata-za-natsionalno-osvobozhdenie-news278760.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКолумбийското правителство и Армията за национално освобождение (АНО) ще подновят мирните преговори в Куба следващата седмица, съобщи ДПА, цитирайки съвместно изявление на двете страни.\r\n\t \r\n\tНовият кръг на преговорите в Хавана ще има за основна цел подготовката на ново прекратяване на огъня. Срокът на предишното изтече през януари и АНО поднови действията си срещу полицията и военните части.\r\n\t \r\n\tПреговорите в Кито бяха спрени през януари. Решението за преместване в кубинската столица беше взето, след като миналият месец еквадорското правителство заяви, че повече няма да бъде домакин или посредник на мирните преговори.\n\n\r\n\t \r\n\tЕквадорският президент Ленин Морено заяви, че решението ще остане в сила, докато Армията за национално освобождение не приеме да прекрати терористичната си дейност. Самото решение беше обявено след няколко отвличания в граничната зона между двете страни.\r\n\t \r\n\tПрез ноември 2016 г. колумбийското правителство подписа в Хавана мирно споразумение с далеч по-голямата организация Колумбийски революционни въоръжени сили (ФАРК), припомня ДПА.", "date": "2018.05.06", "title": "Колумбия започва преговори в Куба с Армията за национално освобождение"}
{"url": "http://www.mediapool.bg/iran-e-gotov-da-reagira-ako-tramp-razvali-yadrenata-sdelka-news278766.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tИранският президент Хасан Рохани каза, че Иран е подготвил планове за реакция на каквото и да е решение на американския президент Доналд Тръмп за прекратяване на ядреното споразумение с Иран. Той допълни, че САЩ ще съжаляват за подобно решение, предаде Ройтерс.\r\n\t \r\n\t\"Ние имаме планове, за да окажем съпротива на каквото и да е решение на Тръмп по ядреното споразумение\", каза Рохани в реч, излъчена по държавната телевизия. \r\n\t \r\n\t\"Ако Америка напусне ядреното споразумение, това ще е свързано с историческо разкаяние за това\", предупреди той.", "date": "2018.05.06", "title": "Иран е готов да реагира, ако Тръмп развали ядрената сделка"}
{"url": "http://www.mediapool.bg/kralskoto-semeistvo-publikuva-parvi-ofitsialni-snimki-na-malkiya-prints-lui-news278764.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tБританското кралско семейство публикува първите официални снимки на новородения принц Луи, една от които го показва прегърнат от тригодишната му сестра Шарлот, съобщиха световните агенции.\r\n\tПринцът е пети в линията за наследяване на британския трон.\r\n\tТой се роди на 23 април с тегло 3.83 кг.\r\n\t\r\n\tИ двете снимки са направени в двореца Кенсигтън от майка му Катрин, съпруга на принц Уилям. Според администрацията първата снимка е направена на 26 април, а втората - на 2 май.\r\n\tПредставители на администрацията на кралското семейство съобщиха, че принц Луи няма да присъства на сватбата на принц Хари на 19 май.", "date": "2018.05.06", "title": "Кралското семейство публикува първи официални снимки на малкия принц Луи"}
{"url": "http://www.mediapool.bg/radev-moralnata-kriza-e-fakt-nuzhna-e-hrabrost-sreshtu-bezzakonieto-i-proizvola-news278765.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев призова за проява на храброст в защита на демокрацията и срещу беззаконието и произвола. По време на речта си на традиционния военен парад в София за празника на армията той поиска и спешни мерки за решаването на проблемите в сектора, но този път не влезна в директни критики срещу правителството. \r\n\t \r\n\tзаяви Радев.\r\n\t \r\n\tТой коментира, че ”нехайното отношение към армията подкопава държавността” и каза, че ”неотложно трябва да помислим за хората и техниката, които са призвани да бранят България\". \n\n\r\n\t \r\n\tТой заяви, че в съвременния свят армията възвръща ролята си на действен гарант на сигурността.\r\n\t \r\n\tдобави той.\r\n\t \r\n\tПремиерът Бойко Борисов е на посещение в Света гора и не присъства на парада. Вицепремиерът и военен министър Красимир Каракачанов от своя страна коментира, че години наред на армията не се е обръщало особено внимание, но според него това правителство е променило тенденцията.\r\n\t \r\n\t\r\n\t \r\n\tТази година армията посрещна празника си с по-мащабен парад от обикновено, като на практика показа почти цялото си въоръжение. За пръв път в него се включи и представителна част от македонската армия в символ на приятелството и добросъседството между двете държави.\r\n\t \r\n\tВ парада се включиха бойните самолети Су-25 и МиГ-29, хеликоптери ”Кугър”  и Ми 24, танковете Т-72, бронетранспортьори, зенитно-ракетния комплекс  ”Оса“, пускови установки и зенитно-ракетен комплекс C-300 и друга техника. \r\n\t \r\n\tТържествеността на събитието, което ще струва около половин милион лева, обаче силно контрастира на реалната ситуация в армията. \r\n\t \r\n\tОколо 5700 длъжности за военни за незаети, а почти цялата техника и въоръжение все още са съветски.\r\n\t \r\n\t каза Каракачанов.\r\n\t \r\n\tТой припомни, че тази година заплатите на военните са били вдигнати с 10%-11%, а през 2019-а се очаква ново увеличение. \r\n\t \r\n\t каза Каракачанов пред бТВ.\r\n\t \r\n\tпосочи той.\r\n\t \r\n\t\r\n\t \r\n\tОсвен това Каракачанов се надява проектите за модернизацията на армията да тръгнат, в началото на юни най-късно да бъдат гласувани в НС и до края на годината да бъде пописан поне един от договорите.\r\n\t \r\n\tТрите големи проекта от модернизацията на армията – за нови самолети, бронирани машини и кораби са на обща стойност над 3.5 млрд. лева. \r\n\t \r\n\tПлановете  на правителството са те да се изплащат разсрочено през дълги години, но много анализатори се съмняват в политическата воля на правителството наистина да ги реализира предвид многократното им отлагане във времето. \r\n\t \r\n\tСпоред последните изявления на военния министър Красимир Каракачанов проектите за нов тип изтребители (1.5 млрд. лв.) и бронирани машини (1.2 млрд. лв.) за сухопътните войски ще влязат за разглеждане от кабинета следващата седмица, а проектът за купуването на два нови кораба (820 млн. лв. - до края на май.", "date": "2018.05.06", "title": "Радев: Моралната криза е факт, нужна е храброст срещу беззаконието и произвола"}
{"url": "http://www.mediapool.bg/premierat-boiko-borisov-chestiti-gergyovden-ot-aton-news278770.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\t\"Честит Гергьовден! По покана на игумена на манастира \"Св. вмчк. Георги Зограф\" в Атон присъствах на литургията и литийното шествие по случай празника\", пише министър-председателят във Фейсбук.\r\n\tРадвам се да видя, че парите, отпуснати от правителството, са помогнали за цялостната реконструкция на южното крило на манастира, посочва Борисов. \r\n\t\r\n\tБорисов приветства в неделя духовниците по случай храмовия празник на манастира \"Св. вмчк. Георги Зограф\" в Света гора и участва в откриването на южното крило на манастира, чийто ремонт бе подпомогнат от българското правителство, съобщи по-късно пресслужбата на Министерския съвет.\r\n\tПремиерът пожела на духовниците здраве, успех и да пазят българския дух и отбеляза, че правителството винаги е подкрепяло и ще продължава да подкрепя Българската православна църква. Борисов подчерта, че през вековете православната вяра е помагала най-много при преодоляването на тежките изпитания пред българите и посочи, че тя ни е съхранила като нация.\r\n\tБългарското правителство отпусна миналата година 940 хиляди лева за пълното възстановяване на южното на манастира \"Св. вмчк. Георги Зограф\", което изгоряло през 1976 г. и от тогава до сега не е имало възможност да се използва. Борисов каза, че се радва, че го приемат на такъв голям празник и е впечатлен от свършената работа по реставрацията, а духовниците благодариха на него и на правителството за отпуснатите средства.\n\n\r\n\tБойко Борисов и българската делегация проведоха и среща с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител и от личните усилия на министър-председателя за възстановяването и изграждането на нови православни храмове.\r\n\tПравителството, заедно със Софийската митрополия, е подпомогнало също със сумата от 120 хил. лева обновяването на източното крило на Германския манастир \"Св. Иван Рилски\" - метох на \"Св. вмчк. Георги Зограф\" в Атон. За периода от 2009 г. до сега са били отпуснати 400 хил. лева за българското неделно училище в Солун, което е към манастира. В него се обучават около 100 деца.\r\n\tФинансиран е и проект \"Зографски дигитален архив\" в СУ \"Св. Климент Охридски\" със 100 хил. лева за дигитализиране на паметниците на културата, съхранявани в манастира.\r\n\tПри посещението си в Атон министър-председателят беше заедно с министрите Владислав Горанов, Кирил Ананиев, Ивайло Московски, Николай Нанков и Боил Банов. Българската делегация беше придружавана от зам.-министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа за успеха на целия регион.", "date": "2018.05.06", "title": "Премиерът Бойко Борисов честити Гергьовден от Атон"}
{"url": "http://www.mediapool.bg/pornoaktrisa-podigra-tramp-v-komediyno-shou-news278771.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tАмериканската порноактриса Сторми Даниълс, която твърди, че е имала връзка с Доналд Тръмп, за която ѝ било платено да мълчи, изненадващо се появи в американско телевизионно шоу и изигра себе си в скеч.\r\n\t \r\n\tВ тв предаването \"Събота вечер на живо“ Сторми Даниълс, чието истинско име е Стефани Клифорд, предупреждава Тръмп: \"Знам, че не вярваш в климатичните промени, но се задава се буря, бейби“.\r\n\t \r\n\tВ шоуто Тръмп е изигран от актьора Алек Болдуин, а актьорът Бен Стилър се превъплъщава в образа на личния адвокат на Тръмп - Майкъл Коен, за когото се твърди, че платил на Сторми Даниълс $130 000, за да си мълчи за връзката с Тръмп, посочва Ройтерс. \n\n\r\n\t \r\n\tВ скеча Тръмп слуша разговор между порноактрисата и адвоката, но накрая се намесва и подхваща директен диалог със Сторми Даниълс.\r\n\t \r\n\t\"Какво искаш за всичко това, за да се разкараш?, пита той. „Оставка\", отговаря в скеча Сторми.\r\n\t \r\n\tБолдуин в ролята на Тръмп обаче упорства: „Разреших кризата между Северна и Южна Корея, защо да не мога да разреша и това?“, на което Клифорд му отвръща, че е прекалено късно.\r\n\t \r\n\t\"Знам, че не вярваш в климатичните промени, но се задава буря, бейби“, допълва тя, с което скечът приключва.", "date": "2018.05.06", "title": "Порноактриса подигра Тръмп в комедийно шоу"}
{"url": "http://www.mediapool.bg/10-ot-zhalbite-na-potrebitelite-sa-sreshtu-verigite-za-hranitelni-stoki-news278769.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 10% от потребителските жалби са за продажбата на хранителни стоки, съобщи председателят на Комисията за защита на потребителите (КЗП) Димитър Маргаритов в неделя пред Дарик радио. Най-често става дума за разминаване между обявената и маркираната на касата цена.\r\n\t, коментира Маргаритов.\r\n\tТой обясни, че такива случаи икономическите оператори опитват да оправдаят с пропуск при отразяване корекциите на цените във фискалната памет на касовите апарати при провеждането на кампании и промоции, но това не може да бъде извинение.\r\n\tДруга група оплаквания са свързани с продажбата на хранителни стоки с изтекъл срок на годност, което е нарушение. , уточни Маргаритов. Той припомни, че това е възможно в резултат от инициатива на омбудсмана Мая Манолова.\r\n\t, добави председателят на КЗП.\n\n\r\n\tНехранителни стоки с изтичащ срок на годност биха могли да бъдат продавани, стига да не представляват опасност за здравето на потребителите. Задължително е обаче те да бъдат поставени на специално обособени в търговските обекти отделни места и причината за това да е ясна.\r\n\tМаргаритов разясни още, че при продажбата на нехранителни стоки заблуждаващи практики с цените има най-често при промоционални кампании. Той даде пример с оферта за намаление на телевизори, при която клиентите са били заблуждавани, че отстъпката важи за всички размери телевизори от даден модел, докато на практика е прилагана само за най-малкия.\r\n\t, каза Маргаритов.\r\n\tПредседателят на КЗП посочи и друг случай, при който онлайн търговец е обещал по-дълъг гаранционен период на стоката. Не е обяснил, обаче, че за да се възползва от него, клиентът трябва да регистрира покупката в определен сайт.", "date": "2018.05.06", "title": "10% от жалбите на потребителите са срещу веригите за хранителни стоки"}
{"url": "http://www.mediapool.bg/tsvetanov-ubeden-che-balgarite-shte-se-varnat-ot-chuzhbina-news278772.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\t\"Аз съм убеден, че българите ще се върнат от чужбина“, заяви на празника на община Баните и на минералната вода председателят на Парламентарната група на ГЕРБ и зам.-председател на партията Цветан Цветанов.\r\n\t \r\n\t\"България има висок икономически растеж, а когато сме единни ще можем да постигаме повече и ще може да осигуряваме повече възможности за професионална реализация на всеки наш сънародник“, каза Цветанов, цитиран от пресцентъра на ГЕРБ.\r\n\t \r\n\tТой благодари на местните жители за тяхната търпимост, защото празникът на Баните за първи път не се провежда на площада, а пред санаториума. Причината за това е, че консорциумът, на който е възложено обновяването на центъра, не се справи в определените по договор срокове.\n\n\r\n\t \r\n\t\"Заставайки пред вас, имаме големи неудобства, че днешният празник го правим тук. Миналата година общината с две постановления на Министерския съвет получи 1 млн. лева, за да може Баните да привлича както инвеститори, така и гостите й да се чувстват прекрасно, идвайки тук“, каза Цветанов.\r\n\t \r\n\tТой призова местната администрация, Общинския съвет, кмета и областния управител да бъдат взискателни към фирмите, които изпълняват възложените проекти.\r\n\t \r\n\tЦветанов съобщи, че предстои скоро да бъде подписан договор между община Баните и ДФ \"Земеделие“ за проект на стойност 5 млн. лв. за водопреносната мрежа.", "date": "2018.05.06", "title": "Цветанов убеден, че българите ще се върнат от чужбина"}
{"url": "http://www.mediapool.bg/prezidentat-nyama-da-priema-ministri-za-otchet-news278773.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев няма да се среща с министри от кабинета, за да се отчитат за дейността си. Това каза в интервю за Дарик радио главният секретар на държавния глава Димитър Стоянов.\r\n\tПо думите му на ”Дондуков 2“ вече са получили две писма от министри от кабинета ”Борисов“. Писмата са в отговор на заръката на министър-председателя към министрите да докладват за работата си на президента заради неговия призив държавата да излезе на светло.\r\n\t”Имаме писма от двама министри за среща. Но в крайна сметка контролът над министрите трябва да бъде упражняван от Министерския съвет и от Народното събрание. Президентът няма такива функции“, посочи Стоянов и уточни, че определено такива срещи между президента и министрите няма да има.\r\n\t”Ако трябва да се дава отчет къде и какво е постигнато, какви резултати или има някакъв проблем, този отчет трябва да бъде даден на парламентарния контрол“, допълни той.\r\n\t”Президентът е обединител на нацията и не е президент на една партия. Това го е доказал с действията си. А по отношение на престрелките - явно, че управляващите не мога да приемат критика. Това, което казва президентът, е свързано с действителността, а отговорите, които получаваме, често се разминават с тази действителност. Така че престрелката повече е от отсрещната сграда, отколкото президентството“, заяви Стоянов.\r\n\tНа въпрос кой е ”Баш Майсторът“ на строителната площадка България по повод различни изказвания в последно време, главният секретар на държавния глава заяви, че това е труден въпрос.\n\n\r\n\t”Определено властта би следвало да участва в строителната площадка, би трябвало да дава съответните насоки, а дали има задкулисие в управлението на строителната площадка, трябва да го каже съдебната система. Така че има и светла, има и тъмна част. Тъмната част трябва да излезе наяве. В тъмната част обикновено стоят такива подозрения, като корупционни схеми. Тоест усвояване на финансови средства не по легитимен начин. Печелени на обществени поръчки от едни и същи фирми, което не позволява да има реална конкурентност между отделните фирми“, каза още Стоянов.\r\n\tПо думите му негативните процеси в армията продължават, но наличието на един такъв като днешния парад, има и една такава цел - да привлече повече млади хора в армията.\r\n\t„През изминалата година близо още 1000 напуснаха армията, без да има попълнения. Кризата, която е за окомплектоване с личен състав, се задълбочава. Една от причините да се провежда парадът е да се покаже на младите хора, че службата в армията има и известна доза романтика“, допълни Стоянов.", "date": "2018.05.06", "title": "Президентът няма да приема министри за отчет"}
{"url": "http://www.mediapool.bg/vlast-eksploatatsiya-i-revolyutsiya-news278774.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tКарл Маркс е съвременна икона на популярната култура. За едни той е Спасител, за други е Сатана, но за всички вече се е превърнал в съвременен мит и легенда наред със Супермeн, Мики Mаус, капитализма, Шварценегер, демокрацията и Холивуд. Така както Омир Симпсън (от сериала „Семейство Симпсън”) \"предвиди” избирането на Доналд Тръмп за президент десетилетие преди събитието, така и Маркс се счита, че е предвидил кризата на финансовите пазари от 2008 г. още през XIX век.\r\n\tТоест като на всеки мит, така и на Маркс му се приписват демонични пророчески способности, както и авторството на идеи, които трудно могат да бъдат счетени за негови собствени. По този начин днес той е профет на глобализацията, откривател на бизнес цикъла, пионер на анализа на кризите на капитализма… Да, в някакъв смисъл Маркс има приноси в тези сфери, но там той нито е уникален, нито е първопроходец, нито пък е най-важният автор.\r\n\tЗа сметка на това уникалните Марксови позиции – тези, които наистина го характеризират като мислител и революционер, много често биват неглижирани или направо пропускани като нещо отегчително и демоде. Три са основните тези, без които неговото учение няма особена \"добавена стойност”: властта, експлоатацията и революцията.\r\n\tИ трите са политически идеи, което е в някакъв смисъл иронично за мислител, който редуцира политиката до икономика – до \"надстройка” на икономическата \"база”.\r\n\t\n\n\r\n\tМаркс е анархист – той отрича необходимостта от власт в едно добре уредено общество. В комунизма държавата с всички нейни органи за организирано насилие трябва просто да изчезне и обществото да премине към самоорганизация. От тази гледна точка днес Маркс би могъл да стане член на всяко либертарианско общество, което громи необходимостта от власт, авторитет и държава.\r\n\tТова, което би скарало Маркс с либертарианците, е пътят до самоорганизацията на обществото. Той предлага да се мине напряко до това състояние чрез елиминирането на частната собственост върху средствата за производство. Като просвещенски мислител Маркс смята стремежа към свобода и автономия за двигател на историята – неговата философия е еманципаторска. За разлика от учителя си Хегел обаче, той вижда този стремеж и неговите ограничения основно в материални и обществени структури, а не идеи. Тези структури са борещите се класи, и най-вече икономическата база, обслужвана политическата надстройка. Или, ако използваме клишето, двигател на историята е диалектиката между производителни сили и производствени отношения.\r\n\tПрез огромната част на тази история едни хора са притежавали и властвали над други хора. Властта и собствеността са били едно и също нещо и в робовладелството, и във феодализма. Едва капитализмът освобождава масите от това да бъдат буквално притежавани от господарите си – и затова, както и заради изумителната му производителност, Маркс му е сериозен \"фен”. С капитализма всички стават формално и политически равни – масите получават граждански права. Но това не е достатъчно за Маркс заради втората му важна идея – експлоатацията.\r\n\t\r\n\tВъпреки че капитализмът формално освобождава хората от това да са собственост на други, те отново попадат в робство по по-перфиден начин – биват ограбвани, без да го забелязват. За да проработи идеята за ограбването, Маркс използва така наречената трудова теория за стойността (открита преди него), според която ценността в дадена стока зависи от количеството вложен труд в нея. И наистина, ако направим социологическо проучване, ще видим, че зад всяка стока в съвременното общество стои някакво усреднено количество вложен труд.\r\n\tДа кажем средно един стол се изработва за 1 час от един средно добър работник, което му дава средна стойност за обществото от 1 лев. Да кажем, че в същото това общество един средно добър работник може да бъде нает за 100 лева на месец, за да прави столове. Ако той работи 240 часа на месец (т.е. всеки ден по 8 часа без почивен ден), ще изработи 240 стола или 240 лева. От тях собственикът на предприятието ще му прибере 140 и ще му даде само 100. Ерго, работникът, който не притежава предприятието (т.е. средствата за производство), е ощетен и ограбен – т.е. експлоатиран.\r\n\t\r\n\tНещата според Маркс не могат да се оправят по мирен, политически път. Политиката е просто инструмент за задълбочаване и укрепване на експлоатацията на класата на работниците – на пролетариата от класата на капиталистите. Затова единственият изход е чрез насилствено отхвърляне на политическия строй, който поддържа тази експлоатация – т.е. революция. Теорията на Маркс е теория на екзистенциален конфликт – или едните, или другите. В това тя си прилича с теорията на Карл Шмит за политиката – вечен конфликт между „приятели” и „врагове”.\r\n\tПроблемът на Марксовото творчество е, че и трите му централни идеи са всъщност грешни, но за сметка на това са атрактивни и опасни.\r\n\t\r\n\tВластта не е просто доминация и насилие. В един сложен свят тя е не само неизбежна, но всъщност може да е полезна. Властта компенсира на индивида липсата му на експертиза по много въпроси, така както докторът му помага да се излекува. Оставяйки се във властта на лекарите, ние не губим свободата си, а просто се грижим по разумен начин за здравето си. Всеки самолекувал се с \"Гугъл“ ще разбере мъдростта на тази позиция.\r\n\tВластта е също така правилникът за движение по пътищата. От гледна точка на разума е все едно дали тръгваме на зелено или синьо и дали караме от ляво или дясно на пътя. Но е добре да има едно единствено властово решение по този въпрос. И е добре да не се договаряме всеки ден наново по него.\r\n\tВластта е също така необходима регулация. Всички имат интерес да строят по морето и в Банско, но ако всички го направят едновременно, ще бетонират и двете. Ако няма адекватна власт това се е случвало и ще се случва.\r\n\tОтхвърляйки изобщо идеята за легитимна власт, Маркс се позиционира в един маргинален лагер, в който компания му правят единствено философските анархисти и либертарианците. Огромното мнозинство от хората днес са с републикански нагласи, възникнали още от времето на политеята на Аристотел. Властта е легитимна тогава, когато се упражнява от мнозинството в интерес на обществото като цяло. Този по същество демократичен идеал е отхвърлен от Маркс в името на анархистка утопия, която той така и не развива достатъчно убедително.\r\n\t\r\n\tМного спорове са се водили за трудовата теория за стойността, която Маркс използва. Съвременната икономика определя цената на стоката, която е важен индикатор за стойност, като пресечната точка на търсене и предлагане (а не чрез вложения труд в нея). Търсенето и предлагането предполагат свобода на договаряне между индивидите и способност всеки да преценява стойността на стоката.\r\n\tНо да приемем за момент, че Маркс е прав да обвързва стойността с труда – в крайна сметка, ако се направи регресионен анализ на стойността на всички стоки, най-вероятно ще се намери корелация с количеството труд, вложено в тях. Това е описателно вярно – въпросът е какво следва нормативно от едно подобно твърдение? С други думи, кой има правото да определя стойността на отделните стоки и кой носи отговорността за това определение?\r\n\tНа този политически въпрос Маркс и капитализмът дават различен отговор. В капиталистическата система индивидите – всеки един от тях – имат право да определят стойността като участници на пазара. Един с труда си, друг с предприемаческите си умения и т.н. Те могат да грешат в преценката както индивидуално, така и колективно – в първия случай се стига до индивидуална загуба, а във втория до мащабни кризи като през 2008 г.\r\n\tМаркс не харесва тази индивидуална свобода, и за да я отмени, я представя в черните краски на „експлоатацията”. Да си представим обаче, че лош предприемач наеме работник за производство на столове и му даде 100 лева заплата, срещу което работникът произведе 240 стола. Те се оказват обаче неудобни за седене и грозни на вид и никой не ги купува. Работникът получава своите 100 лева заплата, а предприемачът генерира 150 лева загуба (заплатата плюс материали и пр.) Кой е ограбен и експлоатиран в този случай? Капитализмът твърди, че това е следствие на понасянето на отговорност за свободно решение – предприемачът е рискувал и е загубил. Никой не го е експлоатирал, нито обрал. Същото е и с работника, който се е цанил да произвежда столове при този работодател – и той е направил грешна преценка.\r\n\tДа приемем за момент, че тази свобода на договаряне е наистина някакъв корен на злото и трябва да бъде изтръгната. Каква е Марксовата алтернатива? Тя е властова – стойността на стоките и това кой и колко произвежда от тях се определя командно от държавата. Тук пътят до командната икономика и тоталитарната държава е бърз и пряк. Има нужда от тотална власт, коята подменя пазара и задава цялостен план за производство на стоки и услуги – от космически кораби до тоалетна хартия. Свободата както на предприемачеството, така и на труда да избира работодател, се отменят и се стига до развития социализъм, където всеки има жителство в определен град и е назначен на някаква работа до живот. А тривиални решения като формата на вратата на \"Трабанта” например, се вземат централно и направо от парламента.\r\n\tС други думи, за да се бори с експлоатацията, Маркс прехвърля властта за определяне на стойността в ръцете на властта. Тя може – и исторически е била – партийната върхушка, авангард на пролетариата. Това следва от идеята на Маркс за пролетарска диктатура, която да унищожи класите и след това да се отмени самата, като се стигне до самоорганизация на обществото. Но дори решенията да не се вземат от партийна върхушка, а от мнозинството от хората, властта отново ще е тоталитарна – тя ще решава всеки въпрос за стойността за всяка стока, тя ще налага на индивидите унифицирана ценово-стойностна листа на света. Тоест ако хората нямат свободата да определят сами какво има стойност, какво трябва да се произвежда и купува, и ако не могат да носят отговорност за този избор – то тогава това ще го прави властта.\r\n\tВ този смисъл анархистът Маркс става профет на тоталната, тоталитарната власт, която се вмъква във всекидневните решения, дори в интимния свят на хората. В името на един илюзорен анархистичен идеал, той всъщност става адвокат на тоталитарима. Този тоталитаризъм не е измислица на Ленин, Сталин или Мао. Просто няма начин без мащабно, масово насилие да отнемеш свободата на хората да решават какво си струва и какво не си струва да правят, и да я замениш с гигантска командно-административна машина.\r\n\t\r\n\tПоради споменатия проблем е ясно, че за Маркс революционното насилие е неизбежност – може би той не си е представял гигантската загуба на живот в СССР, Китай, Кампучия и т.н., но така или иначе е калкулирал, че определена загуба на живот си \"струва” с цел постигане на идеала.\r\n\tЦивилизованият свят тръгва по различен път обаче. Път на договаряне, на реформи, на еволюционни промени. Създава се социалната държава с придобивки като универсално социално осигуряване и здравеопазване, обществено образование и т.н. Правата на работниците се защитават от профсъюзи и регулация. Създават се държавни буфери и регулаторни и контролни органи в опит да се избегнат или смекчат кризи на пазарите. Това не са идеални решения и те имат нужда от постоянна фина настройка. Но те са далеч по-ефективни, хуманни и разумни от тоталитаризма, предлаган от Маркс. Най-важното, всички тези механизми запазват свободата на индивидите да определят стойностното в живота и не водят до командно-административна принуда на гигантско равнище.\r\n\tВ този смисъл е най-малкото некоректно на Маркс да му се приписва прогресът, който човечеството регистрира от \"Новия курс“ на Рузвелт насам със създаването на държавата на благоденствието. Ако Маркс е имал роля за този прогрес, то тя е била ролята на плашилото, което е стимулирало по-разумни решения. Но тези решения определено не са Марксови или дори марксистки.\r\n\tРационалната критика сама по себе си не е отнела митичния статус на никого. Масовите икони на съвремието – от Маркс до Тръмп – поляризират: те са или мразени, или обичани. В крайна сметка митът е въпрос и на вяра, и на емоция. Но ако нещо важно може да бъде научено от Маркс, това е задължението да се опиташ да разбереш света си и (ако трябва) да го промениш. А ако сгрешиш в анализа и действията си, отговорността е твоя, а не на диалектиката на производителни сили и производствени отношения.", "date": "2018.05.06", "title": "Власт, експлоатация и революция"}
{"url": "http://www.mediapool.bg/sasht-sa-otmenili-preferentsialniya-vnos-na-155-vida-stoki-ot-ukraina-news278762.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСъединените щати са отменили безмитния внос на 155 вида стоки от Украйна, съобщи министерството на икономическото развитие в Киев, цитирано от ТАСС.\r\n\t \r\n\tЗасегнати са 155 вида стоки, включително някои храни, стоки от леката и дървопреработвателната промишленост, на машиностроенето и някои електроуреди, се казва в съобщението, съобщи БТА.\r\n\t \r\n\tВедомството пояснява, че действието на всеобщата система на преференции, даваща възможност за внос на територията на сАЩ на над 3500 вида стоки от Украйна, е било преустановена от 26 април за 155 от тях. Службата на постоянния търговски представител на САЩ е въвел в действие тези ограничения 120 дни след публикуването на съответния декрет на президента на САЩ от 22 декември 2017 година.\n\n\r\n\t \r\n\tМинистерството на икономическото развитие е в постоянен диалог с правителството на САЩ и работи за решаването на проблема. В същото време отмяната на ограниченията до голяма степен зависи от от приетия от Върховната рада закон За организация на колективното управление, посочва украинското ведомство.", "date": "2018.05.06", "title": "САЩ са отменили преференциалния внос на 155 вида стоки от Украйна"}
{"url": "http://www.mediapool.bg/sar-aleks-fargyusan-e-v-stabilno-sastoyanie-sled-mozachen-kravoizliv-news278756.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЛегендарният мениджър на Манчестър Юнайтед сър Алекс Фъргюсън вече е  в стабилнно състояние, след като е претърпял мозъчен кръвоизлив и е бил опериран. \r\n\t \r\n\tФъргюсън се е почувствал зле още в петък, а в събота е бил откаран в болница.\r\n\t \r\n\tОперацията е преминала успешно и моментното състояние на сър Алекс е стабилно, но той се нуждае от период на интензивни грижи, за да се възстанови напълно, се казва в официалното съобщение на Юнайтед. \r\n\t \r\n\tЗаради влошеното здравословно състояние на Фъргюсън, неговият син Дарън, който е мениджър на Донкастър Роувърс, е пропуснал мач на тима си срещу Уигън от последния кръг на Лига 1.\r\n\t \r\n\tСър Алекс Фъргюсън е най-успешният мениджър в историята на Манчестър Юнайтед. Той спечели 13 шампионски титли начело на тима за 26 години и се оттегли през 2013 година.", "date": "2018.05.06", "title": "Сър Алекс Фъргюсън е в стабилно състояние след мозъчен кръвоизлив"}
{"url": "http://www.mediapool.bg/es-osadi-politseiskata-zhestokost-i-masovite-aresti-v-rusiya-news278761.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tЕвропейският съюз осъди \"полицейската жестокост и масовите арести\" по време на днешните демонстрации в Русия и призова за освобождаване на мирните демонстранти, съобщи ДПА.\r\n\t \r\n\tПо последни данни на организация, която следи случаи на политически репресии - 1599 души са били задържани на демонстрации в 26 руски града. В Москва са арестувани 702 души, а в Санкт Петербург - 232, предаде Асошиейтед прес.\r\n\t \r\n\t\"Задържането на над хиляда демонстранти и насилието, използвано срещу тях от руските власти днес, заплашват основополагащите свободи на изразяване, сдружаване и събиране в Руската федерация\", гласи комюнике от службата на европейската външнополитическа ръководителка Федерика Могерини.\n\n\r\n\t \r\n\t\"Дори някои демонстрации да не са били разрешени на местата, където се проведоха, това не може да оправдае полицейската жестокост и масовите арести\", се казва още в публикувания от говорителката Мая Коциянчич текст.\r\n\t \r\n\tХиляди руснаци в около 90 града последваха призива на опозиционния лидер Алексей Навални за протести срещу неотдавнашното преизбиране на руския президент Владимир Путин.\r\n\t \r\n\tДемонстрациите се проведоха под мотото \"Той не е нашият цар\" и обхванаха 90 руски града само два дни преди официално да започне четвъртия президентски мандат на Путин.\r\n\t \r\n\tСред задържаните е и самият Навални. Той не можа да се яви на президентските избори на 18 март, спечелени от Путин с над 76 процента от гласовете, защото беше осъден по обвинение, което според него е било изфабрикувано от Кремъл.\r\n\t \r\n\t\r\n\t\tПо-късно Навални съобщи в \"Туитър\", че полицията го е освободила, след като е съставила протоколи за организация на протест без съгласуване с властите и за съпротива срещу органите на реда.\r\n\t\r\n\t\t \r\n\t\r\n\t\tВъпреки това половин час след полунощ властите са решили да го освободят от ареста до съдебния процес.\r\n\t\r\n\t\t \r\n\r\n\tОрганизацията \"ОВД Инфо\", която следи за политическите преследвания, съобщи, че арестите в Русия  са извършени брутално. Някои от арестуваните имат одрасквания и отоци.", "date": "2018.05.06", "title": "ЕС осъди \"полицейската жестокост и масовите арести\" в Русия"}
{"url": "http://www.mediapool.bg/sakrovishteto-ot-preslav-shte-bade-pokazano-v-parizhkiya-luvar-news278718.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПреславското съкровище, което се състои от 180 паметника на ранносредновековната бижутерия и сребърни монети, ще бъде показано в парижкия музей Лувър. Изложбата \"Съкровището от Преслав – Средновековна столица на България\" ще бъде представена във Византийския отдел на музея в периода юни - ноември 2018 г.\r\n\tТова е една от четирите изложби, които ще представят български културни ценности в Европа през тази година. Те са част от културната програма за българското председателство, а преди десетина дни правителството осигури държавна гаранция за осъществяването им. Другите три изложби са в Братислава, Варшава и Москва.\r\n\tОсвен изложбата в Париж в периода 20-23 септември в Париж ще има и международна конференция, посветена на съкровището.\r\n\tПреславското съкровище се състои от ранносредновековни бижута и сребърни монети, датирани в 10 век, повечето от които нямат аналог сред паметниците от византийския културен кръг в света. Сред тях са части от корона-диадема на владетел, огърлица-маниакон на владетелка, обици-наушници, печат от кристал с обков от злато, сребърни лъжици, обясниха от Министерството на културата.\r\n\tВедомството е организатор на изложбата в Лувъра заедно с Археологическия музей Велики Преслав, Националния археологически институт с музей към Българската академия на науките и Националния исторически музей (НИМ).\r\n\tПреславското съкровище е открито случайно при земеделски работи преди повече от четвърт век. Според учените е възможно голяма част от украшенията да са произведени във Византийската столица Константинопол.\r\n\tИзложбата \"Злато от Златиница\" вече беше открита в музея Лаженки Крулевские в полската столица Варшава. В нея са представени находки от владетелски гроб от средата на ІV в. пр. Хр. от могила край селата Маломирово-Златиница, Ямболско. Те включват златен венец от първата половина на ІV в. пр. Хр., златни розети към диадема и златен пръстен с гравирана сцена.\r\n\tБезспорно най-впечатляващ от експонатите е Златният венец от Маламирово. В средата му е монтирана пластина с изображението на богинята на победата Нике, която държи в едната си ръката подобен венец, а в другата - фиала. Върху кожена лента около венеца са монтирани 29 златни розети.\r\n\tЗлатният венец е част от съкровището, намерено през 2005 г. в т.нар. Голяма могила, намираща се край селата Маломирово-Златиница. Тогава бе разкрит непокътнат владетелски гроб от средата на ІV в. пр. Хр. Главата на погребания владетел бе увенчана със златен венец, а върху малкия му пръст на лявата ръка бе поставен масивен златен пръстен-печат, който също е представен във Варшава. Върху него е изобразена Великата богиня-майка, която поднася фиала на царя конник - митологична сцена, позната и от други тракийски паметници.\r\n\t\r\n\tБългария ще се представи с изложбата \"Шедьоври на християнското изкуство от България\" в държавната Третяковска галерия в руската столица Москва. Експозицията ще бъде открита през юни и ще остане в галерията до септември.\r\n\tВ изложбата ще бъдат включени експонати на православното християнско изкуство от фондовете на Националния исторически музей, Музей \"Старинен Несебър\" и Националната библиотека \"Св. св. Кирил и Методий\" в София. За експозицията са подбрани икони, олтарни двери, църковна утвар, български ръкописи и други музейни предмети. Експонатите са малка част от наследството на българската религиозна култура през вековете и представят някои от най-ценните, съхранени в България, християнски култови предмети от Средновековието от XIII до XIX в.\r\n\tПредвижда се в експозицията да бъдат включени над 50 експоната. Сред ценностите от фонда на НИМ е двустранна икона с изображение на св. Христос Пантократор от XIII в. и Христос в гроба от XVII-XVIII в., икона с образа на св. Йоан Златоуст от края на XIV – началото на XV в., олтарни двери от XVI в., рисувани най-вероятно от прочутия зограф Онуфрий, Дечанската дарохранителница от 1626 г. и архиепископската митра на охридския архиепископ Йоасаф II (1719-1745), изработена във Венеция с инкрустации на множество скъпоценни камъни.\r\n\tЩе бъде представена и уникална мозаечна икона от първата четвърт на XIV в. от Археологическия институт с музей, ценни ръкописни евангелия с характерна за периода украса и миниатюри от XIII и XIV в.\r\n\tИзложбата \"Климент Охридски – ученик и учител\" ще бъде открита в Братиславския замък в столицата на Словакия през този месец. Тя ще остане там до август, поясниха от културното министерство.\r\n\tВ нея ще бъдат включени седем експоната от фонда на Националния исторически музей. В експозицията влизат икона на св. Климент Охридски от ХIV в., статуя на светеца от ХIII в., мощехранителница от 1837 г., кръст от ХVII в., представляващ миниатюрна ажурна дърворезба, емайл, скъпоценни камъни и филиграни, панигирик, ръкопис от средата на ХIV в., съдържащ произведения на Св. Климент Охридски, обков на евангелие от XIV и XVII в. с изображение на Св. Климент от ковано сребро с позлата, черен и червен емайл, както и дарохранителница с изображение на Светите Седмочисленици от позлатено сребро.", "date": "2018.05.06", "title": "Съкровището от Преслав ще бъде показано в парижкия Лувър"}
{"url": "http://www.mediapool.bg/noviyat-byudzhet-na-es-kakvi-sa-promenite-v-razhodite-news278757.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\tКакто се очакваше, на 2-ри май ЕК представи своето предложение за бюджета на ЕК или т.нар. многогодишна финансова рамка за 2021-2027 г. Тепърва предстоят преговори, а окончателният облик на бюджета се очаква не по-рано от 2019 г.\r\n\tВ унисон с новите реалности – основно Брекзит и нуждата от финансиране на нови политики като бежанците, научните изследвания, терирозма и др., бюджетът търпи сериозни промени както в приходната, така и в разходната част, в сравнение с текущата рамка до 2020 г. Интересното е, обаче, че въпреки Брекзит и загубата на нетен приход от порядъка на 10-тина млрд. евро на година от Великобритания, Комисията предлага един доста щедър бюджет, равен на 1,135 млрд. евро ангажименти за разходи (в цени за 2018 г.), което е 1,114% от Брутния национален доход (БНД)[1] на страните-членки и реално е почти без промяна спрямо сегашната рамка (1,13%, с включен Европейския фонд за развитие, който от следващата рамка е част от основния бюджет).\r\n\t\r\n\tТова, обаче, е за сметка на няколко предложения на Комисията за нови пера в т.нар. собствени ресурси. Новостите тук са комбинация от нови данъци и пренасочване на част от някои съществуващи данъци, събирани от националните правителства, директно към бюджета на ЕС. В същото време, в разходната част съкращенията в големите пера – Кохезионната политика и Общата селскостопанска политика (ОСП), към които традиционно са насочени критиките за пилеене на ресурс, неефективност и злоупотреби, са относително скромни. За всяка от тези политики ЕК предлага съкращение на разходите с едва 5% спрямо сегашната рамка.\r\n\tПо-долу сме се опитали да маркираме някои от основните новости в разходната част:\r\n\t\n\n\r\n\tСъкращението на е по-малко от очакваното и в този смисъл – разочароващо от гледна точка на огромните разходи за тази програма и меко казано, спорните ѝ резултати. От друга страна, по-голямото съфинансиране, ако не е за сметка за националните доплащания, би натоварило необосновано националния бюджет.\r\n\t; запазване на сегашните критерии за достъп до средствата на база на БВП на глава от населението (в стандарт на покупателна способност, % от средното за ЕС); увеличаване на дела на националното съфинансиране.\r\n\tСъкращението на средствата, ако остане 5%, вероятно няма да се усети в България, предвид невъзможността на страната до момента да усвои 100% от заделения ѝ ресурс. От друга страна, предложеното увеличение на съфинанирането на програмите ще означава още по-голяма тежест на европейските фондове за националния бюджет и съответно по-голям риск за него (при неодобрени и съответно невъзстановени от ЕК разходи или просто при неефективни разходи).\r\n\t – важна забележка е, че се отнася за всички фондове\r\n\tАко Комисията забележи нарушаване на принципите на върховенство на закона в страна-членка, тя изпраща писмо до страната, изискваща обяснение. След това Комисията взема решение, което трябва да се потвърди или отхвърли от Съвета с т.нар. обратно квалифицирано мнозинство[2].\r\n\t\r\n\tТака например програмата Еразъм+ за образователен обмен на студенти и преподаватели е с двойно по-голям бюджет спрямо сегашната рамка, а 2,6 пъти нараства бюджетът за опазване на външните граници и справяне с миграцията и бежанците спрямо сегашната рамка (от 12,4 млрд. на 33 млрд. евро). Прави впечатление и увеличението на Европейския фонд за отбрана с 22 пъти, от около 0,6 млрд. евро на около 13 млрд. евро в предложената рамка. Увеличават се с 64% и разходите за изследвания, иновации и дигитализация.\r\n\t\r\n\tОт гледна точка на България заслужава внимание перото „Програма за подкрепа на реформи” с неговите 25 млрд. евро. Тази програма трябва да подпомага страните в техните усилия да отговорят на препоръките към тях по Европейския семестър. В тази програма се включва изрично и т.нар. Конвергентно улеснение (Convergence Facility), което ще осигурява подкрепа за бъдещи страни-членки на еврозоната в процеса им на подготовка за членство. Т.е. ако България започне този процес в следващите 6-12 месеца, както неотдавна бе заявено от премиера, то след 2021 г. ще можем да разчитаме на подкрепа и от този инструмент.\r\n\t – от 70 млрд. евро или 6% в сегашната рамка на 85 млрд. евро или 7% в предложената за периода след 2021 г. Това увеличение идва въпреки очакванията за намаляване на евробюрокрацията и свързаните с нея разходи след 2021 г. (и е в унисон с отдавна формулираните закони на Паркинсън за администрацията).\r\n\t, премахване на дублиращите такива и улесняване както на бенефициентите, така и тези, които ги администрират. Предвижда се и единен документ с правилата за всички фондове, а не отделни указания за всеки фонд и програма, както е в момента.\r\n\tКато цяло, промените в разходната част са до голяма степен в унисон с по-ранните съобщения и сигнали от Комисията. Това, което разочарова, е относително малкото съкращение на разходите за кохезия и земеделие, при които има и най-голяма възможност за оптимизация, както и за намаление на пилеенето и злоупотребите.\r\n\tРазочарова и поредното покачване на разходите за европейската администрация въпреки обществения натиск за намалението им. В същото време се предлагат редица нови пера и програми в бюджета на ЕС, както и увеличение на част от съществуващите. Накратко, оптимизация на европейския бюджет явно няма да се случи и в следващия програмен период, въпреки очевидния натиск за това от напускането на един от големите нетни платци в бюджета.\r\n\tОбвързването на достъпа до различните фондове и програми с върховенството на закона изглежда като добра идея за противодействие на проявленията на авторитаризъм, тоталитаризъм и отказ от демократични ценности в някои страни от Централна и Източна Европа последните години. Предстои да видим дали ще се приеме и ако да, как ще се прилага[3], но дори и самото му присъствие би могло да има възпираща или превантивна роля. Последното ще важи с пълна сила за страни като България, където отстъплението от върховенството на закона и от независимостта на съдебната власт се констатира от години в неедин реномиран международен индекс и от неедна международна организация.", "date": "2018.05.06", "title": "Новият бюджет на ЕС – какви са промените в разходите?"}
{"url": "http://www.mediapool.bg/migranti-blokiraha-magistrala-krai-solun-news278758.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tОколо 200 бежанци и мигранти блокираха вчера магистралата близо до град Солун в Северна Гърция в знак на протест срещу лошите условия в лагера им, съобщи Асошиейтед прес.\r\n\t \r\n\tПротестът снощи продължи около час и приключи след появата на полицейски части за борба с безредиците. Той започна, след като палатки в лагера бяха наводнени.\r\n\t \r\n\tЛагерът край Солун се намира на мястото на бивша казарма. В него се приютяват бежанци и други мигранти, които живеят в стоманени контейнери. Освен тях са издигнати и палатки, в които получават подслон пристигналите тази пролет от съседна Турция. Наводнението усложни и без това тежките условия в пренаселения лагер.", "date": "2018.05.06", "title": "Мигранти блокираха магистрала край Солун"}
{"url": "http://www.mediapool.bg/frantsiya-poritsa-izyavlenie-na-tramp-za-atentatite-v-parizh-news278759.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tФренското външно министерство порица намека на президента на САЩ Доналд Тръмп, че по-меки закони за притежанието на огнестрелно оръжие са можели да доведат до различен резултат при атентатите, извършени през 2015 г. в Париж, съобщиха световните агенции.\r\n\t \r\n\t\"Франция изразява твърдото си неодобрение към коментарите на президента Тръмп за нападенията, извършени на 13 ноември 2015 г. в Париж и иска да се зачита паметта на жертвите\", се казва в изявление на външното министерство.\r\n\t \r\n\t\"Всяка страна е свободна да решава какви са собствените й закони за носене на огнестрелно оръжие. Франция е горда да бъде страна, където придобиването и носенето на огнестрелни оръжия се регулира стриктно\", се добавя в изявлението.\n\n\r\n\t \r\n\tВчера Доналд Тръмп заяви пред членове на Националната асоциация на притежателите на огнестрелни оръжия (NRA), че атентатите в Париж през 2015 г., при които бяха убити 130 души, са можели да бъдат осуетени ако служители или клиенти на атакуваните ресторанти или театъра са имали оръжие.", "date": "2018.05.06", "title": "Франция порица изявление на Тръмп за атентатите в Париж"}
{"url": "http://www.mediapool.bg/ekipat-na-tramp-nael-chastni-detektivi-za-da-diskreditirat-yadrenata-sdelka-s-iran-news278768.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tСътрудници на американския президент Доналд Тръмп са наели частна израелска детективска агенция, за да събере компромати за членове на администрацията на бившия държавен глава Барак Обама, участвали в преговорите за ядреното споразумение с Иран. Това разкрива неделното издание \"Обзървър\", част от медийната група на британския в. \"Гардиън\".\r\n\t \r\n\tПо негови данни на израелските частни детективи е било поръчано да съберат компрометиращи сведения за съветника на Обама по националната сигурност Бен Роудс и Колин Кал, съветник по сигурността на тогавашния вицепрезидент Джо Байдън, за да бъде дискредитирана ядрената сделка.\r\n\t \r\n\tТези разкрития бяха направени дни преди 12 май - крайния срок, в който Тръмп трябва или да отхвърли, или да продължи да спазва споразумението за ограничаване на ядрената програма на Иран в замяна на облекчаване на западни санкции.  \n\n\r\n\t \r\n\tСпоред източници на британското издание официални лица, свързани с екипа на Тръмп, са се свързали с детективите няколко дни след като Тръмп посети Тел Авив преди година, което беше първото му пътуване в чужбина като президент. Идеята на кампанията е дискредитиране на хората с ключови роли в прокарването на сделката, за да може след това тя по-лесно да бъде развалена, каза един от източниците.\r\n\t \r\n\tДокументи, видени от \"Обзървър\", разкриват, че на частната агенция е било поръчано да се рови в личния живот и политическите кариери на Роудс и Кал. Разследвано е най-вече дали двамата не са имали връзки с благосклонно настроени към Иран лобисти и дали не са се облагодетелствали лично или политически от сделката.\r\n\t \r\n\tДетективите е трябвало освен това да се свържат с видни личности с двойно иранско и американско гражданство, както и с подкрепящи сделката журналисти, които са имали чести контакти с двамата съветници, за да се установи дали Роудс и Кал не са издали деликатна разузнавателна информация.\r\n\t \r\n\tНе се знае дали тази кампания не е била част от по-широко сътрудничество между Тръмп и Нетаняху за подкопаване на устоите на споразумението. Не е известно и дали детективите са взели под прицел други хора като Джон Кери, който подписа споразумението от името на САЩ. Роудс и Кал казаха, че не са имали представа за кампанията срещу тях. Роудс добави: \"Не знаех, но за съжаление не съм изненадан. Да очерняш някого, защото си върши професионалните задължения в Белия дом, е ужасяващ авторитарен прийом\".\r\n\t \r\n\tНе за пръв път лагерът на Тръмп е обвиняван в правене на \"мръсни номера\". Специалният прокурор Робърт Мълър води разследване за явни опити от страна на обкръжението на Тръмп да изрови подронващи престижа информации за Хилари Клинтън по време на предизборната кампания в САЩ през 2016 г., посочва вестникът, цитиран от БТА.", "date": "2018.05.06", "title": "Екипът на Тръмп наел частни детективи, за да дискредитират ядренaта сделка с Иран"}
{"url": "http://www.mediapool.bg/prezidentat-uchastva-vav-vazpomenanie-na-balgarsko-voenno-grobishte-v-makedoniya-news278775.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tПрезидентът Румен Радев присъства по повод 6-ти май на възпоменателна церемония на българския военен мемориал в Ново село в съседна Македония.\r\n\tТържествената церемония на българското военно гробище в Ново село започна с химните на Македония и България. Сред стотиците хора, дошли да отдадат почит към загиналите в Балканската, Междусъюзническата и Първа световна война офицери и войници бяха висши държавници от двете държави, наши евродепутати, дипломати и общественици.\r\n\tЗаупокойна молитва отслужи главата на Македонската православна църква, Негово Блаженство охридският архиепископ Стефан.\r\n\t”За мен е чест да бъда на това свято място, събрало костите на 71 български войници, защитавали свободата на България и националния идеал. Такива места обаче има много и те трябва да станат наш национален дълг”, каза Радев, цитиран от БНР.\r\n\t\"Добрите традиции на съвременна Европа повеляват държавите, които дори са воювали една срещу друга да почитат заедно днес своите мъртви, изпращайки послание за помирение и единство. Радостното е, че този цивилизован дух намира все повече място и на Балканите. Активните действия за сближаването и засилването на взаимодействието между нашите държави се одобрява все повече от хората от двете страни на границата и това е най силният сигнал, че вървим в правилната посока\", посочи той.\n\n\r\n\tБългарският президент беше посрещнат от македонския си колега Георги Иванов при кацането му на македонска земя. Държавните глави имат работна среща в Дойран.\r\n\tРумен Радев и началникът на Генералния щаб на Македонската армия Методия Величковски отдадоха почит на героите от 11-а Македонска дивизия и загиналите български войници в Балканската, Междусъюзническата и Първата световна война.\r\n\tСтотици хора от България и Македония се събраха на военния мемориал в Ново село. Военното гробище в Македония е възстановено по инициатива и със средства на Фондация ”Българска памет“.\r\n\tВоенният мемориал в Ново село, където са погребани 71 български войници, е възстановен през 2006 г. на мястото на изоставено военно гробище, като в центъра е изграден общ паметник от камък с изсечен кръст за храброст и надпис ”Българио, за тебе те умряха“.", "date": "2018.05.06", "title": "Президентът участва във възпоменание на българско военно гробище в Македония"}
{"url": "http://www.mediapool.bg/erdogan-turtsiya-nikoga-ne-se-e-otkazvala-ot-prisaedinyavane-kam-es-news278776.html", "text": "Вход в Mediapool.bgEmail:Парола:Вход в Mediapool.bgEmail:Парола:Вход в Mediapool.bgEmail:Парола:\r\n\r\n\tТурският президент Реджеп Тайип Ердоган представи днес предизборната си програма пред хиляди свои привърженици в Истанбул, предаде Ройтерс, цитирана от БТА.\r\n\t \r\n\tТурция никога не се е отказвала от своята цел за присъединяване към ЕС, заяви Ердоган и допълни, че събеседниците на Анкара в Европа са тези, които не проявяват същата решителност по въпроса.\r\n\t \r\n\tЕрдоган каза също, че новата президентска система с изпълнителни правомощия, към която ще премине Турция след изборите, ще даде нов импулс на икономиката. Той обеща понижение на лихвите и инфлацията след вота на 24 юни.\n\n\r\n\t \r\n\tЕрдоган обяви, че Турция ще предприеме нови военни операции покрай границите си след двете предишни офанзиви в Сирия.\r\n\t \r\n\t\"Ние няма да се откажем от борбата с терористичните организации. Ще добавим нови военни операции към \"Ефратски щит\" и \"Маслинова клонка\". Нашите войници са готови за нови мисии\", каза Ердоган, визирайки предишните две операции на турската армия в съседна Сирия.", "date": "2018.05.06", "title": "Ердоган: Турция никога не се е отказвала от присъединяване към ЕС"}
